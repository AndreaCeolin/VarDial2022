{"id": "61624", "revid": "1652635", "url": "https://it.wikipedia.org/wiki?curid=61624", "title": "Barcellona", "text": "Barcellona (pron. \"Barcell\u00f3na\"; in catalano \"Barcelona\" e in spagnolo \"Barcelona\" ) \u00e8 una citt\u00e0 della Spagna di abitanti (area metropolitana istituzionale: abitanti), capoluogo della Catalogna, una comunit\u00e0 autonoma della parte orientale dello Stato, oltre che dell'omonima provincia e della comarca del Barcelon\u00e8s: soprannominata \"Ciutat Comtal\" o \"Ciudad Condal\" (Citt\u00e0 dei Conti), \u00e8 la seconda citt\u00e0 della Spagna per numero di abitanti dopo la capitale Madrid.\nNel 1992 fu sede dei Giochi Olimpici estivi. Nel 2004 vi si \u00e8 tenuto per la prima volta assoluta il Forum Universale delle Culture, la citt\u00e0 ha ospitato l'Esposizione internazionale del 1888 e quella del 1929, ed \u00e8 la sede fissa del Mobile World Congress e dell'Unione per il Mediterraneo; forte del turismo, del porto e della vicinanza alla Francia (160\u00a0km da Le Perthus), la citt\u00e0 \u00e8 il secondo maggior centro industriale e finanziario della Spagna dopo Madrid, nonch\u00e9 il maggior porto commerciale e turistico e uno dei maggiori d'Europa.\nGeografia fisica.\nTerritorio.\n\u00c8 situata nella Spagna orientale, sul mar Mediterraneo a sud della catena montuosa dei Pirenei e 150\u00a0km dal Colle del Perthus, che segna il confine con la Francia, in una pianura situata tra il mare e la suddetta catena montuosa, tra le foci dei fiumi Bes\u00f2s e Llobregat. Il comune \u00e8 delimitato a nord dai comuni di Santa Coloma de Gramenet e Sant Adri\u00e0 de Bes\u00f2s, a ovest da Montcada i Reixac e da Sant Cugat del Vall\u00e8s, a sud dalla zona franca con L'Hospitalet e Esplugues de Llobregat, mentre a est rimane solo il mare.\nI rilievi della citt\u00e0 possono venire divisi in tre sezioni distinte: i monti della Collserola, con il Tibidabo come maggiore cima () a dominare la citt\u00e0 con il suo parco dei divertimenti; la pianura; il delta del Bes\u00f2s e del Llobregat perpendicolari alla costa. Altre vette minori emergono dalla piana litoranea, la pi\u00f9 conosciuta delle quali \u00e8 il Montju\u00efc (184,8\u00a0m), collina nei pressi del porto dominata da una fortificazione.\nClima.\nBarcellona ha un clima mediterraneo con alcune caratteristiche differenti da quelle tipiche del clima mediterraneo, come una quantit\u00e0 non trascurabile di piogge in estate e un minimo secondario di precipitazioni in inverno. A Barcellona, come in tutta la Catalogna, il classico clima mediterraneo con inverni umidi e temperati ed estati aride risente della posizione che ha rispetto al resto del Mediterraneo Occidentale.\nGennaio e febbraio sono i mesi pi\u00f9 freddi; luglio e agosto i pi\u00f9 caldi. La pi\u00f9 alta temperatura mai registrata in citt\u00e0 \u00e8 stata 38,6\u00a0\u00b0C, il 12 agosto del 2003, e la pi\u00f9 fredda i -7\u00a0\u00b0C dell'11 febbraio del 1956. L'estate del 2003, similmente a tutta l'Europa Occidentale, lasci\u00f2 il mese con la temperatura media pi\u00f9 alta da quando si hanno registrazioni (27,8\u00a0\u00b0C di media ad agosto), mentre il febbraio del 1956 vide la temperatura media mensile pi\u00f9 bassa del secolo XX: 4,5\u00a0\u00b0C.\nLa posizione di Barcellona tra la \"Serra di Collserola\" (la cui quota massima \u00e8 di 516,2 metri) e il mar Mediterraneo favorisce scarse escursioni termiche giornaliere, in media di circa 7\u00a0\u00b0C in tutte le stagioni, e un tasso di umidit\u00e0 particolarmente alto in estate e autunno. Perci\u00f2 \u00e8 raro avere temperature estreme: di media si registrano 5 gelate ogni inverno e non pi\u00f9 di dieci giorni con massima superiore ai 30\u00a0\u00b0C. Ma questo cambia subito nei quartieri alti e le borgate vicine alle vallate prelitoranee. Nella comarca del Vall\u00e8s le ghiacciate superano i 30 giorni annui e i 25 giorni per le massime superiori ai 30\u00a0\u00b0C d'estate. Tuttavia tali massime non superiori ai 30\u00a0\u00b0C per molti giorni d'estate vengono accompagnate da un forte disagio causato dall'alta umidit\u00e0 media con forte afa, \"xafogor\" in catalano. Al contrario d'inverno, pur essendo di media le temperature non eccessivamente basse, predominano venti di maestrale e non di rado tramontana che aumentano il freddo percepito: \"fredor\" in catalano.\nLe piogge mediamente ammontano ai 620\u00a0mm. annuali e sono presenti durante tutti i dodici mesi dell'anno, con massimi tra settembre e novembre e un minimo estivo in luglio. I temporali di agosto fanno s\u00ec che le precipitazioni estive siano localmente abbondanti: in certi anni (1977, 1987, 1995, 2002, 2005, 2011) questo mese ha registrato valori pluviometrici davvero ragguardevoli, come i 220\u00a0mm misurati durante un violento nubifragio la notte fra il 31 di luglio e il 1\u00ba di agosto del 2002. In media si registrano 25 giorni di temporale, soprattutto ad agosto e settembre (cinque ciascuno).\nNonostante il clima complessivamente temperato non sono inusuali in inverno episodi di gran freddo, quando masse d'aria fredda scendono nel Mediterraneo occidentale passando per il Golfo del Leone, che possono portare in media 1-2 giorni di neve. I cittadini ricordano bene la vera e propria tempesta di neve del Natale del 1962 (quando la citt\u00e0 fu bloccata da pi\u00f9 di 50\u00a0cm di neve nel centro e quasi un metro in collina), la nevicata dell'Epifania del 1985 (che venne seguita da due settimane con temperature non molto dissimili a quelle del febbraio del 1956), quelle del febbraio dell'83 e quello dell'87 e la spettacolare nevicata del 1\u00ba di marzo del 1993. Pi\u00f9 recentemente sono notevoli la precocissima nevicata del 21 novembre 1999 (mai aveva nevicato cos\u00ec presto dal Seicento) la vera e propria bufera del 15 dicembre del 2001 e le tempeste di neve, anche con fenomeni temporaleschi, del 28 di febbraio del 2004, 1\u00ba marzo 2005, 8 marzo del 2010, 2 febbraio 2012 e 8 febbraio 2018.\nI dati sono forniti dalla stazione meteorologica di Barcellona.\nStoria.\nSecondo la leggenda, a fondare la citt\u00e0 di Barcellona fu il cartaginese Amilcare Barca, padre di Annibale. In realt\u00e0 l'esistenza di una Barcellona punica non si \u00e8 mai potuta provare, cos\u00ec come sembra non avere molto pi\u00f9 fondamento la nascita e lo sviluppo di un insediamento greco nelle immediate vicinanze della citt\u00e0. \u00c8 probabile che i primi abitanti di \"Barcino\", fondata intorno al 300 a.C., fossero delle genti di origine ibera.\nSuccessivamente i Romani riorganizzarono la citt\u00e0 come un \"castrum\" (un campo militare), situato sul monte T\u00e0ber, una collina dove oggi sorgono da una parte il municipio e dall'altra la sede della Generalitat de Catalunya (\"Pla\u00e7a de Sant Jaume\"). La citt\u00e0 fu battezzata dai Romani con il nome di \"Colonia Iulia Augusta Faventia Paterna Barcino\". L'organizzazione antica delle strade \u00e8 ancora visibile nelle cartine del centro storico e nelle mura romane rimaste in piedi. Si ritiene che Barcino avesse anche un anfiteatro, probabilmente ubicato nei pressi della Basilica di Santa Maria del Mar.\nLa citt\u00e0 fu poi conquistata dai Visigoti nel V secolo, dai Mori nell'VIII secolo, dai Franchi, guidati da Ludovico il Pio, nell'anno 801. Questi ultimi ne fecero la capitale della contea di Barcellona. Fu poi saccheggiata dal \"hajib\" omayyade Almanzor nel 985.\nA partire dal X secolo Barcellona visse un lungo periodo di prosperit\u00e0 che continu\u00f2 anche quando, nel 1137, per un gioco di alleanze, il conte divenne re di Aragona, e la citt\u00e0 il centro pi\u00f9 rappresentativo del reame e capitale del Principato di Catalogna. Barcellona divenne uno dei maggiori porti del Mar Mediterraneo (i suoi mercanti e armatori rivaleggiavano con i genovesi); il centro si arricch\u00ec di sontuosi edifici gotici e, tra il XIII e il XIV secolo, due nuove cinte murarie ne fortificarono il cuore medievale.\nNel XV secolo, la citt\u00e0 entr\u00f2 in un periodo di decadenza che si protrasse nei secoli successivi. L'unione personale con il regno di Castiglia, iniziata con il matrimonio tra Ferdinando II d'Aragona e Isabella di Castiglia nel tardo Quattrocento, segn\u00f2 il declino economico della Catalogna, i cui cittadini furono esclusi dal commercio con l'America ormai scoperta. Nel 1717, a seguito della sconfitta subita contro le forze del primo dei Borboni di Spagna, re Filippo V, la Catalogna perse l'indipendenza politica.\nL'industrializzazione dell'Ottocento prosegu\u00ec in tutto il Novecento risollevando l'economia, e la citt\u00e0 torn\u00f2 a essere un importante centro commerciale, politico e culturale. Testimoni ne sono le due Esposizioni Universali organizzate nel 1888 e nel 1929.\nNella seconda met\u00e0 del XIX secolo il progetto di abbattere le antiche mura medievali fece spazio a \"l'Estensione\" (in catalano \"Eixample\") che allarg\u00f2 i confini della citt\u00e0 fino a inglobare i paesini della vicina periferia. Fu il caso di Gr\u00e0cia, Sarri\u00e0, Horta, Sant Gervasi de Cassoles, Les Corts, Sants, Sant Andreu de Palomar e Sant Mart\u00ed de Proven\u00e7als.\nDurante la guerra civile Barcellona si schier\u00f2 dalla parte della Repubblica. Pi\u00f9 precisamente, il forte e radicato movimento anarchico della citt\u00e0 diede impulso a massicce collettivizzazioni e a diffuse esperienze di autogestione nell'industria e nei servizi pubblici. Durante la guerra, la citt\u00e0 fu bombardata in diverse occasioni principalmente dall'Aviazione Legionaria italiana, ma anche dalla Legione Condor, nazista, al servizio del generale Franco. Ci furono 385 bombardamenti, i quali causarono 2.750 morti. La citt\u00e0 fu occupata il 26 gennaio 1939 dall'Esercito franchista. Il regime abol\u00ec le istituzioni politiche autonome e viet\u00f2 l'uso della lingua catalana. Durante i 36 anni della dittatura, Barcellona visse un periodo di trasformazione sociale e culturale. La forte immigrazione (essenzialmente dal sud della Spagna) iniett\u00f2 nel substrato cittadino un gran numero di abitanti di lingua spagnola, riducendo l'impatto del catalano. Il 14 aprile del 1943 fu fondato il Museo di storia di Barcellona dallo storico Agust\u00ed Duran y Sanpere.\nAlla fine degli anni settanta, il ritorno della democrazia port\u00f2 anche un recupero dell'identit\u00e0 politico-culturale catalana. Nel 1986 la Spagna entr\u00f2 a far parte dell'Unione Europea.\nBarcellona cominci\u00f2 un nuovo sviluppo culturale e urbanistico che l'ha trasformata nella moderna metropoli del presente. I Giochi Olimpici, organizzati nel 1992, contribuirono molto allo sviluppo del capoluogo catalano. Negli anni che vanno dalla designazione olimpica nel 1986 al 1992, Barcellona si trasform\u00f2 radicalmente, rinnovandosi, ampliandosi e promuovendo la sua immagine ovunque nel mondo.\nNel 1987 un'autobomba dei separatisti baschi dell'ETA esplose all'Hipercor e uccise 21 persone. Il 17 agosto 2017, circa alle ore 17:00, la citt\u00e0 di Barcellona \u00e8 stata teatro di un attacco terroristico rivendicato dall'Stato Islamico: un furgone guidato da un jihadista si lanci\u00f2 contro i pedoni su \"La Rambla\", uccidendo 14 persone sul momento e ferendone oltre 100, una dei quali mor\u00ec in seguito portando cos\u00ec a 15 il totale delle vittime dell'attentato (oltre al terrorista); altri attacchi si verificarono in altre localit\u00e0 della Catalogna. Il Primo Ministero della Spagna, Mariano Rajoy, defin\u00ec l'attentato un \"attacco Jih\u0101dista\" e l'Amaq News Agency ne attribu\u00ec la responsabilit\u00e0, seppur indiretta, allo Stato Islamico dell'Iraq e del Levante (ISIS).\nMonumenti e luoghi d'interesse.\nPatrimoni dell'umanit\u00e0.\nA Barcellona esistono vari punti di interesse dichiarati Patrimoni dell'umanit\u00e0 dall'UNESCO:\nA Barcellona si ha la possibilit\u00e0, percorrendo a piedi le strade, di trovare tracce della sua storia millenaria, dalle rovine romane e della citt\u00e0 medievale fino ad arrivare ai quartieri del modernismo catalano, con i suoi edifici caratteristici, i suoi isolati quadrati, i suoi viali alberati e le sue strade larghe. La citt\u00e0 antica sorge pressoch\u00e9 in pianura, mentre i quartieri pi\u00f9 recenti acquisiscono maggiore pendenza man mano che ci si avvicina alla catena di colline retrostante.\nAlcuni esempi del modernismo sono gli edifici del Quadrat d'Or nel quartiere dell'Eixample, le opere di Antoni Gaud\u00ed e il Palau de la M\u00fasica Catalana di Llu\u00eds Dom\u00e8nech i Montaner, dichiarato nel 1997 patrimonio dell'umanit\u00e0 dall'UNESCO e situato nel quartiere di Sant Pere, accanto a Via Laietana. Non meno importanti sono i contributi architettonici, sempre d'impianto modernistico, di Josep Puig i Cadafalch.\nAll'interno del Barri G\u00f2tic (in catalano) o \"Barrio Gotico\" (in spagnolo), nella Ciutat Vella, da notare \u00e8 la bellissima Cattedrale di Sant'Eulalia, dedicata alla patrona della citt\u00e0. La cattedrale \u00e8 liberamente visitabile in alcune ore del giorno, altrimenti l'entrata \u00e8 a pagamento e comprende non solo la chiesa ma anche i musei annessi all'interno dei palazzi collegati a essa, tra cui il \"Palau del Lloctinent\" che fa da sfondo alla Pla\u00e7a del Rei. Sempre nel \"Barri G\u00f2tic\" si trova un'altra chiesa degna di nota: Santa Maria del Pi, mentre Santa Maria del Mar si trova nel \"Born\".\nTra i luoghi di maggior attrazione si ricorda il viale \"La Rambla\", situato tra Pla\u00e7a de Catalunya, centro della citt\u00e0 moderna, e il Porto Antico. La strada, sia di giorno he di notte, \u00e8 colma di gente e lungo il suo marciapiede centrale si possono trovare giornalai, fiorai, venditori di uccelli, artisti di strada, caffetterie, ristoranti e negozi. In prossimit\u00e0 del porto \u00e8 frequente incontrare bancarelle dove si esercitano e lavorano pittori e disegnatori. Passeggiando lungo \"Les Rambles\" si possono ammirare vari edifici di interesse come il Palazzo della Virreina, il colorato Mercato della Boqueria e il famoso Gran Teatre del Liceu, in cui vengono rappresentati opere e balletti. Anche le strade laterali sono caratteristiche; una di queste, molto breve, conduce alla Pla\u00e7a Reial, una piazza con palme ed edifici i cui portici ospitano birrerie e ristoranti e nella quale, durante il fine settimana, si riuniscono collezionisti di francobolli e monete.\nLe Ramblas terminano arrivando al Porto Antico, dove si trova il Monumento a Cristoforo Colombo che, con il dito puntato, indica metaforicamente la direzione del Nuovo Continente. A pochi passi da l\u00ec, si incontra il Museo marittimo dedicato soprattutto alla storia navale del Mar Mediterraneo, nel quale si pu\u00f2 ammirare la riproduzione in scala reale di una galera da combattimento. Il museo \u00e8 situato nei cantieri navali medioevali, dove venivano costruite le barche che navigavano per il Mediterraneo, e i suoi capannoni in pietra sono un esempio di archeologia industriale. Il Porto Antico offre altre attrazioni, come un centro commerciale con negozi, ristoranti, cinema e il maggior acquario della fauna marina mediterranea.\nLa citt\u00e0 di Gaud\u00ed.\nBarcellona \u00e8 la citt\u00e0 dove ha vissuto e lavorato l'architetto Antoni Gaud\u00ed, le cui opere attraggono ogni anno molti turisti da tutto il mondo. La pi\u00f9 nota \u00e8 la chiesa della \"Sagrada Fam\u00edlia\", il cui nome completo in catalano \u00e8 \"Temple Expiatori de la Sagrada Fam\u00edlia\" (Tempio espiatorio della Sacra Famiglia), che Gaud\u00ed lasci\u00f2 largamente incompiuta e che \u00e8 tuttora in costruzione dal 1882. In base ai moderni mezzi e materiali si prevede che verr\u00e0 ultimata intorno al 2026. I lavori per la sua costruzione sono unicamente finanziati dalle offerte dei fedeli e dalle entrate derivanti dalla vendita ai visitatori del biglietto di ingresso. La facciata della Nativit\u00e0 era gi\u00e0 stata completata prima della morte del progettista; recentemente \u00e8 stata terminata quella della Passione e otto delle dodici torri previste (corrispondenti agli apostoli). Rimane inoltre da completare la facciata della navata centrale, quella rappresentante la Gloria\".\"\nTra le altre opere di Antoni Gaud\u00ed, le pi\u00f9 famose e importanti sono il Parco G\u00fcell, la Casa Mil\u00e0, meglio conosciuta con il nome di \"La Pedrera\", Casa Batll\u00f3, Palazzo G\u00fcell e Casa Vicens.\nMusei.\nTra i musei dell'arte di Barcellona rivestono un grandissimo interesse quello della Fundaci\u00f3 Joan Mir\u00f3, che conserva alcune realizzazioni del pittore maiorchino e dove vengono realizzate esposizioni itineranti con opere provenienti da tutti i musei del mondo; degno di nota \u00e8 inoltre il Museu Picasso, contenente un'importante collezione di opere poco conosciute del famoso pittore che risalgono al suo primo periodo. Nel Museo nazionale d'arte della Catalogna (MNAC) si trova una delle pi\u00f9 grandi collezioni di arte romanica del mondo. Tra questi di speciale interesse sono gli affreschi romanici trasferiti al museo direttamente da cappelle e chiese di tutta la Catalogna. A pochi passi dal MNAC, alle falde del Montju\u00efc, si trova il CaixaForum Barcelona, un grande centro culturale che trova sede nell'antica F\u00e0brica Casaramona. Uno dei pi\u00f9 antichi musei della citt\u00e0, fondato nel 1882, \u00e8 il Museo di scienze naturali. Uno dei musei pi\u00f9 celebri \u00e8 il Museo di storia di Barcellona, conosciuto anche con la sigla MUHBA, dedito alla storia e archeologia della citt\u00e0. Il Museo del cioccolato ha per obiettivo la promozione della tradizione cioccolatiera artistica locale. \u00c8 stato inaugurato dall'inventore Pep Torres nel 2011 il MiBa, Museu d'Idees i Invents de Barcelona. Situato presso l'edificio Disseny Hub Barcelona, il museo del design di Barcellona viene aperto nel dicembre 2014, e il vicino Museo della Musica de Barcelona, aperto nel 2007.\nIl Montju\u00efc e il Tibidabo.\nPer godere di un panorama su tutta la citt\u00e0 si pu\u00f2 salire a Montju\u00efc, il piccolo monte situato vicino al porto, sulla cima del quale si trova il Castell de Montju\u00efc, un'antica fortezza militare che serviva per vigilare l'entrata a Barcellona dal mare. Questo luogo \u00e8 noto ai catalani per via della fucilazione da parte della polizia franchista, nel 1940, di Llu\u00eds Companys i Jover, presidente della \"Generalitat de Catalunya\", oggi considerato eroe nazionale catalano.\nOltre al gi\u00e0 menzionato Museo nazionale d'arte della Catalogna (MNAC), il Montju\u00efc ospita anche lo stadio olimpico Llu\u00eds Companys, progettato dall'architetto italiano Vittorio Gregotti e sede fino al 2009 delle partite casalinghe della seconda squadra di calcio della citt\u00e0, l'Espanyol, il palazzo dello sport (Palau Sant Jordi, in onore del Santo patrono della Catalogna), disegnato da Arata Isozaki, e le piscine. Domina il paesaggio la torre delle comunicazioni, progettata da Santiago Calatrava e costruita per le Olimpiadi del 1992. Sempre al Montju\u00efc si trova inoltre il giardino botanico, che dispone di una collezione unica di cactus, e il Teatre Grec costruito in occasione dell'Expo 1929.\nUn altro luogo dal quale si pu\u00f2 godere di una bellissima vista su Barcellona \u00e8 la montagna del Tibidabo, situata nell'entroterra nella parte pi\u00f9 alta della citt\u00e0.\nSi pu\u00f2 raggiungere la sommit\u00e0 in automobile, autobus, tram e funicolare. Sul Tibidabo si trovano una chiesa e un parco divertimenti di antiche origini, e anche qui \u00e8 presente, a breve distanza, un'antenna delle telecomunicazioni d'autore, disegnata da Norman Foster.\nI parchi.\nBarcellona conta numerosi parchi. I pi\u00f9 conosciuti sono il Parco G\u00fcell opera di Antoni Gaud\u00ed situato nel distretto di Gracia, il parco di Montju\u00efc, situato sulla cima della montagna omonima, il Parque de la Ciudadela (Parco della Cittadella), situato nel centro della citt\u00e0 e nel cui interno si trova il Parlamento della Catalogna e il parco zoologico della citt\u00e0, famoso per aver ospitato il gorilla albino Fiocco di Neve.\nRecentemente \u00e8 stato inaugurato il Parco della Diagonal Mar, il pi\u00f9 grande della citt\u00e0, disegnato da Enric Miralles. Altri parchi minori sono: il \"Parco della Spagna Industriale\" nel quartiere di Sants, il Parc de l'Estaci\u00f3 del Nord, opera di Beverly Pepper, il \"Parco del Forum\" dove si \u00e8 svolto il Forum Universale delle Culture del 2004, il Parco del labirinto di Horta, dove gli alberi sono piantati in modo da formare un labirinto, il \"Parco del Clot\" vicino alla Pla\u00e7a de las Gl\u00f2ries e il \"Tur\u00f2 Park\", vicino alla Pla\u00e7a de Francesc Maci\u00e0.\nLe spiagge di Barcellona.\nUna delle principali attrattive di Barcellona negli ultimi anni sono state le sue spiagge. Grazie alla rigenerazione del litorale attuata nel 1992, per le Olimpiadi, Barcellona pu\u00f2 contare su otto spiagge che si estendono per pi\u00f9 di 4,2\u00a0km. Le spiagge sono centrali, collegate con il centro storico, situate a pochi minuti dalla citt\u00e0 e sono interamente attrezzate con i pi\u00f9 importanti servizi: docce, vigilanza, pronto soccorso, rastrelliere per biciclette, \"wi-fi\" gratuito e, in alcuni casi, cabine-spogliatoio e servizio di noleggio di amache, lettini e ombrelloni. Le spiagge sono sottoposte a pulizia ogni giorno durante tutto l'anno e vantano tutte la bandiera azzurra dell'Unione Europea. Secondo i dati del comune di Barcellona, ogni anno le spiagge di Barcellona ricevono pi\u00f9 di sette milioni di bagnanti. Anche se la maggior parte di questi bagnanti si concentra nei mesi estivi tra maggio e settembre, i cittadini e i turisti possono usufruirne per tutto l'anno, essendo attrezzate per giocare a tennis, pallavolo e altri sport. Nella spiaggia di Sant Sebasti\u00e0, vicino all'Hotel Arts, sono situati un moderno centro di talassoterapia municipale e il centro polisportivo marittimo, dotato di piscine con acqua di mare che permettono di utilizzare i servizi sportivi tutto l'anno. Le otto spiagge sono, da ovest a est: Sant Sebasti\u00e0 (parzialmente naturista), Barceloneta, Somorrostro, Nova Ic\u00e0ria, Bogatell, Mar Bella (naturista), Nova Mar Bella e Llevant. Tra la spiaggia di Somorrostro e quella di Nova Ic\u00e0ria si trova la struttura del Port Ol\u00edmpic, mentre a est della spiaggia del Llevant si trova lo Zoo marino (\"Zoo Mar\u00ed\").\nLa \"Monumental de Barcelona\".\nLa \"Pla\u00e7a de toros Monumental\" di Barcellona fu inaugurata nel 1914 con il nome di \"El Sport\" e ribattezzata \"La Monumental\" nel 1916. \u00c8 situata tra la Gran Via e il Carrer Marina nel distretto dell'Eixample.\nCon una capienza di 19.582 spettatori, \u00e8 stata l'ultima \"plaza\" ancora attiva a Barcellona, dopo la chiusura della Plaza de El Torin e las Arenas.\nAll'interno della \"Monumental\" si trova il Museo Taurino di Barcellona, dove sono esposte carte di famosi toreri, teste di celebri tori, documenti storici e oggetti relazionati con la tauromachia.\nNel 2010 il parlamento catalano ha approvato una legge, entrata in vigore il 1\u00ba gennaio 2012, che vieta la corrida in tutta la Catalogna, rendendo cos\u00ec inutilizzabile, a tale scopo, la \"Monumental\". Tale legge \u00e8 stata dichiarata incostituzionale e quindi annullata dalla Corte Costituzionale il 20 ottobre 2016\n\"Shopping\".\nLa zona pi\u00f9 commerciale della citt\u00e0 \u00e8 situata nel suo centro storico: le vie Portaferrissa, Pelai, La Rambla, Portal de l'\u00c0ngel e Pla\u00e7a de Catalunya, dove piccoli negozi convivono con i grandi magazzini e le grandi catene di distribuzione.\nUn poco pi\u00f9 a nord di Pla\u00e7a de Catalunya, lungo Passeig de Gr\u00e0cia, Rambla de Catalunya e Avinguda Diagonal, si trovano i negozi dei grandi marchi internazionali di moda, di pelletteria e di gioielleria.\nI negozi di articoli di \"design\" si trovano nei vicoli del quartiere di El Born che ha acquisito popolarit\u00e0 sin dalla fine degli anni novanta. Altre importanti zone commerciali della citt\u00e0 sono il Carrer Gran de Gr\u00e0cia, o Carrer de Sants, e i centri commerciali come L'Illa, La Maquinista, Les Gl\u00f2ries o Diagonal Mar.\nGli articoli di occasione o di seconda mano si possono trovare nel \"Mercat dels Encants\", nella Pla\u00e7a de les Gl\u00f2ries Catalanes, che apre tutti i luned\u00ec, mercoled\u00ec, venerd\u00ec e sabati e nel mercato di Sant Antoni dove ogni domenica mattina diverse bancarelle vendono libri, dischi, francobolli e moltissimi altri articoli per collezionisti.\nBarcellona olimpica.\nBarcellona ha ospitato le Olimpiadi del 1992. Molte delle installazioni sportive utilizzate si trovano sulla montagna di Montju\u00efc: lo Stadio Olimpico Llu\u00eds Companys, il museo Olimpico, il Palacio Sant Jordi, le piscine Picornell e la Piscina municipale di Montju\u00efc. Lontano dalla montagna si trovano le installazioni del FC Barcelona, tra le quali il Camp Nou, il Palau Blaugrana (Palazzo Azulgrana), il Mini Estadi e il Museo del FC Barcelona. Nel nord della citt\u00e0 si trova il velodromo di Horta, le installazioni del Tennis della Teixonera e il padiglione della Vall d'Hebron. Per ultimo, il quartiere della Vila Ol\u00edmpica, dove furono alloggiati gli atleti, oggi accoglie numerose spiagge, ristoranti e zone di divertimento.\nSociet\u00e0.\nLa popolazione di Barcellona ammontava a 1.620.809 persone al 1\u00ba gennaio 2017.\nEvoluzione demografica.\nSe si considera l'area metropolitana la popolazione arriva a 4.992.193 abitanti (nel 2009).\nImmigrazione.\nNel 2016 circa il 59% degli abitanti della citt\u00e0 era nato in Catalogna e il 18,5% dal resto della Spagna. Il rimanente 22,5% della popolazione cittadina \u00e8 nata in un altro Paese, una percentuale pi\u00f9 che raddoppiata dal 2001 e pi\u00f9 che quintuplicata dal 1996, quando era rispettivamente l'8,6% e il 3,9%.\nLa regione di maggior provenienza degli stranieri \u00e8 l'Europa, con le comunit\u00e0 pi\u00f9 importanti provenienti da Italia (26.676 nel 2016 e 36.276 nel 2019) e Francia (13.506 nel 2016 e 16.940 nel 2019). In particolar modo, la comunit\u00e0 italiana costituiva al 2019 ben il 2,2% della popolazione cittadina. Numerosi sono anche gli immigrati dall'America latina, soprattutto da Bolivia, Colombia, Ecuador e Per\u00f9. Sin dagli anni '90 molti latinoamericani si sono insediati infatti soprattutto nella parte settentrionale della citt\u00e0.\nCultura.\nBarcellona \u00e8 stata per molti secoli centro di diffusione culturale. Per esempio, \u00e8 stata il primo centro di produzione di vignette a fumetti della Spagna, davanti a Valencia e Madrid. Attualmente le manifestazioni culturali sono molto numerose e molte di esse si svolgono all'aria aperta grazie al clima mite tipicamente mediterraneo.\nUrbanistica.\nL'attuale stato della citt\u00e0 risente delle sistemazioni attuate nella seconda met\u00e0 del XIX secolo a opera dell'ingegnere Ildefons Cerd\u00e0 i Sunyer, che organizz\u00f2 la griglia urbana ortogonalmente, con l'eccezione di due strade diagonali. I lotti sono tutti quadrati e uguali, con gli angoli smussati per favorire la circolazione veicolare.\nArchitettura.\nLa citt\u00e0 ha una lunga e ricca storia architettonica, cominciando dagli antichi resti dell'insediamento romano, del quale rimangono solo alcuni resti archeologici. Tra questi vi sono le colonne del tempio di Augusto, conservate nell'edificio del \"Centre Excursionista de Catalunya\", i resti di Barcino nel sottosuolo della citt\u00e0 (integrati dentro il Museo di Storia di Barcellona) e le antiche mura. Tra le testimonianze dell'architettura romanica, di rilievo sono la chiesa di Sant Pau del Camp o la cappella de Marc\u00fas.\nDel periodo medievale si conservano numerosi edifici, specialmente le numerose opere gotiche del centro storico, concentrate nel Barri G\u00f2tic: la Catedral de la Santa Creu i Santa Eul\u00e0lia, la Basilica di Santa Maria del Mar, caratterizzata dalla sua austerit\u00e0 e armonia nelle dimensioni che la rendono una delle opere pi\u00f9 rilevanti del gotico catalano, o anche il Drassanes uno dei pochi esempi di cantiere navale gotico ancora esistente in Europa. Sempre di epoca medievale gli edifici come il \"Sal\u00f3 del Tinell\", il \"Palau del Lloctinent\" o il \"Palau de la Generalitat\". Risaltano anche i palazzi di importanti e ricche famiglie della citt\u00e0 costruite attorno a un cortile come quello che attualmente ospita il museo Picasso.\nDopo un periodo poco rilevante architettonicamente, dovuto all'impedimento che le mura rappresentavano per lo sviluppo della citt\u00e0, e alla penuria economica in cui essa versava a seguito della guerra di successione, si riuscirono a realizzare alcune opere importanti grazie ai terreni ottenuti dalla Chiesa mediante la \"Desamortizaci\u00f3n di Mendiz\u00e1bal\". Questi terreni permisero di edificare la Pla\u00e7a Reial e la notabile costruzione in acciaio del mercato della Boqueria. Anni dopo, un nuovo movimento architettonico prese forza a Barcellona, grazie anche a un momento di grande ricchezza ed espansione della citt\u00e0 oltre le mura: il Modernismo.\n, per la grande quantit\u00e0 e qualit\u00e0 delle opere architettoniche che conserva, gioielli come l'Hospital de la Santa Creu i Sant Pau o il Palau de la M\u00fasica Catalana, di Llu\u00eds Dom\u00e8nech y Montaner, o il Palau Macaya e la F\u00e0brica Casaramona di Josep Puig i Cadafalch, ma senza dubbio l'architetto modernista pi\u00f9 conosciuto \u00e8 Antoni Gaud\u00ed, la cui opera pi\u00f9 importante \u00e8 la Sagrada Fam\u00edlia, che Gaud\u00ed ha lasciato incompiuto e che ancora oggi \u00e8 in fase di completamento grazie alle donazioni dei privati e dei visitatori. L'ultimazione di questo tempio, consacrato da papa Benedetto XVI nel 2010, \u00e8 prevista per il 2026. Altre opere di Gaud\u00ed sono il Parc G\u00fcell, la Casa Mil\u00e0, conosciuta anche come La Pedrera, e la Casa Batll\u00f3.\nLa citt\u00e0 possiede anche numerosi esempi di architettura contemporanea. Spicca sicuramente il Padiglione tedesco di Ludwig Mies van der Rohe, costruito per l'Expo 1929 o la Fundaci\u00f3 Joan Mir\u00f3 dell'architetto catalano Josep Llu\u00eds Sert. Dopo la guerra civile, la citt\u00e0 rimase sotto il controllo del regime franchista che blocc\u00f2 ogni tipo di movimento popolare, movimenti che erano stati alla base delle opere pi\u00f9 importanti di Barcellona.\nFu solo anni dopo la restaurazione della democrazia e in gran parte grazie ai Giochi Olimpici del 1992 che la citt\u00e0 rivisse un periodo di grande trasformazione, coordinata per circa 15 anni (1981-94) dall'architetto Josep Acebillo; questa stagione diede vita a opere come il Palau Sant Jordi di Arata Isozaki, la Torre de Collserola di Norman Foster, l'Auditori di Rafael Moneo, il Teatre Nacional de Catalunya di Ricardo Bofill e la torre delle comunicazioni di Santiago Calatrava. Prima dei Giochi fu ristrutturato l'Aeroporto di Barcellona (l'odierno terminal T2) su progetto di Ricardo Bofill, il quale ha anche progettato il nuovo terminal T1 inaugurato nel 2007. Nel 1999 la citt\u00e0 di Barcellona fu premiata dalla RIBA con la \"Royal Gold Medal\", un premio solitamente attribuito ad architetti per le opere svolte, che per prima e unica volta fu attribuito a una citt\u00e0 e non a un architetto.\nNel periodo \"post-olimpico\" la citt\u00e0 ha continuato uno sviluppo architettonico notevole, costruendo edifici come il MACBA di Richard Meier, la Torre Gl\u00f2ries, di Jean Nouvel, e i progetti di una nuova stazione ferroviaria La Sagrera e la Torre del Triangle Ferroviario di Frank Gehry. Altri progetti, come l'edificio del Forum di Jacques Herzog e Pierre de Meuron sono stati sviluppati in occasione del Forum Universale delle Culture.\nUniversit\u00e0.\nTra le prestigiose Universit\u00e0 e Scuole superiori cittadine vi sono:\nTutte queste istituzioni offrono una moltitudine di indirizzi di studio oltre a master, dottorati e scuole di perfezionamento, inoltre molti di questi istituti gestiscono centri di ricerca e sviluppo.\nBiblioteche e archivi.\nA Barcellona hanno sede la Biblioteca de Catalunya e l'Archivio Generale della Corona di Aragona. Tra le biblioteche dedicate alla ricerca storica va ricordata la Biblioteca Pubblica Ar\u00fas.\nMedia.\nI principali quotidiani cittadini sono \"La Vanguardia\" e \"El Peri\u00f3dico de Catalunya\", stampati sia in catalano sia in castigliano. I quotidiani \"El Punt Avui\" (nato dall'unione di \"El Punt\" e \"Avui\") e \"Ara\" sono invece stampati in catalano. Vengono prodotti a Barcellona, in castigliano, anche lo \"Sport\" ed \"El Mundo Deportivo\", i due principali quotidiani sportivi. Esistono inoltre un grande numero di pubblicazioni meno conosciute ma che hanno una buona diffusione in citt\u00e0.\nAltri quotidiani di diffusione nazionale come \"El Pa\u00eds\" e \"El Mundo\" pubblicano edizioni speciali in catalano per Barcellona. Le pubblicazioni gratuite come \"Metro\", \"20 minutos\", \"Qu\u00e9!\" e \"ADN\" sono tutte bilingue. Le principali emittenti radiofoniche sono \"Catalunya R\u00e0dio\", \"RAC 1\", \"RAC 105\" e \"Cadena SER\". Tra le varie emittenti televisive locali, vi sono la Barcelona Televisi\u00f3 (BTV), che \u00e8 di propriet\u00e0 della municipalit\u00e0, e la 8TV del Grupo God\u00f3, proprietario anche de \"La Vanguardia\". La sede della \"Televisi\u00f3 de Catalunya\", si trova a Sant Joan Desp\u00ed, nell'area metropolitana di Barcellona.\nTeatri e cinema.\nL'Avinguda del Paral\u00b7lel si distingue per la grande concentrazione di teatri, tra i quali l'Apollo e El Molino, tuttavia l'offerta \u00e8 minore rispetto a qualche decennio fa per la chiusura di alcune strutture storiche. I teatri pi\u00f9 prestigiosi della citt\u00e0 attualmente sono il Gran Teatre del Liceu, dove vengono realizzati per lo pi\u00f9 spettacoli di lirica, il Teatre Nacional de Catalunya, con tre sale dove vengono rappresentati i grandi classici, e il Teatre Lliure, con proposte pi\u00f9 di avanguardia. Nei distretti dell'Eixample e della Ciutat Vella si trovano molti teatri tra i quali il Condal, il Poliorama, il Romea, il Victoria ed El Mercat de les Flors, che offrono spettacoli musicali, commedie e teatro sperimentale.\nIn citt\u00e0 vi sono numerose sale e multisale cinematografiche che proiettano ogni tipo di film: commerciali, in lingua originale, europei e d'autore. I film d'autore ed europei si trovano soprattutto alla Filmoteca de la Generalitat de Catalunya e cinema come il Verdi, nel distretto di Gracia.\nMusica dal vivo.\nNegli ultimi anni Barcellona si \u00e8 trasformata in uno dei centri pi\u00f9 importanti d'Europa per la musica, grazie alla qualit\u00e0 e quantit\u00e0 della sua proposta. Gli spettacoli di musica sinfonica si tengono nel Palau de la M\u00fasica Catalana, situato a lato della V\u00eda Layetana, e anche nell'Auditorium, sede ufficiale dell'Orquesta Simf\u00f2nica de Barcelona y Nacional de Catalunya (OBC). L'Opera invece ha la sua sede nel Gran Teatre del Liceu, situato nella parte bassa delle Rambles.\nNei distretti dell'Eixample, e soprattutto nella Ciutat Vella, c'\u00e8 una grande quantit\u00e0 di locali che offrono musica jazz per un pubblico ridotto, ma esistono anche locali di pi\u00f9 ampia capienza come il Luz de Gas, il Razzmatazz, il Jamboree de la Plaza Real o la Sala Bikini, dove ogni settimana suonano artisti pop e rock. Barcellona \u00e8 il centro nevralgico della Spagna dopo Ibiza per quanto riguarda la musica elettronica, soprattutto per la musica \"house\", \"dance\", \"progressive\", \"m\u00e1kina\" e \"chill out\" a partire dal Caf\u00e9 del Mar.\nL'Orchestra di Chitarre di Barcellona (\"Orquesta de Guitarras de Barcelona\") \u00e8 un'orchestra di 25 componenti di chitarristi classici con sede a Barcellona. Il repertorio dell'orchestra spazia dal barocco alle composizioni contemporanee, con una forte concentrazione sulla musica spagnola.. Nei quasi trent'anni dalla sua fondazione, l'orchestra ha effettuato numerose tourn\u00e9e in tutto il mondo. \u00c8 considerata un esempio dei gruppi del suo tipo.\nIl vecchio Palazzo dello Sport \u00e8 stato riconvertito nel Barcelona Teatre Musical, dove solitamente sono programmati spettacoli di grandi artisti o musical. Nei mesi estivi vengono sempre tenuti grandi concerti di artisti internazionali come i Green Day, Bruce Springsteen, i The Rolling Stones, gli U2, ecc. I concerti pi\u00f9 affollati si tengono nel Palau Sant Jordi, che ha una capienza di 18.000 spettatori, al Camp Nou, con una capienza di 100.000 spettatori o nello stadio olimpico che pu\u00f2 contenere fino a 60.000 spettatori.\nBarcellona \u00e8 lo scenario di importanti festival del mondo della musica tra i quali spiccano il Festival Primavera Sound di pop-rock, che si svolge in tre giorni nel mese di maggio, il S\u00f3nar festival, che a luglio riunisce le migliori proposte mondiali della musica elettronica e il pi\u00f9 eclettico Festival Grec, che durante tutto il mese di luglio offre varie proposte musicali in diversi scenari della citt\u00e0. A fine settembre la Merced, una delle pi\u00f9 importanti feste della citt\u00e0, offre tre giorni di concerti gratuiti all'aria aperta nelle piazze del centro storico.\nGeografia antropica.\nSuddivisioni amministrative.\nLa citt\u00e0 \u00e8 dal 1984 divisa in dieci distretti, e ogni distretto al suo interno \u00e8 diviso a sua volta in numerosi quartieri e zone statistiche.\nEconomia.\nDalla rivoluzione industriale a oggi.\nStoricamente l'economia barcellonese si \u00e8 basata sul commercio attraverso il suo porto, il settore industriale cominci\u00f2 a prendere peso durante il XIX secolo a partire dalla rivoluzione industriale, specialmente il settore tessile, in un primo periodo, per svilupparsi successivamente nell'industria editoriale, chimica, farmaceutica, automobilistica, logistica ed elettronica, fino a trasformare la provincia di Barcellona nella principale zona industriale della Spagna. Con la crescita della prosperit\u00e0 la citt\u00e0 di Barcellona cominci\u00f2 a delocalizzare le zone industriali fuori dai suoi limiti urbani. L'economia della citt\u00e0 si specializz\u00f2 cos\u00ec nel commercio, nella ristorazione e soprattutto nel turismo, che negli ultimi anni \u00e8 cresciuto a tal punto da diventare una delle principali fonti economiche della capitale catalana.\nInfrastrutture con impatto economico.\nAncora oggi il porto di Barcellona \u00e8 uno dei motori economici della citt\u00e0, si \u00e8 trasformato negli ultimi anni in uno dei pi\u00f9 grandi porti del Mediterraneo per tonnellaggio di mercanzie e numero di container permettendo di esportare la produzione industriale e importare i materiali primi o semilavorati. \u00c8 anche il primo porto del Mediterraneo e il quinto nel mondo per numero di navi da crociera, dalle sue banchine passano fino a due milioni di passeggeri all'anno. \nAll'aeroporto del Prat, che nel 2008 ha visto un numero di passeggeri superiore ai 30 milioni, situandosi al secondo posto in Spagna per traffico aereo, \u00e8 appena stato inaugurato il nuovo terminal che permetter\u00e0 di raggiungere i 40 milioni di passeggeri. Questa infrastruttura ha permesso lo sviluppo di una potente industria turistica che genera grandi benefici per la citt\u00e0 anche se recentemente si \u00e8 discusso del bisogno di orientare la politica dell'aeroporto verso i voli intercontinentali e non verso i \"low cost\", attraendo cos\u00ec allo stesso tempo un pubblico con un profilo economico pi\u00f9 elevato e grandi societ\u00e0 multinazionali.\nNei primi mesi del 2008 \u00e8 stata inaugurata anche la linea ferroviaria ad alta velocit\u00e0 tra Madrid e Barcellona.\nLa linea dell'alta velocit\u00e0 sar\u00e0 prolungata fino alla frontiera francese, dove potr\u00e0 connettersi con l'attuale rete ferroviaria francese. Questa linea \u00e8 costruita per permettere un uso misto, sia per treni passeggeri sia per treni merci, permettendo cos\u00ec una connessione ferroviaria rapida ai passeggeri e un traffico mercantile con il resto d'Europa delle merci giunte nel porto.\nLa Fiera di Barcellona organizza numerose esposizioni, saloni, congressi e fiere per professionisti. Alcune di queste sono tra le pi\u00f9 importanti in Spagna e in Europa, con pi\u00f9 di 3,5 milioni di visitatori annuali, che generano un grande giro d'affari per il settore alberghiero e ristoratore.\nInfrastrutture e trasporti.\nTrasporti extraurbani.\nAeroporti.\nUna delle principali porte di accesso a Barcellona \u00e8 l'Aeroporto El Prat, situato a 10\u00a0km a sud-ovest dalla citt\u00e0. \u00c8 il secondo aeroporto della Spagna, con un traffico di 47.284.500 passeggeri nel 2017. Nella struttura operano le principali compagnie aeree del mondo, con voli diretti a tutte le maggiori citt\u00e0 d'Europa e a molte degli altri continenti. Un intero padiglione dell'aeroporto \u00e8 destinato al cosiddetto \"Ponte Aereo\", che unisce Barcellona e Madrid con voli ogni 20 minuti nelle ore di punta. Il 16 giugno 2009 \u00e8 stato inaugurato il nuovo terminal 1 dell'aeroporto, che permette l'atterraggio degli A380. Altri aeroporti utilizzati per raggiungere Barcellona, specialmente dalle compagnie low cost, sono l'Aeroporto di Gerona e l'Aeroporto di Reus, a poco pi\u00f9 di un'ora dalla citt\u00e0. In citt\u00e0 ha sede la compagnia aerea Volotea.\nPorti.\nUn importante accesso alla citt\u00e0, specialmente per le merci, \u00e8 il Porto di Barcellona, uno dei pi\u00f9 importanti del Mediterraneo, sia per il trasporto merci sia per quello passeggeri. Si trova nelle vicinanze del centro cittadino ed \u00e8 stato modificato per consentire l'accesso alle navi da crociera. La citt\u00e0 conta tre porti minori, il Port Vell, il Port Ol\u00edmpic e il Port de Sant Adri\u00e0, che ospitano imbarcazioni private di media e piccola taglia.\nStrade.\nBarcellona dispone di una fitta rete di autostrade, le principali sono la AP7, che comincia ad Almer\u00eda, passa da Valencia, Barcellona e continua per Perpignano, la A-2 che comincia a Madrid, passa da Saragozza, Barcellona e continua fino alla Francia e infine la AP-2, che scorre parallela alla A-2 tra Saragozza e Barcellona. Sia la AP2 sia la AP7 sono gestite da imprese concessionarie.\nFerrovie.\nLa rete ferroviaria ha il suo centro nella stazione di Sants, da dove partono i treni a lunga percorrenza che uniscono la citt\u00e0 con tutto il continente. L'attuale rete spagnola ha i binari a scartamento largo, incompatibili con lo scartamento ferroviario standard utilizzato in Europa, per questo motivo la nuova rete ferroviaria ad alta velocit\u00e0 utilizzer\u00e0 lo standard europeo. Attualmente \u00e8 terminata la prima fase delle opere di ristrutturazione della stazione di Sants con il rinnovamento dei binari per consentire l'arrivo dei treni ad Alta velocit\u00e0 (AVE), la citt\u00e0 \u00e8 capolinea della linea Madrid-Zaragoza, che in futuro verr\u00e0 prolungata fino a Parigi, passando da Gerona, Figueres e Perpignano.\nLista delle principali stazioni ferroviarie di Barcellona\nTrasporti urbani.\nRodalies.\nPer muoversi tra le citt\u00e0 dell'area metropolitana di Barcellona esistono due reti di trasporto ferroviario. Una \u00e8 il servizio di Rodalies de Catalunya della Renfe, con una rete di sette linee e circa 123 milioni di passeggeri l'anno; negli ultimi anni questo servizio \u00e8 peggiorato notevolmente per il sovraffollamento, per i mancati investimenti e per la cattiva pianificazione delle opere legate all'arrivo dell'AVE in citt\u00e0. L'altra rete principale ferroviaria cittadina \u00e8 fornita dalla Ferrocarrils de la Generalitat de Catalunya, un servizio di treni suburbani operato e costruito dal governo della \"Generalitat de Catalunya\". Per risolvere i problemi delle linee di \"cercanias\", a partire dal 2010 il governo autonomo catalano ha preso in gestione tutte le linee di Cercan\u00edas della Catalogna. La rete ha cambiato allora al nome catalano \"Rodalies\".\nTrasporto pubblico in citt\u00e0.\nBarcellona \u00e8 dotata di una estesa rete di linee metropolitane, la metropolitana di Barcellona, che raggiungono gran parte del territorio cittadino, oltre ad alcuni dei comuni limitrofi. Tale rete \u00e8 composta di 12 linee, di cui 8 gestite dalla TMB e 4 gestite dalla FGC, per un totale di 191 stazioni e quasi 150\u00a0chilometri di estensione. Attualmente sono in corso di realizzazione la linea L9, suddivisa in due tronconi indipendenti e operativi (la linea L9 sud, che si estende fino all'aeroporto di El Prat, e la linea L9 nord, tra La Sagrera e Can Zam) e la linea L10, anch'essa suddivisa in due tronconi operativi indipendenti (la linea 10 sud, che si estende fino al quartiere della Marina, e la linea 10 nord tra La Sagrera e Gorg). Una volta uniti i due rami, comuni a entrambe le linee, la linea 9 sar\u00e0 la linea automatica pi\u00f9 lunga d'Europa e attraverser\u00e0 il territorio di cinque comuni: Santa Coloma de Gramenet, Badalona, Barcellona, Hospitalet de Llobregat e el Prat de Llobregat.\nNel 2004 l'amministrazione locale, quella metropolitana e quella autonoma hanno reintrodotto il servizio tramviario pubblico, specialmente per collegare le citt\u00e0 periferiche dell'area metropolitana. Sono state create le reti Trambaix e Trambes\u00f2s, che attualmente sono in fase di espansione. A Barcellona era gi\u00e0 attiva sin dal 1901 la piccola linea chiamata Tramvia Blau, che sale lungo la Avinguda Tibidabo.\nGli autobus urbani sono un mezzo di trasporto efficiente, sono 1.070 e percorrono 103 linee.\nIl servizio diurno \u00e8 completato da un servizio di autobus notturni chiamati \"Nitbus\", che supplisce alla sospensione notturna della maggior parte dei servizi di trasporto pubblici.\nTutti i suddetti mezzi di trasporto sono integrati, con uguali tariffe e con la possibilit\u00e0 di usufruire per un tempo limitato dell'intera rete pagando un unico biglietto.\nIl bus turistico \u00e8 un servizio di trasporto pubblico cittadino che ha una flotta di autobus a due piani scoperti. Le diverse linee hanno come stazioni i principali punti di interesse turistico della citt\u00e0 e a bordo vi \u00e8 un'audioguida. Questo servizio non \u00e8 integrato nel sistema di trasporto urbano e funziona con biglietti validi per un giorno.\nIl taxi \u00e8 uno dei mezzi di trasporti pi\u00f9 comodi della citt\u00e0, con tariffe al di sotto della maggior parte delle altre citt\u00e0 europee. Molto comodi per il trasporto dall'aeroporto alla citt\u00e0 e viceversa, soprattutto per gruppi e famiglie numerose (6-8 persone) o per spostamenti molto presto al mattino per il rientro all'aeroporto. Esiste la possibilit\u00e0 di prenotare in anticipo, potendo scegliere il tipo di taxi (numero di persone, seggiolini per bambini o necessit\u00e0 speciali per persone disabili).\nI colori dei taxi di Barcellona, neri con le porte gialle, sono caratteristici e inconfondibili.\n\u00c8 frequente in citt\u00e0 spostarsi in bicicletta, di cui si pu\u00f2 usufruire anche nella stagione invernale in virt\u00f9 della conformazione del terreno e del clima mite. La municipalit\u00e0 ha predisposto un efficiente servizio di \"bike sharing\" diffuso in tutta la citt\u00e0 con il nome di \"Bicing\".\nL'alta densit\u00e0 demografica di Barcellona, come in qualsiasi altra metropoli europea, rende il traffico cittadino particolarmente intasato, malgrado l'ottima organizzazione urbanistica che favorisce un buon scorrimento della circolazione. Dal maggio 2005, il comune ha inaugurato le aree verdi di parcheggio e ha ampliato quelle azzurre a pagamento nei distretti pi\u00f9 centrali. Molti cittadini usano le motociclette; Barcellona \u00e8 la citt\u00e0 europea con la pi\u00f9 alta densit\u00e0 di moto in rapporto al numero di abitanti.\nLa municipalit\u00e0 ha installato circa cinquanta prese elettriche per ricaricare le batterie dei veicoli elettrici.\nAmministrazione.\nA Barcellona sono presenti quattro diversi livelli di amministrazione politica con diverse responsabilit\u00e0 e competenze:\nGemellaggi.\nBarcellona \u00e8 gemellata con le seguenti citt\u00e0:\nAccordi di cooperazione.\nBarcellona ha accordi di cooperazione con le seguenti citt\u00e0:\nSport.\nBarcellona ha ospitato numerosi eventi sportivi di rilevanza internazionale, come le Olimpiadi del 1992 e alcune partite del campionato del mondo 1982. Sulle strade cittadine si svolgono una grande quantit\u00e0 di competizioni sportive, tra cui diverse maratone.\nLa citt\u00e0 \u00e8 sede di tre club delle principali leghe calcistiche nazionali: il pluri-titolato Futbol Club Barcelona, che gioca nello stadio Camp Nou, situato nel nord-ovest della citt\u00e0, l'Espanyol, il cui stadio \u00e8 il Cornell\u00e0-El Prat (fino al luglio 2009 giocava le partite interne allo Stadio Olimpico Llu\u00eds Companys), e le meno note CE Europa e Uni\u00f3 Esportiva Sant Andreu, che gioca al Narc\u00eds Sala.\nDi grande livello internazionale \u00e8 anche la prima squadra del Futbol Club Barcelona B\u00e0squet, che fa parte della sezione cestistica del Futbol Club Barcelona e disputa gli incontri casalinghi nel capiente Palau Blaugrana.\nBarcellona ha anche una squadra ad alto livello nella pallamano. Il FC Barcelona Handbol gioca le gare interne al Palau Blaugrana.\nFuori citt\u00e0, ma sempre nella Provincia di Barcelona, vi sono altri impianti sportivi importanti come il Circuito di Catalogna, dove si disputano i Gran Premi di Formula 1 e del motomondiale."}
{"id": "61626", "revid": "767487", "url": "https://it.wikipedia.org/wiki?curid=61626", "title": "Lollia Paolina", "text": "Origini familiari.\nLollia Paolina era figlia di Marco Lollio, console suffetto nel 13, e di Volusia Saturnina. I nonni paterni erano il ricco Marco Lollio, console nel 21 a.C. e Aurelia Cotta, donna di straordinaria bellezza e sorella adottiva di Marco Aurelio Cotta Massimo Messalino. Da parte materna era invece nipote di Quinto Volusio Saturnino, prefetto nel 50-51, e di Claudia, figlia di Druso Claudio Nerone, sorella di Tiberio Claudio Nerone e quindi zia di Tiberio e Druso maggiore. Paolina aveva inoltre una sorella Lollia Saturnina, che spos\u00f2 Decimo Valerio Asiatico, console nel 35 e nel 46. Dal nonno paterno eredit\u00f2 una immensa fortuna, frutto delle spoliazioni fatte nel province governate.\nBiografia.\nPaolina si spos\u00f2 in prime nozze con Publio Memmio Regolo, governatore della Mesia, della Macedonia e dell'Acaia. Seguito il marito in Oriente, nel 38 fu costretta al divorzio da Caligola, il quale, avendo sentito della bellezza leggendaria della nonna di Paolina, la richiam\u00f2 a Roma per farla diventare sua moglie.\nPlinio il Vecchio racconta che, da consorte dell'imperatore, Lollia Paolina un giorno si present\u00f2 a un banchetto di nozze con perle e smeraldi per quaranta milioni di sesterzi. Il matrimonio dur\u00f2 tuttavia solo un anno e il divorzio ufficialmente avvenne a causa della sua sterilit\u00e0; Caligola viet\u00f2 inoltre a Paolina di avere rapporti con altri uomini.\nAlla morte dell'imperatrice Messalina, nel 46, Paolina fu tra le tre possibili candidate per diventare moglie dell'imperatore Claudio; Paolina era sostenuta dal liberto Callisto, Agrippina minore da Pallante e Elia Petina da Narciso. Lollia era infatti senza figli e avrebbe amato i discendenti gi\u00e0 in vita dell'imperatore senza gelosie; alla fine, per\u00f2, Claudio spos\u00f2 Agrippina. Nel 49 Agrippina, gelosa e ostile verso Paolina, riusc\u00ec a farla esiliare e a confiscarle tutti i beni, tranne cinque milioni di sesterzi; Agrippina, per\u00f2, la fece comunque uccidere."}
{"id": "61628", "revid": "117276918", "url": "https://it.wikipedia.org/wiki?curid=61628", "title": "Meroveo", "text": "Origini.\nEra figlio del re dei Franchi Sali della dinastia merovingia Clodione e di una delle sue mogli.Era nipote del primo re dei Franchi Sali della dinastia merovingia Faramondo e di una delle sue mogli.\nBiografia.\nNon esistono molte informazioni su di lui. Non \u00e8 noto se Meroveo, da cui la dinastia prese il nome, rappresentasse una figura puramente mitica o se la sua esistenza fosse concreta. Ammessa la sua esistenza, la sua ascendenza precisa non \u00e8 nota. Gregorio di Tours scrisse che \"alcuni dicono che Meroveo, il padre di Childerico, discendeva da Clodione\", ma questo \u00e8 l'unico riferimento che fa a Meroveo nel suo lavoro.Un anonimo monaco dell'Abbazia di Saint-Denis, dell'VIII secolo, nel suo Liber Historiae Francorum, commentando che Meroveo diede il suo nome alla dinastia merovingia lo cita come successore e discendente (\"Merovechus de Genere eius\") di Clodione. \u00c8 possibile che Meroveo sia succeduto a Clodione come capo dei Franchi nella Gallia romana. Comunque Gregorio di Tours lo cit\u00f2 ma non \u00e8 chiaro se fu figlio di Clodione o se prese il potere alla sua morte.\nLo storico romano contemporaneo, Prisco, scrive di avere visto di persona a Roma \u201cun giovane ancora senza barba sulle guance e con i capelli biondi cos\u00ec lunghi che cadevano sulle spalle. Flavio Ezio ne aveva fatto il suo figlio adottivo\u201d. Prisco riferisce che la scusa che Attila addusse per muovere guerra contro i Franchi fu la morte del loro re e la disputa fra i suoi figli per la successione, con il pi\u00f9 anziano appoggiato da Attila ed il minore appoggiato da Roma. Siccome Clodione mor\u00ec poco prima dell\u2019invasione unna della Gallia, questo suggerisce che Meroveo era effettivamente figlio di Clodione.\nUna tarda leggenda narra come fosse figlio del re e di un mostro marino, il quinotauro, quindi di generazione semi-divina. Il cronista, Fredegario, infatti pittorescamente afferma che Meroveo \u00e8 stato concepito quando la moglie di Clodione (Basina) mentre era seduta in riva al mare fu posseduta dal mostro, il Quinotauro, che era uscito dal mare. Questa leggenda giustifica il nome Meroveo (figlio del mare).\n\u00c8 pi\u00f9 probabile, secondo altri studiosi, che non fosse figlio di Clodione, ma solo suo parente: secondo la tradizione germanica, il re successore poteva anche non essere figlio del precedente, n\u00e9 tanto meno esisteva la concezione della primogenitura: l'unica regola \u00e8 che appartenesse alla trib\u00f9 regale. Che Meroveo fosse o non fosse figlio di Clodione, quindi, non ha molta importanza.\nSupponendo che Meroveo abbia avuto una sorta di ruolo di leadership su alcune o tutte le trib\u00f9 dei Franchi in Gallia, sembra inopportuno attribuirgli il titolo di \"re\". In primo luogo \u00e8 probabile che la sua leadership sia stata localizzata, inoltre, la dominazione romana continu\u00f2 fino al rovesciamento, nel 476, dell'ultimo sovrano dell'impero romano d'Occidente, Romolo Augusto, e nessuna prova documentale finora trovata suggerisce che ci fosse un sottolivello di amministrazione dei Franchi sotto l'imperatore romano, nonostante l'autorit\u00e0 imperiale fosse in declino.\nCome alleato dei Romani Meroveo ha combattuto nella battaglia dei Campi Catalaunici del 451, sotto il comando di Ezio contro gli Unni di Attila.\nCon il suo governo i Franchi Sali si installarono nella Francia settentrionale.\nAlla sua morte gli succedette Childerico I, il figlio, come attestato da Gregorio di Tours.\nDiscendenza.\nMeroveo, secondo una fonte, dalla moglie ebbe un figlio:\nMeroveo, secondo un'altra fonte, da un'altra moglie ebbe un altro figlio:"}
{"id": "61631", "revid": "287204", "url": "https://it.wikipedia.org/wiki?curid=61631", "title": "Leuchtenbergia principis", "text": "Leuchtenbergia principis \u00e8 una pianta succulenta della famiglia delle Cactacee, endemica del Messico. \u00c8 l'unica specie del genere Leuchtenbergia .\nDescrizione.\nHa grosse radici dalle quali si apre una rosetta di lunghi rigidi tubercoli a sezione triangolare simili a quelli dell'Agave che hanno all'apice un'areola da cui si apre a sua volta una rosetta di circa 8 spine di consistenza cartacea con una centrale pi\u00f9 lunga.\nQuando i tubercoli basali seccano, lo staccarsi degli stessi d\u00e0 vita ad un breve fusto.\nIl fiore \u00e8 imbutiforme e con molti petali; nasce dalle areole dei tubercoli giovani posti al centro della pianta ed ha un colore giallo con petali a volte rossastri all'esterno e un leggero profumo.\nBiologia.\nLa riproduzione in natura avviene per via sessuale. I frutti deiscenti giunti a maturazione lasciano cadere i semi che danno vita a nuove piante. In coltivazione \u00e8 possibile riprodurre la pianta per via vegetativa attraverso una talea di tubercolo.\nDistribuzione e habitat.\nQuesta pianta \u00e8 endemica del Messico. Vive nelle aree semidesertiche degli stati di Coahuila, Durango, Nuevo Le\u00f3n, San Luis Potos\u00ed, Tamaulipas e Zacatecas, ad altitudini comprese tra 1.500 e 2.000 m.\nTassonomia.\nIl genere \"Leuchtenbergia\" ha delle affinit\u00e0 genetiche piuttosto marcate con il genere \"Ferocactus\", e sono state prodotte negli ultimi anni forme ibride tra i due generi (\"Ferobergia\").\nColtivazione.\nLa \"Leuchtenbergia\" necessita di un terriccio molto drenante composto di terra concimata, sabbia e ghiaia molto grossolana. Mescolando inoltre al terriccio un po' di calce spenta si potr\u00e0 ottenere una maggiore rigidit\u00e0 delle spine.\nLa posizione dovr\u00e0 essere di pieno sole e i vasi dovranno essere abbastanza profondi in modo da contenere le grosse e robuste radici.\nLe annaffiature nel periodo primavera-autunno dovranno essere regolari e solo quando la terra si presenter\u00e0 asciutta, mentre nel periodo invernale si dovr\u00e0 avere cura che la temperatura non scenda sotto i 4\u00a0\u00b0C mentre le annaffiature dovranno essere del tutto sospese."}
{"id": "61637", "revid": "287204", "url": "https://it.wikipedia.org/wiki?curid=61637", "title": "Mito di fondazione", "text": "Il mito di fondazione \u00e8 un mito riguardante la nascita di un'entit\u00e0 politico-sociale, come ad esempio una citt\u00e0 o una civilt\u00e0.\nIl bue fondatore.\nNei miti di fondazione una delle figure ricorrenti \u00e8 il bue fondatore. Cos\u00ec Plutarco, nelle sue \"Vite parallele\", descrive la fondazione di Roma: \u00ab\u2026Romolo attacc\u00f2 all'aratro il vomere di rame, accoppiando al giogo il toro e la vacca e tracci\u00f2 un solco profondo a base delle mura. Questo solco costitu\u00ec il circuito che doveva percorrere la muraglia chiamata poi dai latini Pomerio, cio\u00e8, \"post murum\". Che questa cerimonia di fondazione avvenisse il 21 aprile \u00e8 da tutti creduto ed i Romani festeggiano quel giorno con il nome di nativit\u00e0 della patria\u00bb.\nSe si volge indietro l'attenzione ai precedenti spirituali della storia di Roma troviamo la storia spirituale della Grecia. Ed \u00e8 proprio in Grecia che il rapporto mitico fra la presenza di un animale e la fondazione di una citt\u00e0 appare del tutto dispiegato ed in forma pi\u00f9 complessa di quanto non appaia nella leggenda romana.\nQuando Cadmo si rec\u00f2 dall'oracolo di Delfi per sapere dove avrebbe dovuto fondare la citt\u00e0 di Tebe, questi gli vaticin\u00f2: \u00abScegli fra le vacche muggenti quella che ha su tutte e due i fianchi un disegno bianco di luna piena. Prendila per tua guida sulla strada che dovrai percorrere. Dove la vacca si inginocchier\u00e0 e poser\u00e0 per la prima volta la testa cornuta sul terreno, in quel punto dovrai sacrificarla alla terra immersa nell'oscurit\u00e0. Dopo averla sacrificata fonda su una collina, la pi\u00f9 alta, una citt\u00e0 dalle larghe vie\u00bb.\nIl paese dove la vacca guid\u00f2 Cadmo fu chiamato allora \"paese delle vacche\", la Beozia. La vacca si inginocchi\u00f2 nei pressi di una sorgente e qui Cadmo fond\u00f2 Tebe.\nIn questo mito l'animale guida assume un ruolo assai importante, che non \u00e8 solamente quello di guidare l'aratro che traccia il solco della futura citt\u00e0, ma indica il luogo dove sorger\u00e0 la citt\u00e0, vi conduce l'eroe fondatore e si inginocchia sul luogo destinato.\nLa differenza con il mito romano consiste anche nel fatto che, in questo caso, Cadmo, dopo essere giunto sul luogo dove fonder\u00e0 la citt\u00e0, sacrifica la vacca che ve l'ha condotto.\nUn altro rito che si celebrava in Grecia, ad Atene \u00e8 quello che racconta lo scrittore greco Porfirio: \u00abMentre ad Atene si celebrava un sacrificio pubblico, un bue che tornava dai campi si avvicin\u00f2 all\u2019altare e prese a mangiare e a calpestare le libagioni che erano state preparate per il sacrificio. Immediatamente uno straniero di nome Diomo si scagli\u00f2 contro il bue uccidendolo e vantandosi per averlo fatto. Ma gli dei punirono quel gesto mandando su Atene terribili carestie che decimarono la popolazione. Gli Ateniesi allora si rivolsero ad un oracolo che disse loro \u201cLe calamit\u00e0 finiranno se il bue ucciso risorger\u00e0 e il suo uccisore sar\u00e0 punito\u201d. Allora gli Ateniesi pensarono di ricostruire la scena per far finta che il bue non fosse morto. Andarono a cercare Diomo che, udite le parole della Pizia, si era allontanato da Atene spaventato e lo convinsero a ripetere la scena. Diomo accett\u00f2 ma a patto di essere eletto cittadino di Atene, in modo che tutta la citt\u00e0 fosse responsabile del suo gesto. Nel giorno stabilito, mentre si stava sacrificando agli dei, un bue perfettamente uguale al primo arriv\u00f2 dalla campagna e inizi\u00f2 a mangiare le libagioni e allora, Diomo, gli si scagli\u00f2 contro e lo uccise. Il dio, quando vide il bue ancora vivo, si rallegr\u00f2 molto, ma quando vide Diomo ucciderlo nuovamente si crucci\u00f2. Ma ormai gli Ateniesi avevano capito come ingannare il dio e, dopo un po\u2019 di tempo, ripeterono la scena. E cos\u00ec, ogni anno, ricelebrarono questo rito e lo chiamarono \u201c\"bufonia\"\u201d che vuol dire \u201cuccisione del bue\u201d\u00bb.\nQuesti due miti greci sembrano a prima vista molto diversi fra loro e soprattutto molto diversi dal motivo mitico del bue aratore, pur avendo dei motivi in comune.\nInfatti in ambedue i casi l'animale viene sacrificato e ucciso, l'uccisione non \u00e8 gradita agli dei e dovr\u00e0 essere espiata.\nFra i due miti vi \u00e8 tuttavia una grande differenza: nel primo caso si tratta di una citt\u00e0 da fondare, nell'altro caso si tratta di una citt\u00e0 gi\u00e0 florida e nobile per storia e potenza.\nLa diffusione del mito.\nNella mitologia indo-europea si ritrovano sia l'animale che guida l'eroe fondatore nel luogo dove sorger\u00e0 la citt\u00e0, sia il rito del sacrificio periodico in citt\u00e0 da tempo fondate.\nDal patrimonio mitico dell'Italia pre-romana si legge, tratto dagli scritti dello storico Strabone che \u00abi Sabini conducevano una lunga guerra contro gli Umbri. In quel periodo dedicarono ad Ares tutti i figli che nascevano e quando questi furono adulti li mandarono via alla ricerca di nuove terre. Un toro guid\u00f2 il loro cammino e quando giunse nella terra degli Opici, il toro giacque a terra per riposare. I Sabini allora scacciarono gli Opici e si accamparono in quella regione. Secondo quanto avevano detto i loro indovini sacrificarono il toro ad Ares, che lo aveva concesso loro per guida\u00bb.\nIn un antico documento scolpito sulla pietra nel II secolo prima di Cristo, nelle tavole di Gubbio, si ritrovano tracce di una cerimonia molto simile a quella che si svolgeva in Atene.\nTutti gli anni gli abitanti della citt\u00e0 lasciavano scappare alcune giovenche fuori dalle mura della citt\u00e0, poi si lanciavano al loro inseguimento, le catturavano, le riportavano in citt\u00e0 e le sacrificavano agli dei.\nIl rito di Gubbio ha pertanto molti punti in comune con il rito ateniese: ogni anno si sacrificava un animale o pi\u00f9 animali, si fingeva che l'animale provenisse da luoghi lontani, cos\u00ec come da luoghi lontani proveniva la vacca che aveva condotto Cadmo in Beozia e i Sabini nella terra degli Opici.\nRisulta quindi evidente che il motivo mitico dell\"animale guida\" \u00e8 molto antico e diffuso in tutta l'area indo-europea.\nPlutarco riferisce che Alessandro Magno incontr\u00f2 pi\u00f9 volte sulla sua strada un animale guida che lo salv\u00f2 da una difficile situazione e del resto egli sapeva, come gli aveva vaticinato la Pizia, che un lupo lo avrebbe guidato verso la Persia.\nAltri esempi simili si traggono dagli scritti di alcuni cronisti che raccontano l'origine del principato di Moldavia (nell'odierna Romania).\nIl principe Dragos, andando a caccia, si imbatt\u00e9 una volta in un maestoso uro, un bue con lunghe e potenti corna, e lo insegu\u00ec fino a giungere in una vasta pianura. Qui il principe Dragos lo raggiunse, lo uccise e si cib\u00f2 della sua carne e vedendo che la pianura era un luogo adatto alla sua gente, decise di fondare il principato di Moldavia.\nAltri casi simili vengono riportati dallo studioso Mircea Eliade, come quello degli Unni che stavano cacciando nelle paludi della Meozia, quando apparve una magnifica cerva. I cacciatori iniziarono a seguirla e notarono che l'animale si comportava in modo insolito. Quando i cacciatori rimanevano indietro la cerva si fermava per attenderli, indicava loro i guadi pi\u00f9 percorribili dei fiumi ed i passi pi\u00f9 valicabili dei monti. Gli Unni si accorsero subito che quella regione era pi\u00f9 accogliente delle loro paludi e decisero di stabilirsi in quel luogo e, \u00abDopo essere giunti nel paese degli Sciti sacrificarono alla dea Vittoria tutti i prigionieri\u00bb.\nGli animali sacri.\nNell'area indo-europea si trova quindi un complesso mitico in cui sono presenti tre elementi:\nSe poi ci si sposta dall'area indo-europea verso le culture di altre regioni del mondo, si nota che questi tratti del complesso mitico sono presenti in tutti i continenti.\nCapita che l'animale protettore non sia sempre il bue o il cervo, che sono animali tipici delle culture euroasiatiche, ma, anche se muta l'animale i personaggi non cambiano e nemmeno i motivi della rappresentazione.\nNelle culture settentrionali euroasiatiche ed americane l'animale sacro \u00e8 l'orso.\nPresso gli Algonchini dell'America settentrionale i cacciatori si avvicinano alla tana dell'orso e, prima di ucciderlo, gli rivolgono parole gentili: \u00abEsci, \u201ccaro nonno orso\u201d, \u00e8 una splendida giornata, vieni fuori, vorrei accendere la tua pipa\u00bb.\nPresso altri popoli dell'Europa settentrionale si ritrova un cerimoniale molto simile.\nPresso gli Ostiachi il cacciatore, dopo aver ucciso l'orso chiede al compagno chi l'abbia ucciso e questi risponde: \u00abCerto non l'abbiamo ucciso noi, forse l'hanno ucciso gli uccelli, forse altri cacciatori della Russia\u00bb.\nAnche i Tungusi, un popolo che vive vicino agli Ostiachi in Siberia, dopo aver ucciso l'orso danno la colpa ai cacciatori dei popoli vicini.\nNell'America meridionale sono altri gli animali la cui uccisione \u00e8 percepita come una colpa.\nAlcuni popoli indigeni del Brasile, dopo aver ucciso un giaguaro, gli mettono anelli alle zampe e gli rivolgono queste parole: \u00abTi prego non vendicarti sui nostri figli, sei stato preso ed ucciso non per colpa nostra, ma perch\u00e9 tu ti sei sbagliato. Avevamo messo delle trappole, \u00e8 vero, ma non erano per te, erano per altri animali, sei tu che ti sei sbagliato. Non ti arrabbiare\u00bb.\nIn Africa l'animale sacro \u00e8 l'elefante e i Pigmei del Gabon quando uccidono un elefante dichiarano subito la propria estraneit\u00e0 al fatto: \u00abNon volevamo ucciderti, padre elefante, sei morto di vecchiaia. Tu ora vivi nel paese degli spiriti, non farci sentire la tua collera, \u201ccaro padre elefante\u201d\u00bb.\nOvunque, quindi si ritrovano rituali simili e alcune frasi pronunciate dagli indigeni dopo aver ucciso l'animale sacro dimostra che per essi l'animale ucciso viene considerato un loro antenato, addirittura il loro padre o il loro nonno.\nI simboli dei miti antichi.\nLa fondazione di una citt\u00e0, la costituzione di nuove leggi, la conquista di un nuovo territorio, si assimilano nel pensiero mitico all'atto primo della creazione del mondo.\nIl mito della creazione costituisce dunque il modello per la storia di ogni altra fondazione.\nNel caso della leggenda di Romolo il rapporto fra fondazione della citt\u00e0 e creazione del mondo \u00e8 esplicito: \u00abScavarono in primo luogo una fossa circolare e vi misero dentro una zolla di terra presa dal luogo da cui proveniva. Chiamarono questa fossa mondo, cio\u00e8 Universo\u00bb.\nIn molti miti precedenti l'animale si arresta sempre sulla cima di un monte: \u00abFonderai -dice l'indovino di Cadmo- la citt\u00e0 sulla collina, nei pressi di una sorgente, lungo la riva di un fiume\u00bb. Si tratta in questo caso di una simbologia sempre presente nel mito cosmogonico.\nNei miti greci e nel mito umbro di epoca preromana il bue si avvicina al centro della citt\u00e0 provenendo da fuori le mura e questo particolare \u00e8 molto importante. Infatti gli abitanti di Gubbio prima mettevano in fuga i buoi, poi li riprendevano e li sacrificavano; cos\u00ec nel mito di Atene \u00e8 importante il fatto che il bue provenga dalla campagna, da fuori cio\u00e8 della citt\u00e0.\nL'atto di una fondazione di una citt\u00e0, nel seguire il modello cosmogonico, deve iniziare proprio con lo stabilire il centro della futura citt\u00e0, che sar\u00e0 il luogo in cui il bue si arrester\u00e0, cos\u00ec come nell'atto della creazione, il dio stabilisce in primo luogo quale \u00e8 l\"axis mundi\", l'ombelico del mondo, l'albero sacro del bene e del male al centro dell'universo.\nE cos\u00ec la fondazione di una citt\u00e0 ripete le fasi della creazione del mondo. I simboli sono gli stessi; la collina, l'acqua, la determinazione del centro."}
{"id": "61645", "revid": "1109", "url": "https://it.wikipedia.org/wiki?curid=61645", "title": "The Incredibles", "text": ""}
{"id": "61646", "revid": "6923", "url": "https://it.wikipedia.org/wiki?curid=61646", "title": "ISAM", "text": "ISAM \u00e8 l'acronimo di \"Indexed Sequential Access Method\" (metodo di accesso sequenziale indicizzato), ed \u00e8 un modo per immagazzinare dati da estrarre rapidamente. Sviluppato originariamente da IBM, costituisce oggi la base per l'immagazzinamento dei dati in molti database, relazionali e non.\nDescrizione.\nIn un sistema ISAM i dati sono suddivisi in record composti da campi a lunghezza fissa. I record sono immagazzinati in sequenza, come si faceva in origine per velocizzare l'accesso da una periferica a nastro. Vi \u00e8 poi un set secondario di tabelle hash chiamate \"indici\", che contengono puntatori ai record, in modo che un record possa essere estratto senza dover scorrere l'intero insieme di dati. Questa \u00e8 una differenza rispetto ai database navigazionali, nei quali i puntatori ad altri dati si trovavano dentro i record stessi. Il miglioramento in ISAM \u00e8 dovuto al fatto che gli indici sono di piccole dimensioni e consentono ricerche veloci, perch\u00e9 il database accede soltanto ai record di cui ha bisogno. Inoltre eventuali modifiche ai dati richiedono che si modifichino i record e gli indici in questione, ma non altri dati come i puntatori.\nI database relazionali possono essere facilmente costruiti su un framework ISAM con l'aggiunta della logica per mantenere validi i collegamenti tra le tabelle. In genere il campo utilizzato come collegamento, detto \"chiave esterna\", \u00e8 indicizzato per permettere ricerche veloci. Questo metodo \u00e8 pi\u00f9 lento che immagazzinare il puntatore ai dati collegati dentro al record, per\u00f2 se si modifica la struttura fisica dei dati non vi \u00e8 la necessit\u00e0 di aggiornare i puntatori, in quanto i collegamenti rimangono validi.\nISAM \u00e8 molto semplice da comprendere e da implementare, perch\u00e9 consiste essenzialmente nell'accesso diretto e sequenziale a un file di database. \u00c8 anche molto poco costoso in termini di prestazioni. Lo svantaggio \u00e8 che ogni macchina client deve gestire una sua propria connessione per ogni file a cui accede. Ci\u00f2 comporta la possibilit\u00e0 che distinte modifiche dei dati entrino in conflitto tra loro, creando cos\u00ec incoerenze. Questo problema viene generalmente risolto con l'implementazione di una piattaforma client-server che gestisce le richieste dei client mantenendo l'ordine. \u00c8 questo il concetto base che sta dietro l'SQL, che si trova a un livello di astrazione superiore rispetto all'immagazzinamento dei dati.\nISAM \u00e8 stato rimpiazzato all'IBM da un metodo chiamato VSAM (\"Virtual Sequential Access Method\"), utilizzato anche nel DB2, che ancor oggi \u00e8 il suo DBMS primario.\nL\u2019organizzazione ISAM dei file assegna a ciascuna tupla una posizione in base al valore del campo chiave. Questa organizzazione \u00e8 basata sull\u2019idea di dare alle tuple un ordinamento fisico che rifletta l\u2019ordinamento lessicografico dei valori presenti in un campo chiave. In realt\u00e0 non \u00e8 necessario che il campo scelto per definire l\u2019ordinamento delle tuple sia un campo chiave. Per quanto riguarda i criteri di ordinamento, gli usuali domini di valori, come le stringhe di caratteri, gli interi o i reali, seguono un ordinamento convenzionale: per i numeri interi o reali si considera quello numerico, mentre per le stringhe di caratteri abbiamo l\u2019ordine lessicografico. Per aumentare la velocit\u00e0 di accesso al file ordinato (che chiamiamo file principale), si definisce un secondo file (chiamato sparse index, indice rado), che consiste nelle coppie:\nPer ogni blocco del file principale, nel file indice esiste un record (\u00b5,b): \u00b5 \u00e8 un valore non superiore a quello di tutte le chiavi contenute nel blocco b e maggiore (&gt;) dei valori delle chiavi di ogni blocco che precede b. Il primo campo di (\u00b5, b) \u00e8 una chiave e il file indice \u00e8 ordinato rispetto ad essa.\nISAM: Organizzazione Logica.\nISAM \u00e8 una organizzazione statica, soggetta a costose riorganizzazioni periodiche. Essendo statica, occorre predisporre aree di overflow per l'aggiunta di elementi.\nFormato nodo interno.\nOgni coppia (ki ; pi) \u00e8 tale per cui ki \u00e8 il pi\u00f9 alto valore di chiave nel sottoalbero puntato da pi.\nISAM: Organizzazione fisica.\nISAM prevede uno specifico schema di allocazione dei dati e dell'indice sul dispositivo di memoria secondaria. In particolare, si distinguono tre aree:\nPrimary Area.\nQuesta \u00e8 l'area predisposta ad ospitare i dati. Essa \u00e8 costituita da una serie di cilindri contigui sui quali alcune tracce sono riservate per l'indice e altre per le aree di overflow.\nOverflow Area.\nQuest'area \u00e8 essenzialmente usata per memorizzare nuovi record, i quali altrimenti non potrebbero essere inseriti nell'area principale senza dover riscrivere la sequenza dei file. Esistono due tipi di overflow area:\nEsempio.\nPrendiamo come esempio la seguente memorizzazione dei dati nel cilindro 5:\nSe si aggiunge il record con chiave 209, esso provoca lo spostamento del record 213 dal track 1 dentro l'overflow area, muovendo il 210 al suo posto ed inserendo il 209 nel posto lasciato libero dal 210.\nIndex Area.\nPer facilitare la localizzazione random dei record, ISAM mantiene tre livelli di indici sul disco:\nTrack Index.\nVi \u00e8 un track index per ogni cilindro, che generalmente occupa il track 0 (la prima posizione). Ogni entrata corrisponde a una traccia sul cilindro e memorizza:\nCylinder Index.\nEsiste un solo cylinder index per file. Ogni entrata \u00e8 relativa ad un cilindro e memorizza il valore pi\u00f9 alto della chiave in esso contenuto. Per esempio, se il file memorizzato su 6 cilindri, il cylinder index contiene 6 voci.\nMaster Index.\nQuesto indice viene usato solo se il cylinder index risulta troppo grande e non garantisce un'efficiente indicizzazione. Nel master index vi \u00e8 un'entrata per ogni traccia del cylinder index, per memorizzare il valore pi\u00f9 alto di chiave della traccia e l'indirizzo della traccia."}
{"id": "61647", "revid": "6923", "url": "https://it.wikipedia.org/wiki?curid=61647", "title": "VSAM", "text": "VSAM (acronimo di \"Virtual Storage Access Method\") \u00e8 uno schema di immagazzinamento dei dati che IBM utilizz\u00f2 inizialmente per il virtual storage nell'S/370. Esso comprende quattro tipi di organizzazione:\nIMS/DB e DB2 sono entrambi basati su VSAM e sulle strutture di dati sottostanti."}
{"id": "61650", "revid": "184755", "url": "https://it.wikipedia.org/wiki?curid=61650", "title": "Digrafo (matematica)", "text": "In matematica, e in particolare in matematica discreta, per digrafo si intende la struttura relazionale di base, costituita da un insieme finito detto insieme dei nodi e da collegamenti orientati tra tali nodi. Termini equivalenti sono grafo diretto (digrafo \u00e8 una sua contrazione) e grafo orientato.\nDescrizione.\nFormalmente si definisce digrafo una struttura della forma formula_1 con Q insieme finito detto insieme dei nodi di D e formula_2 detto insieme degli archi di D.\nUn grafo orientato pu\u00f2 essere rappresentato graficamente disegnando ogni nodo con un cerchio e ogni arco con una freccia; un arco \"esce\" da un nodo ed \"entra\" in un altro (quello indicato dalla freccia). Da ogni nodo possono uscire pi\u00f9 archi.\nUn digrafo \u00e8 una relazione finita accompagnata da un insieme il cui quadrato cartesiano la contiene. Ai digrafi quindi si possono applicare tutte le distinzioni, tutte le propriet\u00e0 e tutte le costruzioni introdotte per le relazioni e che hanno senso per le relazioni finite. Si possono quindi distinguere i digrafi riflessivi, antiriflessivi, simmetrici, antisimmetrici, transitivi, di equivalenza, ordinati, graduati, semireticolati, reticolati, booleani, funzionali, permutativi, involutori, ... .\nUn digrafo si pu\u00f2 considerare un arricchimento di un grafo non orientato ottenuto sostituendo ogni suo spigolo {p,q} che non sia un cappio con uno o due archi: {p,q} si pu\u00f2 rimpiazzare con (p,q), con (q,p) o con entrambi questi archi. \nDi conseguenza tutte le distinzioni, le propriet\u00e0 e le costruzioni sui grafi non orientati possono essere adattate ai digrafi, in genere accompagnandole con apportune distinzioni.\nCome i grafi non orientati, i digrafi vengono utilmente presentati attraverso raffigurazioni piane.\nUn digrafo formula_1 viene individuato dalla sua matrice delle adiacenze, matrice quadrata binaria che corrisponde alla funzione indicatrice\ndi U come sottoinsieme di formula_4. Dunque lo studio dei digrafi, cio\u00e8 lo studio delle relazioni finite, equivale allo studio delle matrici quadrate binarie.\nI digrafi possono essere arricchiti in molti modi, spesso suggeriti dalle loro molteplici applicazioni. Si hanno innanzitutto digrafi con i nodi e/o gli archi muniti di etichette distintive o di numeri (digrafi colorati, digrafi pesati, sui nodi e/o sugli archi, ...). Anche questi primi arricchimenti trovano applicazioni in campi che vanno dalla chimica alla fisica delle particelle, dai problemi di trasporto alla meccanica strutturale, dalla linguistica alla geografia.\nDue arricchimenti primari portano alle strutture di multidigrafo e di pluridigrafo. Ulteriori arricchimenti di questi portano ai vari tipi di automi deterministici e non deterministici. Altri arricchimenti portano agli schemi di programma e ai diagrammi di flusso, cio\u00e8 agli algoritmi. Mediante digrafi arricchiti si possono utilmente schematizzate le reti di computer e le reti di pagine Web che costituiscono i siti, i domini o l'intera Rete globale.\nVengono anche considerati varianti dei digrafi che presentano una infinit\u00e0 numerabile di nodi e che qui chiamiamo digrafi infiniti."}
{"id": "61652", "revid": "229805", "url": "https://it.wikipedia.org/wiki?curid=61652", "title": "Gaston Julia", "text": "Il suo lavoro fu reso popolare da un altro matematico, il francese di origine polacca Beno\u00eet Mandelbrot. I frattali di Julia (chiamati \"curve di Julia\") e di Mandelbrot sono strettamente associati.\nIn giovinezza si era interessato alla matematica e alla musica. I suoi studi (era stato il primo degli ammessi, contemporaneamente, all\"'\u00c9cole Normale\" e al \"Polytechnique\") furono interrotti dalla Prima guerra mondiale, quando fu richiamato a 20 anni. In guerra perse il naso per una grave ferita ricevuta in combattimento. Dopo molte operazioni infruttuose dovette rassegnarsi a portare una banda di cuoio per il resto della vita.\nDivenne noto nel 1918, quando un suo articolo di 199 pagine fu pubblicato nel \"Journal de Math\u00e9matiques Pures et Appliqu\u00e9es\". L'articolo, intitolato \"Memoria sull'iterazione delle funzioni razionali\", divenne molto popolare tra i matematici, e gli permise di ricevere pi\u00f9 tardi il \"Grand Prix de l'Acad\u00e9mie des Sciences\". Dell'Acad\u00e9mie divenne poi a 41 anni, nel 1934, il pi\u00f9 giovane membro. \nNonostante la solida carriera accademica (insegn\u00f2 all'\u00c9cole normale sup\u00e9rieure, al \"Polytechnique\" e all'Universit\u00e0 di Parigi), i suoi lavori parvero cadere nell'oblio finch\u00e9 Beno\u00eet Mandelbrot lo menzion\u00f2 nei propri, negli anni settanta. La sua popolarit\u00e0 usc\u00ec dall'ambito specialistico quando Google lo cit\u00f2 nella sua homepage, come pioniere dei fondamenti matematici del Google Ranking.\nJulia mor\u00ec il 19 marzo 1978 a Parigi, a 85 anni."}
{"id": "61653", "revid": "2912", "url": "https://it.wikipedia.org/wiki?curid=61653", "title": "Jean Luc Godard", "text": ""}
{"id": "61655", "revid": "660929", "url": "https://it.wikipedia.org/wiki?curid=61655", "title": "Multidigrafo", "text": "In matematica e in particolare in teoria dei grafi, per multidigrafo intendiamo una struttura discreta che generalizza quella di digrafo: come questa \u00e8 costituita da vertici e collegamenti tra vertici, archi, tra due vertici si possono avere pi\u00f9 archi distinti (e un vertice pu\u00f2 possedere pi\u00f9 cappi).\nI multidigrafi si possono considerare i corrispondenti dei multigrafi con i collegamenti orientati; viceversa i multigrafi si possono considerare multidigrafi simmetrici.\nApplicazioni.\nUn multidigrafo pu\u00f2 servire per definire un modello di un sistema di collegamenti direzionati, ad es. di strade a senso unico oppure organigramma di persone che in un'attivit\u00e0 collaborativa si scambiano informazioni o messaggi. I multidigrafi si possono anche considerare i tipi pi\u00f9 semplici di macchine formali, interpretando i loro vertici come stati e i loro archi come transizioni tra stati. Essi in effetti sono chiamati anche semiautomi o semiautomi a stati finiti.\nDefinizioni.\nUn multidigrafo \u00e8 una struttura relazionale della forma formula_1, dove Q \u00e8 un insieme finito chiamato insieme dei vertici o insieme dei nodi di M, A \u00e8 un insieme finito chiamato alfabeto di M e formula_2.\nAd ogni lettera formula_3 la funzione formula_4 fa corrispondere una coppia di elementi di Q che si dice arco del multidigrafo relativo all'etichetta \"a\". Se le due componenti di una coppia coincidono si parla di cappio del multidigrafo. Due archi corrispondenti alla stessa coppia di vertici e a due etichette diversa si dicono archi paralleli; questa relazione di parallelismo \u00e8 una equivalenza. Due archi relativi a due coppie l'una riflessa dell'altra si dicono archi opposti.\nQuando si studiano le propriet\u00e0 generali dei multidigrafi le lettere \"a\" dell'alfabeto \"A\" non hanno molta importanza e servono solo per distinguere i singoli archi.\nEsempi e raffigurazioni.\nConsideriamo il multidigrafo formula_5 corrispondente a\nformula_7\nNella indicazione tabellare della funzione abbiamo abbreviato formula_8 con formula_9.\nUna struttura come questa si esamina agevolmente attraverso una sua raffigurazione, ovvero attraverso una sua immersione nel piano.\nSi trova che gli archi etichettati da c e d sono paralleli; vi sono altre due classi di parallelismo di archi del multidigrafo: quella relativa alle etichette e ed f (formata da cappi paralleli), quella relativa a i e j e le classi relative ai singoli spigoli rimanenti. Gli archi relativi alle etichette j e k sono opposti.\nSottomultidigrafi e omomorfismi fra multidigrafi.\nDati due multidigrafi formula_10 ed\nformula_11 si dice che il secondo \u00e8 sottomultidigrafo del\nprimo e si scrive formula_12 se e solo se\nqui formula_14 denota la restrizione della funzione formula_15 al suo sottodominio formula_16.\nUn sottomultidigrafo del precedente \u00e8\nSi dice omomorfismo di un multigrafo in un secondo multigrafo una funzione formula_18 dall'insieme dei vertici del primo nell'insieme dei vertici del secondo tale che l'insieme degli archi del secondo si ottiene trasformando con formula_18 l'insieme degli spigoli del primo.\nDigrafo di un multidigrafo.\nAd ogni multidigrafo si associa facilmente un digrafo confondendo i suoi archi paralleli.\nPi\u00f9 formalmente si dice digrafo sottostante a un multidigrafo formula_1 il digrafo\ndove cdm(f) denota il codominio della funzione f. Questo \u00e8 il digrafo i cui archi sono le possibili coppie di vertici o i possibili cappi forniti dalla formula_4.\nAd esempio il digrafo sottostante al multidigrafo formula_23 dell'esempio iniziale \u00e8\nMolte caratteristiche di un multidigrafo si possono introdurre a partire da caratteristiche del suo digrafo sottostante, oppure con costruzioni analoghe a quelle adottate per i digrafi. Talora queste costruzioni sono un po' pi\u00f9 complesse di quelle relative ai digrafi.\nCammini di un multigrafo.\nSu un multidigrafo si possono definire cammini e percorsi come per i digrafi, con la possibilit\u00e0 di scegliere tra pi\u00f9 archi quando si collegano talune coppie di vertici o taluni vertici con se stessi.\nAnche per le coppie di archi dei multidigrafi si pu\u00f2 stabilire se il secondo \u00e8 raggiungibile dal primo o meno. Si possono quindi distinguere i multidigrafi connessi dai non connessi e si possono introdurre le componenti connesse dei multidigrafi.\nSi possono inoltre distinguere i cammini chiusi, i cicli, i cammini euleriani ovvero i cammini iniettivi sugli spigoli e i cammini hamiltoniani ovvero i cammini iniettivi sui vertici.\nDi conseguenza si possono introdurre nozioni come quelle di multidigrafo connesso, multidigrafo aciclico, regolare. Similmente a quanto si fa per i digrafi, anche per i multidigrafi si definiscono le sottoarborescenze e le sottoarborescenze massimali.\nAltre caratteristiche di base dei multidigrafi.\nPer grado uscente di un vertice di un multidigrafo si intende il numero degli archi distinti che escono da tale vertice; per grado entrante di un vertice di un multidigrafo si intende il numero degli archi distinti che entrano in tale vertice.\nAd es. per il multigrafo formula_23 privato dei cappi le funzioni che associano ai vertici grado uscente e grado entrante sono"}
{"id": "61656", "revid": "599", "url": "https://it.wikipedia.org/wiki?curid=61656", "title": "Fondamenti della geometria di Hilbert", "text": ""}
{"id": "61658", "revid": "181699", "url": "https://it.wikipedia.org/wiki?curid=61658", "title": "K\u00f6nigsberg (disambigua)", "text": ""}
{"id": "61661", "revid": "115518141", "url": "https://it.wikipedia.org/wiki?curid=61661", "title": "IBM DB2", "text": "DB2 \u00e8 un relational database management system (RDBMS) della IBM: scritto in C, C++ e Assembly, \u00e8 stato riscritto per ogni piattaforma, pur con una base comune. La sua prima versione risale al 1983.\nDescrizione.\nNel maggio 2016 DB2 \u00e8 fra gli RDBMS pi\u00f9 diffusi secondo le classifiche ufficiali basate sul ranking per popolarit\u00e0 (i primi in ordine sono Oracle, MySQL prodotto dalla stessa Oracle, Microsoft SQL Server, PostgreSQL). \nQuando, nel 1997, Illustra fu acquisita da Informix (che sarebbe stata a sua volta acquisita da IBM nel 2001) e quest'ultima introdusse \"Universal Server\" nel proprio database, facendone un DBMS relazionale a oggetti, sia Oracle sia IBM dovettero introdurre il paradigma degli oggetti nei propri prodotti. Questo ha fatto di DB2 un DBMS relazionale a oggetti.\nIn origine, DB2 era nato come DBMS per i mainframe, ma poi si \u00e8 diffuso su qualsiasi tipo di server, perfino su PDA e altri dispositivi portatili; esistono versioni per sistemi operativi GNU/Linux, Unix (AIX, HP-UX, Solaris) e Microsoft Windows. I suoi precursori sono DL/1 e IMS/DB, sempre della IBM.\nA partire dalla versione 9.1, DB2 per Windows, Linux, e Unix, include la tecnologia \"pureXML\", che fornisce la possibilit\u00e0 di salvare informazioni in campi di tipo XML. DB2 risulta, quindi, il primo database ibrido, con modello relazionale e XML. Questo favorisce la gestione di applicazioni che interagiscono con documenti XML, permettendo, ad esempio, l'interrogazione diretta del database tramite XQuery.\nEdizioni.\nVersione gratuita.\nDal 30 gennaio 2006 IBM distribuisce una versione gratuita del proprio database server, DB2 Express-C, disponibile per Linux, Mac OS, Windows e Unix per architetture hardware di processori a 32 e 64 bit. DB2 Express-C ha le stesse funzioni standard delle versioni commerciali, ma limita l'utilizzo dell'hardware effettivamente installato sul server dove risiede. Attualmente (10.5) \u00e8 limitato ad una dimensione massima del database di 15 TeraByte, un totale di non pi\u00f9 di 2 core di CPU, e fino a 16 GB di memoria RAM indipendentemente dall'hardware presente. \u00c8 anche possibile acquistare una licenza in forma di abbonamento annuale per ottenere il supporto tecnico fornito direttamente da IBM. Aggiungendo licenze, diventa permesso utilizzare alcune funzioni aggiuntive, come la replica SQL e HADR (\"High Availability and Disaster Recovery\"), un sistema di \"disaster recovery\" che permette di passare automaticamente ad un server di \"failover\" nel caso in cui il server principale diventi inutilizzabile. Possiede inoltre funzionalit\u00e0 IN-MEMORY, con la possibilit\u00e0 di creare oggetti organizzati in colonne, supporto Json e funzionalit\u00e0 avanzate di \"federazione\", cio\u00e8 la possibilit\u00e0 di integrare e presentare oggetti di altri prodotti quali ad esempio tabelle/viste Oracle, Postgressql, MySQL, e dalla versione 11.1 anche oggetti HDFS Apache Hive e Cloudera.\nStrumenti di supporto.\nDB2 pu\u00f2 essere amministrato sia da riga di comando sia dal \"Control Center\", un'applicazione GUI scritta in Java. Dal 2016 IBM ha aggiunto a questi prodotti un nuovo strumento gratuito di amministrazione e monitoraggio chiamato Data Server Manager.\nDB2 pu\u00f2 essere usato all'interno di software applicativo accedendo a un'API disponibile per numerosi linguaggi di programmazione, tra cui: Java, Python, Ruby, Perl, PHP, C, C++, COBOL, Fortran, e altri linguaggi che supportano il Framework .NET.\nIBM fornisce strumenti per l'integrazione e lo sviluppo con l'IDE Visual Studio ed Eclipse."}
{"id": "61668", "revid": "1783371", "url": "https://it.wikipedia.org/wiki?curid=61668", "title": "Shaker sort", "text": "In informatica lo Shaker sort, noto anche come Bubble sort bidirezionale, Cocktail sort, Cocktail shaker sort, Ripple sort, Happy hour sort o Shuttle sort \u00e8 un algoritmo di ordinamento dei dati sviluppato dalla Sun Microsystems. Lo shaker sort \u00e8 sostanzialmente una variante del bubble sort: si differenzia da quest'ultimo per l'indice del ciclo pi\u00f9 interno che, anzich\u00e9 scorrere dall'inizio alla fine, inverte la sua direzione ad ogni ciclo. Pur mantenendo la stessa complessit\u00e0, ovvero \"O(n\u00b2)\", lo shaker sort riduce la probabilit\u00e0 che l'ordinamento abbia un costo corrispondente al caso peggiore.\n\"Nota: la comprensione di quanto segue richiede di avere compreso il funzionamento generale del bubble sort.\"\nPseudocodice.\nLa forma pi\u00f9 semplice dello shaker sort scorre l'intera lista ad ogni passaggio (di seguito viene riportato il caso di ordinamento discendente):\n procedure shakerSort( A : lista di elementi da ordinare ) defined as:\n do\n swapped := false\n for each i in 0 to length( A ) - 2 do:\n if A[ i ] &gt; A[ i + 1 ] then // controlla se i 2 elementi sono in ordine errato\n swap( A[ i ], A[ i + 1 ] ) // scambia di posto i 2 elementi\n swapped := true\n end if\n end for\n if swapped = false then\n // se non si eseguono scambi, si pu\u00f2 uscire dal ciclo pi\u00f9 esterno\n break do-while loop\n end if\n swapped := false\n for each i in length( A ) - 2 to 0 do:\n if A[ i ] &gt; A[ i + 1 ] then\n swap( A[ i ], A[ i + 1 ] )\n swapped := true\n end if\n end for\n while swapped // se non sono stati eseguiti scambi, allora la lista \u00e8 ordinata\n end procedure\nIl primo passaggio verso destra spostera l'elemento pi\u00f9 grande nella sua posizione corretta alla fine della lista, mentre il successivo passaggio verso sinistra sposter\u00e0 l'elemento pi\u00f9 piccolo nella sua posizione corretta all'inizio della lista.\nIl secondo passaggio completo sposter\u00e0 il secondo elemento pi\u00f9 grande ed il secondo pi\u00f9 piccolo nelle loro posizioni corrette, e cos\u00ec via: dopo \"\"i\" passaggi i primi \"i\" elementi e gli ultimi \"i\"\" elementi della lista saranno posizionati correttamente, e non sar\u00e0 necessario ricontrollarli. Il numero di operazioni pu\u00f2 essere ridotto accorciando la parte della lista che viene ordinata ad ogni passaggio. \n \n procedure cocktailSort( A : lista degli elementi da ordinare ) defined as:\n // `begin` ed `end` segnano il primo e l'ultimo indice da controllare\n begin := -1\n end := length( A ) - 2\n do\n swapped := false\n // incrementa `begin` perch\u00e9 gli elementi prima di `begin` sono ordinati correttamente\n begin := begin + 1\n for each i in begin to end do:\n if A[ i ] &gt; A[ i + 1 ] then\n swap( A[ i ], A[ i + 1 ] )\n swapped := true\n end if\n end for\n if swapped = false then\n break do-while loop\n end if\n swapped := false\n // decrementa `end` perch\u00e9 gli elementi dopo `end` sono ordinati correttamente\n end := end - 1\n for each i in end to begin do:\n if A[ i ] &gt; A[ i + 1 ] then\n swap( A[ i ], A[ i + 1 ] )\n swapped := true\n end if\n end for\n while swapped\n end procedure\nSpiegazione.\nIl bubble sort ha una asimmetria intrinseca: i valori dell'array vengono spostati \"velocemente\" in un verso (e precisamente quello in cui procede la scansione dell'array durante una iterazione) e \"lentamente\" nell'altro verso. Per esempio, se l'array viene esaminato in avanti e i numeri vengono disposti in ordine crescente, i numeri grandi si sposteranno avanti velocemente, quelli piccoli si sposteranno indietro lentamente. Possiamo chiarire meglio questo concetto con questo esempio. Si consideri questo piccolo array:\n 15 4 10 11 2\nDurante la prima iterazione il 15 viene ripetutamente spostato (vedi bubble sort), con il seguente risultato finale:\n 4 10 11 2 15\nSi pu\u00f2 quindi notare che nell'arco di \"una sola\" iterazione, il \"15\" (numero massimo che si trovava in prima posizione) ha attraversato l'intero array. Il \"2\", che si trovava in una situazione simmetrica (numero minimo in ultima posizione), ha invece percorso un solo passo verso la sua collocazione definitiva.\nIn generale, un numero destinato alla posizione \"N\" e inizialmente collocato alla posizione \"M\", dove \"N\"&lt;\"M\", richieder\u00e0 \"M\"-\"N\" iterazioni per giungere alla sua cella di destinazione. Se invece \"M\"&lt;\"N\", il suo spostamento sar\u00e0 mediamente pi\u00f9 rapido. Il caso particolare in cui il numero destinato alla prima posizione dell'array si trovi nell'ultima corrisponde a una situazione di \"caso peggiore\" del bubblesort, in cui saranno necessarie tutte le \"N\"-1 iterazioni dell'algoritmo per ottenere l'array ordinato.\nShakersort.\nIl nome shaker sort (ordinamento \"a shaker\", con riferimento allo strumento per preparare i cocktail) suggerisce abbastanza chiaramente in cosa lo shaker sort modifichi il bubble sort. Anzich\u00e9 scorrere l'array sempre nello stesso verso (privilegiando quindi gli spostamenti di valori in quel verso), lo shaker sort semplicemente \"alterna\" una scansione in avanti e una all'indietro.\nTutte le ottimizzazioni e le varianti previste per il bubble sort sono applicabili, con i dovuti adattamenti, anche allo shaker sort."}
{"id": "61672", "revid": "453768", "url": "https://it.wikipedia.org/wiki?curid=61672", "title": "Teorema di Th\u00e9venin", "text": "Il teorema di Th\u00e9venin \u00e8 un teorema dell'elettrotecnica che afferma che qualunque circuito lineare, indipendentemente dalla sua complessit\u00e0, visto da due terminali \u00e8 equivalente ad un generatore reale di tensione costituito da un generatore ideale di tensione in serie a un resistore: l'equivalenza vale limitatamente alla tensione e alla corrente in corrispondenza dei terminali del circuito. Enunciato per primo dallo scienziato tedesco Hermann von Helmholtz (1821-1894) nel 1853, ma riscoperto nel 1883 dall'ingegnere francese L\u00e9on Charles Th\u00e9venin (1857-1926) da cui prende il nome.\n\u00c8 il duale del teorema di Norton.\nTeorema.\nEnunciato.\nSia un circuito lineare un circuito in cui l'uscita \u00e8 in relazione lineare con l'ingresso e siano detti equivalenti due circuiti che hanno la stessa relazione tensione corrente ai terminali allora per il teorema di Th\u00e9venin un circuito lineare con due terminali pu\u00f2 essere sostituito con un circuito equivalente formato da un generatore di tensione formula_1 in serie con un resistore formula_2 in cui formula_1 \u00e8 la tensione a vuoto ai terminali e formula_2 \u00e8 la resistenza di ingresso o resistenza equivalente vista agli stessi terminali quando i generatori indipendenti sono spenti.\nConsiderazioni.\nSe i due terminali del circuito lineare sono lasciati a vuoto, ovvero si ha un circuito aperto, allora la corrente in ingresso ai terminali del circuito \u00e8 nulla formula_5 di conseguenza per il teorema di Th\u00e9venin la tensione a vuoto del circuito \u00e8 pari alla tensione del generatore Th\u00e9venin formula_6. \nIn condizioni di circuito aperto \u00e8 possibile determinare la resistenza equivalente formula_2 vista dai terminali del circuito quando i generatori indipendenti sono spenti, ovvero quando il circuito \u00e8 inerte. Se la rete presenta dei generatori dipendenti questi non devono essere spenti per il calcolo della resistenza equivalente in quanto sono controllati dalle variabili del circuito, \u00e8 quindi necessario applicare un generatore di tensione di prova formula_8 ai terminali del circuito e determinare la corrente formula_9 legata alla tensione di prova dalla legge di Ohm formula_10. Dualmente \u00e8 possibile collegare ai terminali del circuito un generatore di corrente di prova formula_9 per determinare in modo analogo la tensione di prova formula_8.\nConsiderato un circuito lineare chiuso con un carico formula_13 successivamente ridotto al suo equivalente di Th\u00e9venin allora la corrente entrante nel carico formula_14 \u00e8 data dal rapporto tra la tensione di Th\u00e9venin e la serie tra la resistenza equivalente e la resistenza del carico; la tensione sul carico \u00e8 legata alla corrente dalla legge di Ohm formula_15.\nCorrente alternata.\nIl teorema di Th\u00e9venin \u00e8 valido anche nei circuiti lineari alimentati a corrente alternata, in questo caso il circuito lineare pu\u00f2 essere sostituito con un circuito equivalente formato da un generatore di tensione alternata formula_17 in serie con un'impedenza formula_18. Se le sorgenti del circuito operano a frequenze differenti allora \u00e8 necessario determinare un circuito equivalente di Th\u00e9venin per ogni frequenza.\nDimostrazione.\nPer dimostrare il teorema di Th\u00e9venin conviene fare riferimento alle tre figure seguenti che ci aiuteranno a capire i passi logici nei quali il teorema stesso si articola. La dimostrazione consiste nel verificare l'equivalenza della fig. 1 con la fig. 3 ai fini del calcolo di formula_19 e di formula_20 in cui formula_21 assume il valore della tensione a vuoto presente ai nodi A-B e formula_22 quello della resistenza vista guardando dentro la scatola nera sempre dai nodi A-B.\n1)Si consideri il circuito di \"fig. 1\" che a valle dei nodi A-B evidenzia la resistenza formula_23 di cui si vogliono determinare la tensione formula_19 presente ai suoi capi e la corrente formula_20 che l'attraversa. A monte di A-B c'\u00e8 un contenitore, una \"scatola nera\", che racchiude al suo interno il resto del circuito composto da generatori di tensione e di corrente e da altre resistenze.\n2)Nulla cambia nei valori di formula_19 e di formula_20 se il resistore formula_23 viene sostituito da un generatore di corrente che continua a imporre a valle dei nodi A-B la stessa corrente formula_20. In altri termini anzich\u00e9 studiare il circuito di \"fig. 1\" \u00e8 possibile studiare il circuito di \"fig. 2\" a esso equivalente.\n3)Per calcolare la tensione formula_19 di \"fig. 2\" \u00e8 possibile ricorrere al principio di sovrapposizione degli effetti.\n4)All'interno della scatola nera di \"fig. 2\" si terr\u00e0 dapprima attivo il solo generatore di tensione formula_31, sostituendo con cortocircuiti gli altri generatori di tensione e con circuiti aperti i generatori di corrente ivi presenti e si sostituir\u00e0 con un circuito aperto anche il generatore di corrente formula_20 a valle dei nodi A-B: in questo modo si determiner\u00e0 la tensione formula_33 ai capi di A-B dovuta alla sola formula_31. Si proceder\u00e0 allo stesso modo per gli altri generatori di tensione formula_35,\u2026,formula_36, ognuno dei quali contribuir\u00e0 con formula_37,\u2026,formula_38 ai capi di A-B, avendo cura di continuare a sostituire con un circuito aperto il generatore di corrente formula_20.\n5)All'interno della scatola nera di \"fig. 2\" si terr\u00e0 poi attivo dapprima il solo generatore di corrente formula_40, sostituendo con circuiti aperti gli altri generatori di corrente e con cortocircuiti i generatori di tensione ivi presenti e si sostituir\u00e0 con un circuito aperto anche il generatore di corrente formula_20 a valle dei nodi A-B: in questo modo si determiner\u00e0 la tensione formula_42 ai capi di A-B dovuta alla sola formula_40. Si proceder\u00e0 allo stesso modo per gli altri generatori di corrente formula_44,\u2026,formula_45, ognuno dei quali contribuir\u00e0 con formula_46,\u2026,formula_47 ai capi di A-B, avendo cura di continuare a sostituire con un circuito aperto il generatore di corrente formula_20.\n6)Dal momento che nei punti 4) e 5) si \u00e8 sempre sostituito con un circuito aperto il generatore di corrente formula_20, la somma formula_33+\u2026+formula_38+formula_42+\u2026+formula_47 rappresenta la tensione formula_21 che si manifesta a vuoto ai capi di \"A-B\".\n7)Per completare l'applicazione del principio di sovrapposizione resta infine da considerare il generatore di corrente formula_20. A tal fine all'interno della scatola nera di \"fig. 2\" si sostituiranno con cortocircuiti tutti i generatori di tensione e con circuiti aperti tutti i generatori di corrente e questa volta si lascer\u00e0 attivo il solo generatore di corrente \"I\". La tensione ai capi di A-B che si determina a causa della presenza di quest'ultimo sar\u00e0 data da formula_56. Il termine formula_22 rappresenta la resistenza equivalente vista dal generatore di corrente che guarda dentro A-B. Il segno meno deriva dal fatto che, tenendo conto del verso delle frecce in \"fig. 2\", il generatore di corrente produce una tensione positiva di verso opposto rispetto al verso positivo delle tensioni formula_33,\u2026,formula_38,formula_42,\u2026,formula_47 considerate nei punti 4) e 5).\n8)Sommando tutte le tensioni parziali ricavate finora si ha che la tensione formula_19 ai capi di A-B \u00e8 data da formula_63. Tale formula non \u00e8 altro che la rappresentazione del circuito di \"fig. 3\" che risulta equivalente ai fini del calcolo di formula_19 e di formula_20 al circuito di \"fig.2\" che a sua volta risulta equivalente al circuito di \"fig 1\" (c.v.d).\nIn definitiva quindi per determinare formula_21 bisogna aprire il ramo A-B di \"fig. 1\" e calcolare la tensione che viene a manifestarsi fra tali nodi. Il calcolo pu\u00f2 avvenire con uno qualunque dei metodi di risoluzione dei circuiti elettrici (correnti di maglia, potenziali ai nodi, Millman, ecc.) e quindi non necessariamente con il principio di sovrapposizione degli effetti utilizzato nella presente dimostrazione. Per determinare la formula_22 bisogna ancora una volta aprire il ramo A-B di \"fig.1\", annullare i generatori di corrente e di tensione dentro la scatola nera e calcolare la resistenza che si vede guardando all'interno di tali nodi.\nEsempio applicativo.\nLa tensione equivalente di Th\u00e9venin \u00e8 la tensione presente ai terminali di uscita A-B quando si apre il circuito in corrispondenza degli stessi.\nNel caso in esame conviene utilizzare il principio del partitore di tensione: avendo aperto il circuito ai terminali A-B, l'unica corrente circolante \u00e8 quella erogata dal generatore di tensione V1 che passa in successione attraverso le resistenze R4, R3 e R2. Si ha dunque:\nformula_68\nformula_69\nformula_70\nLa resistenza equivalente di Th\u00e9venin \u00e8 la resistenza misurata tra i punti A e B \"guardando indietro\" dentro il circuito: equivale alla resistenza che vedrebbe una corrente entrante nel nodo A e uscente dal nodo B. In base al teorema di Th\u00e9venin bisogna sostituire ogni generatore di tensione con un cortocircuito e ogni generatore di corrente con un circuito aperto. La resistenza tra i terminali A-B pu\u00f2 essere calcolata usando le formule per i circuiti in serie e parallelo:\nformula_71"}
{"id": "61673", "revid": "1305772", "url": "https://it.wikipedia.org/wiki?curid=61673", "title": "PIA", "text": ""}
{"id": "61677", "revid": "124324132", "url": "https://it.wikipedia.org/wiki?curid=61677", "title": "Trasporto pubblico", "text": "Con trasporto pubblico si intende il trasporto di persone con l'utilizzo dei vari mezzi di trasporto preposti. Esso non va confuso con il trasporto di turisti o passeggeri operato dalle compagnie aeree o dai pullman.\nTipi di trasporto pubblico.\nTrasporto pubblico locale.\nIl trasporto pubblico locale (TPL) riguarda gli spostamenti all'interno di una citt\u00e0, di una provincia/citt\u00e0 metropolitana o di una regione, esercitati da un'azienda (sia pubblica che privata) che opera tramite una concessione da parte dell'ente statale interessato (citt\u00e0 o regione). Nel mondo esistono aziende che sono totalmente partecipate da un ente statale (come ATAC e TfL) ma anche aziende private (come Arriva).\nTrasporto a lunga percorrenza.\nIl trasporto a lunga percorrenza che invece riguarda il trasporto di passeggeri a livello statale, e non \u00e8 da confondere con il trasporto di turisti che pu\u00f2 avvenire tramite l'uso di aerei, pullman turistici e traghetti..\nMezzi di trasporto utilizzati.\nA prescindere dal tipo di trasporto pubblico, esso si pu\u00f2 esercitare con:\nSono anche utilizzati come mezzi di trasporto pubblico locale in alcune citt\u00e0 con forti dislivelli o con particolari condizioni i cosiddetti sistemi ettometrici: \nQuando diversi servizi sono integrati fra loro a comporre un viaggio completo (unendo ad esempio un tratto in treno ad uno in metropolitana) si parla di multimodalit\u00e0, che pu\u00f2 interessare anche forme di trasporto privato quali automobili o biciclette mediante l'imbarco dei medesimi la predisposizione di parcheggi di interscambio."}
{"id": "61679", "revid": "2121638", "url": "https://it.wikipedia.org/wiki?curid=61679", "title": "Lanterna Verde", "text": "Lanterna Verde (\"Green Lantern\") \u00e8 il nome di diversi personaggi dei fumetti pubblicati dalla statunitense DC Comics.\nIl Corpo delle Lanterne Verdi \u00e8 un corpo di polizia spaziale soprannominato anche i Cavalieri dello Smeraldo (\"Emerald Knights\") che ha il compito di mantenere l'ordine nell'universo e di fronteggiare i pericoli che ne minacciano l'esistenza.\nFondato dal popolo di immortali che vive sul pianeta Oa, prende il posto del precedente organo di controllo, un gruppo di automi denominato Manhunters che a un certo punto si \u00e8 ribellato ai Guardiani: la loro ribellione \u00e8, infine, sfociata nel \"crossover\" \"Millennium\", durante il quale i principali eroi della Terra e dell'universo si unirono insieme per fronteggiare la terribile minaccia.\nBiografia dei personaggi.\nAlan Scott.\n\"Lanterna Verde\" \u00e8 un personaggio che fa il suo esordio in piena \"golden age\". \u00c8 in grado di realizzare ogni cosa riesca a pensare la sua immaginazione e quindi \u00e8 potenzialmente il supereroe pi\u00f9 potente in assoluto.\nIl primo ad avere nelle mani questo potere \u00e8 Alan Scott, ideato da Bill Finger e Martin Nodell sulle pagine di \"All American Comics\" numero 16 del 1940: si imbatte, infatti, in uno strano meteorite caduto sulla Terra che emana strane radiazioni verdi. Quasi guidato telepaticamente dal meteorite (un pezzo del pianeta Oa), dal minerale racchiuso al suo interno realizza un anello e una lanterna di luce, che gli serve per ricaricare periodicamente il suo anello. Ovviamente si confeziona un costume, abbastanza classico per il genere supereroico: un ampio mantello viola e una maschera dello stesso colore, quindi una maglia di colore rosso con un cerchio giallo sul petto sopra il quale c'\u00e8 il suo simbolo, una lanterna verde. Infine un paio di pantaloni verdi e degli stivali rossi.\nPrimo protettore di Gotham, secondo la \"continuity\" attuale ha rappresentato un vero e proprio mito per molti giovani gothamiti, tra cui il piccolo Bruce Wayne, che ne ripercorrer\u00e0 le orme, ma con un costume e un ruolo molto pi\u00f9 oscuro: quello di Batman. I suoi poteri praticamente illimitati erano bloccati solo dal legno, su oggetti di questo materiale non poteva agire. La limitazione era pensata dagli autori per elaborare spunti interessanti per le storie e, soprattutto, di trovare modi sempre abbastanza elaborati per mettere in difficolt\u00e0 l'eroe. Si un\u00ec, poi, alla Justice Society of America, il primo supergruppo del fumetto statunitense.\nCome per tutti i personaggi della \"Golden Age\" Lanterna Verde cadde nel dimenticatoio nel corso degli anni cinquanta, per poi tornare sulla cresta dell'onda durante la \"Silver Age\", con un nuovo uomo sotto la maschera. Alan Scott, per\u00f2, non venne completamente dimenticato, facendo comparsate prima in \"crossover\" inter-dimensionali, quindi, dopo \"Crisi sulle Terre infinite\", rimanendo stabilmente come eroe delle origini, in una nuova \"continuity\" in cui c'era spazio per tutti gli eroi della \"Golden Age\".\nHal Jordan.\nI Guardiani dell'Universo sono una razza aliena di esseri immortali evolutasi dai primi esseri senzienti dell'Universo. Da miliardi di anni il loro scopo \u00e8 di mantenere l'ordine nell'Universo. Dopo aver fallito con la creazione di un corpo di polizia spaziale formato da androidi (Manhunters), creano il corpo delle \"Lanterne Verdi\". Ogni Lanterna Verde \u00e8 un essere senziente a cui viene assegnato un settore dell'Universo. Il potere gli viene dato da un anello verde che canalizza la sua forza di volont\u00e0. Ogni volta che una Lanterna Verde si ritira o perisce l'anello sonda il pianeta abitato pi\u00f9 vicino alla ricerca di un essere con la determinazione, il coraggio e l'immaginazione necessarie per sfruttare il potere di tale arma.\n\u00c8 in questo modo che Hal Jordan diventa il primo terrestre a vestire il manto di Lanterna Verde del settore 2814, quello in cui \u00e8 inclusa la Terra. Il predecessore di Hal \u00e8 Abin Sur. Questi si dirige sul nostro pianeta con un'astronave al cui interno vi \u00e8 prigioniero Atrocitus. Il suo scopo \u00e8 di indagare se sia vera la nefasta profezia secondo la quale la Terra \u00e8 il luogo che dar\u00e0 origine alla \"La notte pi\u00f9 profonda\". Rimane ferito a morte durante l'atterraggio, sabotato dalla fuga di Atrocitus. Prima di morire manda il suo anello in cerca di chi lo possa sostituire e la scelta cade proprio su Hal Jordan, temerario collaudatore di aerei per la \"Ferris Aircraft\".\nInsieme ai Fantastici Quattro e a Flash \u00e8 uno dei simboli della \"Silver Age\", l'epoca della rinascita dei supereroi. Riportato in vita sotto la spinta di Julius Schwartz, probabilmente uno dei migliori \"editor\" dell'editoria a fumetti mondiale, la nuova Lanterna Verde diventa quindi un personaggio di grande successo, proposto sulle pagine di \"Showcase\" da John Broome, Gil Kane e Joe Giella, anche grazie ai problemi e ai dubbi di un Hal Jordan alle prime armi, con un potere immenso tra le mani da gestire.\nGrande amico di Barry Allen, il secondo Flash, fonda con lui, Black Canary, Aquaman e J'onn J'onzz la JLA (\"continuity post-Crisis\"), il pi\u00f9 potente gruppo di supereroi del cosmo DC, di cui chiunque vorrebbe fare parte.\nIl suo coraggio, la sua gloria, e la sua spericolatezza diventano famosi e soprattutto diventano un esempio per tutti, giovani e vecchi eroi. Limitato solo dalla sua volont\u00e0 e dall'impossibilit\u00e0 di agire sugli oggetti di colore giallo, le sue certezze sull'ordine dei Guardiani dell'Universo, gi\u00e0 minate dalla storia di Ganthet, crollano definitivamente dopo la distruzione di Coast City, la sua citt\u00e0, e Jordan parte alla volta di Oa per distruggere i Guardiani, il Corpo e chiunque si opponga tra lui e il suo obiettivo: entrare nella Batteria Centrale posta sul pianeta.\nDopo avere ucciso migliaia di Lanterne, compresi il suo primo maestro Kilowog e l'eterno nemico Sinestro, si fonde con la Batteria Centrale, per poi tornare, alcuni mesi pi\u00f9 tardi, come Parallax e dare origine all'evento denominato \"Ora zero\" con il quale vorrebbe fare ripartire da zero l'universo cancellando tutti gli errori precedenti, primo fra tutti la distruzione di Coast City, la sua citt\u00e0. Fermato da tutti gli eroi della Terra, ritorner\u00e0 per la sua ultima avventura durante \"L'ultima notte\" per salvare il suo pianeta dalla distruzione.\nIl suo coraggio e la sete di riscatto della sua anima gli conceder\u00e0 una seconda occasione nei panni dello Spettro.\nNel 2005, per\u00f2, rispondendo alle pressanti richieste dei lettori, e dopo la chiusura per scarse vendite della serie dedicata a questa sua ultima incarnazione, decidono di fare ritornare il personaggio nei panni di Lanterna Verde con la miniserie \"Lanterna verde: Rinascita\", ad opera di Geoff Johns ed Ethan Van Sciver, che ha spianato la strada alla nuova serie di Lanterna Verde con Hal come protagonista assoluto. Jordan entra pure nella nuova formazione della JLA ed \u00e8 uno dei primi ad accorgersi dei piani di Sinestro che sfoceranno nelle Sinestro Wars.\nJohn Stewart e Guy Gardner.\nDurante il suo periodo come Lanterna Verde, Jordan si ritir\u00f2 un paio di volte. In tali occasioni vennero chiamati in sua sostituzione altri due terrestri, John Stewart e Guy Gardner.\nMentre Stewart \u00e8 stato un abile combattente, fedele e ordinato, ligio al dovere (quando lasci\u00f2 il corpo, si un\u00ec alle Darkstars, un gruppo di polizia cosmica alternativo alle Lanterne Verdi), Gardner era un elemento assai difficile da controllare, probabilmente a causa della sua forte personalit\u00e0, di un carattere molto guascone e della sua grandissima forza di volont\u00e0, l'unico motore in grado di fare funzionare correttamente l'anello. Anche Gardner fece parte della Justice League of America per un breve periodo e dopo fu trasferito nella filiale europea del gruppo con sede a Parigi. John \u00e8 ora compagno di settore di Hal Jordan sul pianeta Terra, mentre Gardner \u00e8 su OA insieme a Kyle Rayner ad addestrare nuove Lanterne per rimpolpare le file del rinato Corpo delle Lanterne Verdi.\nKyle Rayner.\nDopo lo sterminio causato dalla follia di Jordan, Ganthet, unico oano sopravvissuto, si dirige sulla Terra alla ricerca di un nuovo portatore per l'ultimo anello rimasto. La scelta cade su Kyle Rayner, giovane \"cartoonist\" di New York che cercher\u00e0 di dimostrarsi sempre all'altezza, ma decider\u00e0 di ritirarsi, lasciando il suo posto a John Stewart.\nSimon Baz.\nPersonaggio introdotto in seguito ai New 52. Di etnia araba, laureatosi in ingegneria meccanica, si d\u00e0 alle gare clandestine di auto e al furto di mezzi per sostenere la difficile situazione familiare. Riesce a rubare un camion ignorando che questo sia carico di esplosivo, viene perci\u00f2 accusato di terrorismo e arrestato: ed \u00e8 proprio in questo momento che viene reclutato dall'anello di Hal Jordan, ormai spedito nella Zona Morta da Mano Nera.\nDivenuto una lanterna tiene ancora una pistola perch\u00e9 non si fida pienamente delle potenzialit\u00e0 dell'anello; ha tatuato sul braccio in arabo la scritta \"coraggio\".\nJessica Cruz.\nJessica Cruz \u00e8 la pi\u00f9 recente Lanterna Verde terrestre. Jessica ha perso il fratello per mano di un gruppo di criminali, riuscendo lei a scappare. Visse anni di terrore pi\u00f9 assoluto non uscendo mai di casa. La sua paura fu il catalizzatore che consent\u00ec all'anello di Power Ring, la malvagia Lanterna \"al contrario\" di Terra-3, di sceglierla come sua avatar. Nel corso della Darkseid War Jessica ha mostrato grande coraggio, sacrificandosi per salvare la vita di Flash, tanto che l'Anello del Potere Verde l'ha scelta come nuova Lanterna Verde.\nIl giuramento.\nOgni Lanterna Verde deve recitare un giuramento nel momento in cui riceve l'anello del potere dai Guardiani dell'Universo di Oa o dalla precedente Lanterna Verde. Il giuramento viene inoltre solitamente ripetuto da ogni Lanterna Verde quando ricarica l'anello ogni 24 ore, mettendo la mano nella lanterna personale, copia perfetta e identica di quella presente sul pianeta Oa.\nIl giuramento delle Lanterne Verdi nell'originale \u00e8:\nNell'edizione italiana \u00e8 stato tradotto in diversi modi.\nPoteri e abilit\u00e0.\nL'anello delle Lanterne Verdi \u00e8 l'arma pi\u00f9 potente della Galassia, conferisce al possessore la capacit\u00e0 di creare qualunque oggetto riesca a immaginare, dal pi\u00f9 semplice al pi\u00f9 complesso e di qualunque dimensione, composto da un'energia verde. \nLa consistenza delle creazioni \u00e8 direttamente proporzionale alla forza di volont\u00e0 del possessore dell'anello, mentre la loro durata pu\u00f2 variare, ma se l'anello non viene ricaricato entro 24 ore, le creazioni si dissolvono.\nL'anello inoltre permette al suo possessore di sopravvivere nello spazio siderale, di volare a velocit\u00e0 elevate e di tradurre istantaneamente qualunque linguaggio della galassia, permettendo alle Lanterne Verdi di comunicare con qualunque forma di vita aliena.\nUn tempo gli anelli delle Lanterne verdi avevano un'anomalia: erano inefficaci contro gli oggetti di colore giallo. Contro questi l'energia dell'anello si dissolveva, ma di recente, grazie a Kyle Rayner, questo difetto \u00e8 stato eliminato. L'anello di Alan Scott, invece, a causa di un errore di progettazione dei Guardiani di OA, era inutilizzabile contro il legno.\nAltri media.\nCinema.\nLa Warner Bros. ha annunciato per il 17 giugno 2011 (in Italia il 31 agosto 2011) l'uscita di una pellicola sull'eroe, diretta da Martin Campbell e con Ryan Reynolds nei panni di Hal Jordan, Mark Strong nei panni della lanterna rinnegata Sinestro, Peter Sarsgaard in quelli del supercriminale Hector Hammond e Blake Lively in quelli di Carol Ferris.\nTelevisione.\nIl personaggio di Lanterna Verde/Guy Gardner, interpretato da Matthew Settle era presente nell'episodio pilota della serie dedicata alla JLA, prodotta da CBS nel 1997 ma mai realizzata.\nL'eroe, sotto il nome di Alan Scott, appare nell'episodio \"Absolute Justice\" della nona stagione di \"Smallville\", andato in onda originariamente su The CW il 5 febbraio 2010.\nNella serie televisiva \"The Big Bang Theory\" il personaggio di Sheldon Cooper indossa spesso una t-shirt con il simbolo della lanterna verde. Nella puntata 12 della terza stagione \"Il vortice psichico\" Sheldon accompagna Raji a una festa universitaria portandosi dietro una riproduzione della Lanterna di Lanterna Verde.\nInoltre, nella puntata della quarta stagione numero 11 \"La ricombinazione della Lega della Giustizia\" il personaggio di Leonard Hofstadter si maschera da Lanterna Verde per prendere parte al Capodanno in maschera.\nA fine ottobre 2019 \u00e8 stata messa in produzione da HBO Max una serie televisiva dedicata a Lanterna Verde.\nVideogiochi.\nJohn Stewart \u00e8 inoltre uno dei protagonisti del videogame \"Justice League Heroes\", mentre\nHal Jordan e Kyle Rayner sono tra i personaggi sbloccabili (rispettivamente al costo di 84 e 55 scudi JLA).\nLanterna Verde \u00e8 uno dei personaggi giocabili in \"Mortal Kombat vs DC Universe\" (2008), in \"Batman: The Brave and the Bold\" (2010), in \"\" (2013) e \"Injustice 2\" (2017).\nTre Lanterne Verdi (John Stewart, Hal Jordan e Kyle Rayner) sono presenti nel videogioco \"DC Universe Online\"."}
{"id": "61691", "revid": "1534511", "url": "https://it.wikipedia.org/wiki?curid=61691", "title": "Polluce (astronomia)", "text": "Polluce (\u03b2 Gem / \u03b2 Geminorum / Beta Geminorum) \u00e8 una stella situata nella costellazione dei Gemelli. Avendo magnitudine +1,15, essa \u00e8 la stella pi\u00f9 luminosa della costellazione, nonch\u00e9 la diciassettesima stella pi\u00f9 brillante del cielo notturno. \u00c8 una stella dell'emisfero boreale ma le sue possibilit\u00e0 di osservazione dall'emisfero australe sono ampie. Si tratta di una gigante di colore arancione distante 33,7 anni luce dalla Terra. Ci\u00f2 la rende la stella gigante a noi pi\u00f9 vicina. Ha un raggio circa 9 volte maggiore di quello del Sole, ed \u00e8 quaranta volte pi\u00f9 luminosa, mentre la sua temperatura superficiale \u00e8 inferiore di circa 1000 K. Il suo nome si riferisce al Dioscuro, figlio di Zeus e Leda.\nOsservazione.\nPolluce si presenta come un astro di colore arancio chiaro facilmente individuabile sia a causa della sua luminosit\u00e0 sia per la sua associazione con l'altra stella brillante della costellazione dei Gemelli, Castore (), da cui dista 4\u00b0 e mezzo. Anche se, solitamente, le lettere greche della nomenclatura di Bayer vengono assegnate in base alla luminosit\u00e0, assegnando la lettera \u03b1 alla stella pi\u00f9 luminosa e via via le altre lettere alle stelle meno luminose, nel caso di Polluce, la cui lettera identificatrice farebbe pensare a un \"secondo posto\", non \u00e8 cos\u00ec. Polluce \u00e8 infatti nettamente pi\u00f9 brillante di Castore, che ha magnitudine +1,59. Per spiegare questa discrepanza \u00e8 stato ipotizzato che una delle due stelle abbia cambiato la propria luminosit\u00e0 negli ultimi secoli. Tuttavia Barrett (2006) controargomenta che in primo luogo non si tratterebbe dell'unico caso in cui la sequenza delle lettere non rispetta l'ordine di luminosit\u00e0. In secondo luogo, Bayer aveva due buoni motivi per non seguire l'ordine consueto: innanzitutto, quando si elencano i due Dioscuri, \u00e8 uso mettere Castore e non Polluce al primo posto; inoltre, trovandosi Castore a nord-ovest di Polluce, la prima precede la seconda nel suo moto notturno intorno al polo celeste. Barrett (2006) ne conclude che non \u00e8 possibile inferire un cambiamento di luminosit\u00e0 delle due stelle sulla sola base dell'assegnazione delle lettere da parte di Bayer.\nAvendo declinazione +28\u00b0, Polluce \u00e8 una stella dell'emisfero boreale; di conseguenza, gli osservatori posti a latitudini settentrionali sono maggiormente favoriti. Tuttavia, le possibilit\u00e0 di osservazione dall'emisfero australe sono ampie: essa risulta infatti invisibile solo dalle regioni antartiche. D'altra parte questa sua posizione non eccessivamente settentrionale, rende Polluce circumpolare solo a partire dalle regioni in prossimit\u00e0 del circolo polare artico.\nPolluce \u00e8 abbastanza vicina all'eclittica da poter essere occultata dalla Luna, sebbene si tratti di un evento raro, e dai pianeti, anche se rarissimamente. L'ultima occultazione lunare si \u00e8 verificata nel 117 a.C.. Dato che il Sole transita nella costellazione dei Gemelli durante i mesi di giugno e luglio, il periodo pi\u00f9 indicato per l'osservazione di Polluce \u00e8 quello in cui il Sole si trova nella parte opposta dell'eclittica, cio\u00e8 in corrispondenza dell'inverno boreale.\nAmbiente galattico.\nLa nuova riduzione dei dati astrometrici del telescopio spaziale Hipparcos risalente al 2007 ha portato a un nuovo calcolo della parallasse di Polluce, che \u00e8 risultata essere 96,54 \u00b1 0,27. Pertanto la distanza di Polluce dalla Terra \u00e8 pari a 1/0,09654 pc, ossia 10,36 pc, equivalenti a 33,78 anni luce. Polluce \u00e8 quindi una stella relativamente a noi vicina, che condivide lo stesso ambiente galattico del Sole. In particolare, si trova come il Sole all'interno della Bolla Locale, una \"cavit\u00e0\" del mezzo interstellare presente nel Braccio di Orione, uno dei bracci galattici della Via Lattea. Le coordinate galattiche di Polluce sono 192,22\u00b0 e 23,31\u00b0. Una longitudine galattica di circa 192\u00b0 significa che la linea ideale che congiunge il Sole e Polluce, se proiettata sul piano galattico, forma con la linea ideale che congiunge il Sole con il centro galattico un angolo di circa 192\u00b0. Ci\u00f2 significa che, preso il Sole come punto di riferimento, il centro galattico e Polluce si trovano in direzioni quasi opposte. Di conseguenza Polluce \u00e8 leggermente pi\u00f9 lontana dal centro galattico di quanto non sia il Sole. Una latitudine galattica di poco pi\u00f9 di 23\u00b0 significa che Polluce si trova poco pi\u00f9 a nord rispetto al piano su cui sono posti il Sole e il centro galattico.\nLe due stelle pi\u00f9 vicine a Polluce sono due stelle rosse di sequenza principale. Si tratta di \"VV Lyncis\", una stella di classe spettrale M3,5 V, distante 6,5 anni luce da Polluce e avente magnitudine apparente 11,87, e di \"GJ 268.3\", una stella di classe spettrale M0 V, distante 7,7 anni luce da Polluce e avente magnitudine 10,75. Per trovare una stella delle dimensioni del Sole bisogna allontanarsi circa 12 anni luce da Polluce, ove si trova 55 Cancri, una stella binaria, la cui principale ha classe spettrale G8 V e magnitudine 5,95, nota per possedere un sistema planetario formato da ben 5 pianeti.\nCaratteristiche fisiche.\nClassificazione e temperatura superficiale.\nPolluce \u00e8 classificata come K0 IIIb. La classe K raduna le stelle di colore arancione, dovuto a una temperatura superficiale pi\u00f9 bassa di quella del Sole. Le 17 misurazioni della temperatura superficiale riportate dal sito SIMBAD, effettuate dal 1976 al 2008, variano da 4.750 K a 5.040 K. La media delle misurazioni \u00e8 4.881 K. Auri\u00e8re \"et al.\" (2009) riportano invece 8 valori tratti da altrettanti articoli, che variano da 4.660 K a 4925 K, la cui media \u00e8 4.835 K. Si possono confrontare questi valori medi con quello della temperatura superficiale del Sole, che \u00e8 circa 5.800 K, cio\u00e8 quasi 1.000 K pi\u00f9 elevata.\nLa classe di luminosit\u00e0 III raccoglie invece le stelle giganti, cio\u00e8 stelle di massa media o piccola aventi un avanzato stato evolutivo, che hanno ormai abbandonato la sequenza principale. La sottoclasse b della classe III raccoglie le giganti meno luminose.\nLuminosit\u00e0 e raggio.\nC'\u00e8 un discreto accordo fra gli studiosi sul fatto che la luminosit\u00e0 di Polluce si aggiri intorno a 40 volte quella solare. In particolare, Drake e Smith (1991) riportano una luminosit\u00e0 di 39,8 L\u2609, Mallik (1999) 43,5 L\u2609, Hatzes &amp; Zechmeister (2007) 42,8 L\u2609, Takeda (2008) 38 L\u2609. Si tratta di valori elevati se paragonati alla luminosit\u00e0 del Sole, ma abbastanza bassi se paragonati a quelli propri delle stelle giganti.\nUtilizzando il Navy Prototype Optical Interferometer installato presso Flagstaff in Arizona, Nordgren e colleghi (2001) hanno misurato il diametro angolare di Polluce, ottenendo un valore di 7,95 \u00b1 0,09 mas. Alla distanza calcolata da Hipparcos questo valore corrisponde a un raggio di 8,8 \u00b1 0,1 R\u2609, equivalenti a 6,12 milioni di km.\nMassa e stato evolutivo.\nLa determinazione della massa delle stelle giganti che non facciano parte di sistemi binari \u00e8 notoriamente difficile. Infatti, mentre per le stelle di sequenza principale esistono rapporti definiti fra massa e luminosit\u00e0, la luminosit\u00e0 delle stelle giganti cambia di molto nel tempo a seconda del loro stadio evolutivo, sicch\u00e9, a meno che questo non sia conosciuto con precisione, non sar\u00e0 possibile dedurre la massa dalla luminosit\u00e0. Da questo punto di vista Polluce non fa eccezione: esistono infatti parecchie incertezze riguardo all'entit\u00e0 della massa di questa stella. Drake e Smith (1991), basandosi sia sulla posizione di Polluce nel diagramma H-R che sui valori del raggio e della gravit\u00e0 di superficie della stella, ipotizzano una massa di 1,7 M\u2609. Lo stesso valore \u00e8 stato proposto anche da Allende Prieto e Lambert (1999), sulla base delle tracce evolutive di stelle di diversa massa. Lo stesso metodo per\u00f2 ha portato Taketa e altri (2008) a stimare una massa di 2,31 M\u2609. Valori cos\u00ec differenti dipendono principalmente dalla incerta determinazione della temperatura superficiale della stella e, quindi, dalla non ben nota posizione sul diagramma H-R.\nAuri\u00e8re \"et al.\" (2009) sostengono che i dati astrometrici di Polluce in nostro possesso permettono solo di porre alcune restrizioni sulla massa di Polluce; in particolare essa \u00e8 compresa nell'intervallo fra 1,74 e 2,34 M\u2609. Gli autori cercano altri modi di ottenere un valore pi\u00f9 preciso della massa della stella, quali l'abbondanza di litio o il rapporto fra gli isotopi 12C e 13C del carbonio, che variano con il procedere dell'evoluzione stellare. Tuttavia i dati a disposizione non sono sufficienti per precisare maggiormente il valore della massa di Polluce rispetto a quanto gi\u00e0 i dati astrometrici permettono di fare.\nLa nostra scarsa conoscenza circa la massa di Polluce ha come conseguenza che non \u00e8 possibile stabilire con precisione lo stato evolutivo della stella. In particolare, Drake e Smith (1991) e Auri\u00e8re \"et al.\" (2009) affermano che Polluce pu\u00f2 trovarsi o all'interno del ramo delle giganti rosse o gi\u00e0 entro il ramo orizzontale. Non \u00e8 cio\u00e8 chiaro se Polluce stia fondendo l'idrogeno posto intorno a un nucleo di elio inerte o stia invece gi\u00e0 fondendo l'elio in carbonio all'interno del suo nucleo. In ogni caso, il suo destino finale \u00e8 quello di divenire una nana bianca fra qualche decina di milioni di anni.\nGravit\u00e0 superficiale e metallicit\u00e0.\nUn altro modo per ricavare la massa di una stella dato il suo raggio sarebbe quello di ottenere un valore preciso della sua gravit\u00e0 di superficie. Purtroppo anche riguardo a questo dato le misurazioni che si trovano in letteratura sono molto discordanti fra loro. Il sito SIMBAD riporta 17 misurazioni che variano da log \"g\" = 2,24 a log \"g\" = 3,13. Le 8 misurazioni riportate da Auri\u00e8re \"et al.\" (2009) variano invece da 2,52 a 3,15. Si tratta in entrambi i casi di un intervallo troppo largo per potere concludere alcunch\u00e9 circa la massa della stella.\nLe nostre conoscenze riguardanti la metallicit\u00e0 della stella sono poco pi\u00f9 precise. Le 19 misurazioni riportate dal sito SIMBAD variano da [Fe/H] = -0,11 a [Fe/H] = +0,17. Ci\u00f2 significa che Polluce presenta un'abbondanza di elementi chimici pi\u00f9 pesanti dell'elio compresa fra 77% e 148% di quella solare. Una delle misurazioni compiute con strumenti pi\u00f9 aggiornati \u00e8 quella di Massarotti \"et al.\" (2008), che riportano un valore di -0,07. Se ci\u00f2 fosse corretto, Polluce avrebbe un'abbondanza di metalli corrispondente a 85% di quella del Sole.\nVariabilit\u00e0 e pianeta.\nWalker \"et al.\" (1989) sono stati i primi a notare che la velocit\u00e0 radiale di Polluce presentava delle variazioni. Sebbene essi osservino che le variazioni esibivano una significativa periodicit\u00e0, non fanno alcun tentativo di stabilire un periodo. Larson \"et al.\" (1993), dopo avere estensivamente osservato le variazioni di Polluce per un lasso di tempo di 12 anni, ipotizzano un periodo di 584,65 \u00b1 3,3 giorni e discutono le possibili cause di tale variabilit\u00e0. Gli studiosi affermano che esse possono essere dovute o alla rotazione della stella su se stessa o alla presenza di un pianeta, sebbene la prima ipotesi sia ritenuta quella pi\u00f9 probabile. Hatzes &amp; Cochran (1993) rilevano invece un periodo di 558 giorni che attribuiscono o a pulsazioni non radiali della stella o alla presenza di irregolarit\u00e0 sulla sua superficie che diventano visibili a ogni sua rotazione oppure ancora alla presenza di un pianeta. Anch'essi ritengono la presenza di un pianeta improbabile e pensano che la variazione sia dovuta a caratteristiche intrinseche della stella.\nTuttavia due articoli pubblicati nel 2006 hanno riportato in auge l'ipotesi che la variabilit\u00e0 di Polluce sia dovuta alla presenza di un pianeta. Reffert \"et al.\" (2006) hanno investigato la forma delle linee spettrali della stella concludendo che la loro variabilit\u00e0 non pu\u00f2 essere dovuta a pulsazioni non radiali o a irregolarit\u00e0 superficiali, ma solo alla presenza di un compagno. Assumendo che la massa di Polluce sia 1,86 M\u2609, essi concludono che la massa di tale oggetto ha un minimo di 2,9 \u00b1 0,3 MJ e un massimo di 33 MJ. Si tratta pertanto di un oggetto sub-stellare: un pianeta o una nana bruna. Il periodo orbitale dell'oggetto \u00e8 589,7 \u00b1 3,5 giorni, mentre la distanza dalla stella \u00e8 1,69 \u00b1 0,03 UA. L'orbita \u00e8 quasi circolare. Anche Hatzes \"et al.\" (2006) portano dei dati che portano ad escludere che le variazioni nella velocit\u00e0 radiale di Polluce siano dovute a caratteristiche intrinseche della stella: essi escludono che siano dovute ad attivit\u00e0 cromosferica, a pulsazioni o a irregolarit\u00e0 della superficie. Inoltre, analizzando i dati fotometrici di Hipparcos, essi arrivano alla conclusione che le variazioni di circa 3 millesimi di magnitudine rilevate dal satellite hanno un periodo di 135 giorni, non correlato con il periodo di 589 giorni della velocit\u00e0 radiale. Il periodo di 135 giorni coincide probabilmente con il periodo di rotazione della stella. Questo porta un ulteriore argomento per escludere che il periodo di 589 giorni sia legato a irregolarit\u00e0 superficiali. Il compagno ipotizzato da Hatzes \"et al.\" (2006), chiamato Polluce b, ha le caratteristiche riassunte nel seguente prospetto:\nVelocit\u00e0 e periodo di rotazione.\nI tentativi di determinare la velocit\u00e0 e il periodo di rotazione di Polluce non hanno finora avuto successo. Auri\u00e8re \"et al.\" (2009) riportano 5 diverse misurazioni del valore di \"v\" \u00d7 sin \"i\", cio\u00e8 della velocit\u00e0 di rotazione per il seno dell'inclinazione dell'asse di rotazione rispetto alla nostra linea di vista. Il valore pi\u00f9 basso \u00e8 1,61\u00a0km/s, mentre il valore pi\u00f9 alto \u00e8 2,7\u00a0km/s. Valori simili sarebbero compatibili con il periodo di rotazione di 135 giorni, che come si \u00e8 visto \u00e8 stato ipotizzato da Hatzes \"et al.\" (2006). Tuttavia Auri\u00e8re \"et al.\" (2009) sostengono che l'alta macroturbolenza dei gas atmosferici e la bassa velocit\u00e0 di rotazione della stella rendono difficile il compito di distinguere il contributo di una e dell'altra e quindi l'esatto valore di \"v\" \u00d7 sin \"i\". Auri\u00e8re \"et al.\" (2009) non escludono pertanto che i valori misurati non siano corretti e che il periodo di rotazione coincida con il periodo di 589 giorni che risulta dalle misurazioni delle oscillazioni nella velocit\u00e0 radiale. Una pubblicazione pi\u00f9 recente, risalente al 2011, riporta un periodo di rotazione di 491,5 giorni.\nCampo magnetico.\nLa stella presenta sulla sua superficie un debole campo magnetico della densit\u00e0 di 1 Gauss, complice delle emissioni di raggi X rilevate dal satellite ROSAT. Il quantitativo di raggi X emesso \u00e8 paragonabile al quantitativo emesso dal Sole. L'origine del campo magnetico di Polluce non \u00e8 chiara. L'astro discende probabilmente da una stella bianca di sequenza principale di classe spettrale A2 V, di 2,5 M\u2609 e avente un raggio due volte quello del Sole. Circa il 5% delle stelle di questa classe sono stelle bianche peculiari, aventi un intenso campo magnetico (circa 2500 Gauss). \u00c8 quindi possibile che Polluce sia stata in origine una di queste stelle e che l'attuale campo magnetico sia il residuo fossile di quello esistente quando era una stella di sequenza principale. Alternativamente si pu\u00f2 pensare che il campo magnetico sia generato dai moti convettivi che hanno cominciato a interessare la stella quando \u00e8 uscita dalla sequenza principale. Data la presenza di tale campo magnetico, la superficie della stella dovrebbe essere interessata da regioni magneticamente attive, simili alle macchie solari. Probabilmente esse sono collocate, come nel Sole, in una posizione intermedia fra i poli e l'equatore della stella.\nIl cielo visto da Polluce.\nLa stella pi\u00f9 vicina a Polluce, VV Lyncis, data la sua scarsa luminosit\u00e0, sarebbe visibile solo con difficolt\u00e0 a occhio nudo da un ipotetico osservatore posto sul pianeta di Polluce o su una sua luna, visto che avrebbe magnitudine +5. Anche il Sole, dalla distanza a cui si trova Polluce, sarebbe poco pi\u00f9 luminoso, mentre 55 Cancri brillerebbe di terza magnitudine. Il \"gemello\" di Polluce, Castore, dista da esso 17-18 anni luce e sarebbe una brillante stella di magnitudine -0,75, un po' pi\u00f9 luminosa di Canopo, ma non sarebbe la pi\u00f9 luminosa stella dei cieli di Polluce, perch\u00e9 il sistema di Capella, distante \"solo\" 24 anni luce, dunque poco pi\u00f9 della met\u00e0 di quanto non disti dal Sole, arriverebbe ad avere una magnitudine -2, e sarebbe di gran lunga la stella pi\u00f9 luminosa. Tra le altre stelle maggiormente conosciute, Aldebaran dista meno di 50 anni luce, e sarebbe pi\u00f9 luminosa che dalla Terra (+0,20). Al contrario, Sirio e Vega, rispettivamente a 28 e 48 anni luce, avrebbero una magnitudine compresa tra +1,2 e +1,5, pi\u00f9 deboli che viste dalla Terra. Anche Arturo \u00e8 pi\u00f9 lontano da Polluce di quanto non lo sia dal Sole, di 10 anni luce circa, e perderebbe di conseguenza oltre mezza magnitudine rispetto alla visuale terrestre.\nEtimologia e cultura.\nLa stella deriva il suo nome dall'omonimo Dioscuro, esperto nell'arte del pugilato, figlio, assieme al gemello Castore, di Zeus e Leda, regina di Sparta. Nella rappresentazione tradizionale della costellazione, le stelle Castore e Polluce sono identificate con le teste dei due gemelli. Da questa identificazione deriva anche uno dei nomi arabi di Polluce, \"Al-Ras al-Tau'am al-Mu'akhar\",(\u0627\u0644\u0631\u0623\u0633 \u0627\u0644\u062a\u0624\u0627\u0645 \u0627\u0644\u0645\u0624\u062e\u0631), che significa \"la testa del secondo gemello\".\nLa vicinanza apparente delle due stelle e la loro luminosit\u00e0 ha fatto s\u00ec che ricevessero un nome comune in molte culture: in India venivano chiamati \"A\u00e7vini\" (\"i cavalieri\") o \"Mithuna\" (\"il ragazzo e la ragazza\"); in Persia \"Du Paikar\" (\"le due figure\"), nell'antico Egitto rappresentavano due divinit\u00e0 collegate, Horus il giovane e Horus il vecchio, mentre in Assiria venivano chiamati \"Mas-mas\" (\"i gemelli\").\nNell'antica India Castore e Polluce erano associate a una delle 27 nakshatra (costellazioni), chiamata \"Punarvasu\", mentre in Cina (B\u011bi H\u00e9), che significa \"il Fiume settentrionale\", faceva riferimento all'asterismo formato da Castore, Polluce e . Di conseguenza Polluce era conosciuta come (B\u011bi H\u00e9 s\u0101n), che significa \"la terza stella del Fiume settentrionale\".\nIn astrologia si crede che Polluce sia connessa con il pianeta Marte e che ne condivida la natura guerriera. Di conseguenza, si pensa che sia una stella violenta, crudele e tirannica, sebbene la sua energia possa essere di aiuto, se incanalata in modo costruttivo."}
{"id": "61694", "revid": "1543377", "url": "https://it.wikipedia.org/wiki?curid=61694", "title": "Kam\u010datka", "text": "La penisola della Kam\u010datka o della Camciatca (, \"Poluostrov Kam\u010datka\", ; talvolta nella grafia anglosassone: \"Kamchatka\") \u00e8 una penisola lunga situata nell'Estremo Oriente Russo, dalla superficie di circa . L'oceano Pacifico e il mare di Ochotsk ne bagnano rispettivamente il litorale orientale e occidentale. Immediatamente al largo, lungo la costa pacifica della penisola, corre la fossa delle Curili, profonda .\nLa penisola della Kam\u010datka, le isole del Commodoro e l'isola Karaginskij costituiscono il Territorio della Kam\u010datka della Federazione Russa. La quasi totalit\u00e0 dei abitanti sono di etnia russa, ma vivono qui anche circa Coriacchi (2014). Pi\u00f9 della met\u00e0 della popolazione vive nella citt\u00e0 di Petropavlovsk-Kam\u010datskij ( ab. nel 2010) e nella vicina Elizovo ( ab.).\nLa penisola ospita i vulcani della Kam\u010datka, un sito Patrimonio dell'UNESCO.\nLa Kam\u010datka riceve fino a di precipitazioni all'anno. Un valore cos\u00ec elevato, molto pi\u00f9 alto di quelli che si riscontrano nel resto dell'Estremo Oriente Russo, \u00e8 dovuto ai prevalenti venti occidentali che soffiano dal mar del Giappone carichi di umidit\u00e0. Questa poi sale verso l'alto e si infrange sulle alte catene montuose della penisola, condensandosi in pioggia. Le estati sono relativamente fresche e d'inverno sono piuttosto frequenti i temporali, solo in casi molto rari accompagnati da fulmini.\nGeografia.\nPoliticamente, la penisola costituisce parte del territorio della Kam\u010datka. La sua punta meridionale \u00e8 nota come capo Lopatka. La baia di forma circolare a nord di questo, sul versante pacifico, \u00e8 la baia dell'Ava\u010da, sulla quale sorge la capitale, Petropavlovsk-Kam\u010datskij. Procedendo verso nord, sempre sul versante pacifico, troviamo le quattro penisole di \u0160ipunskij, Kronockij, Kam\u010datskij e Ozernoj. A nord della penisola Ozernoj si trova il vasto golfo Karaginskij, al centro del quale sorge l'isola Karaginskij. A nord-est di questo (fuori dalla mappa qui raffigurata) si trova il golfo di Korf con la citt\u00e0 di Tilichiki. Alla stessa latitudine, sul lato opposto della penisola, si trova invece il golfo di \u0160elichov.\nI monti della Kam\u010datka, o Catena Centrale (Sredinnyj chrebet), costituiscono la spina dorsale della penisola. Lungo la costa sud-orientale corrono invece i Vostochny chrebet o Catena Orientale. Tra queste due catene si estende la valle centrale. Il fiume Kam\u010datka nasce a nord-ovest dell'Ava\u010dinskij e scorre a nord attraverso la valle centrale, piega ad est nei pressi di Klju\u010di e si getta nel Pacifico a sud di punta Kamchatskij a Ust'-Kam\u010datsk. Nel XIX secolo, dai pressi di Klju\u010di partiva un sentiero che, attraverso le montagne, portava fino al fiume Tegil e alla citt\u00e0 omonima, che era il principale centro commerciale della costa occidentale. A nord di Tegil si estende il Circondario dei Coriacchi, mentre a sud si trova il fiume Icha. Appena a sud delle sorgenti del Kam\u010datka, il fiume Bistraya curva a sud-ovest per sfociare nel mare di Ochotsk a Bolsheretsk, che in passato fungeva da porto che collegava la penisola con Ochotsk. A sud della Bistraya scorre il fiume Golygina.\nPetropavlovsk-Kam\u010datskij e gli insediamenti situati nella parte centrale della penisola sono collegati da un'autostrada che conduce a Ust'-Kam\u010datsk. La strada \u00e8 asfaltata nella parte meridionale e vicino alle abitazioni, ma \u00e8 semplicemente ricoperta di ghiaia nella sua met\u00e0 settentrionale. Un'altra autostrada collega la capitale locale con Bolsheretsk. Su entrambe le strade \u00e8 disponibile un servizio di bus. La maggior parte delle altre strade sono coperte di ghiaia o sterrate, ed \u00e8 possibile percorrerle solamente con veicoli fuoristrada. Tuttavia, sulla penisola \u00e8 garantito un trasporto aereo passeggeri semi-regolare.\nL'evidente struttura circolare situata nella valle centrale \u00e8 il Klju\u010devskaja Sopka, un gruppo vulcanico isolato che sorge a sud-est dell'ansa del fiume Kam\u010datka. A ovest di punta Kronockij si trova la riserva della biosfera di Kronockij con la Valle dei Geyser. All'estremit\u00e0 meridionale della penisola si estende il rifugio naturale della Kam\u010datka Meridionale con il lago Kuril. Nella penisola sorgono anche altre riserve naturali.\nClima.\nNonostante la Kam\u010datka si trovi pi\u00f9 o meno alla stessa latitudine della Scozia, l'influsso dei venti artici che soffiano dalla Siberia unito a quello della fredda corrente Oyashio fa s\u00ec che la penisola rimanga ammantata dalla neve da ottobre alla fine di maggio. Secondo la classificazione dei climi di K\u00f6ppen, la Kam\u010datka presenta generalmente un clima subartico (\"Dfc\"), ma le zone pi\u00f9 elevate della penisola e quelle poste pi\u00f9 a nord presentano un clima polare (\"ET\"). La Kam\u010datka ha un clima pi\u00f9 umido e pi\u00f9 mite di quello della Siberia orientale. Possiamo definirlo come una sorta di via di mezzo tra il clima ipercontinentale della Siberia e della Cina nord-orientale e il clima oceanico subpolare delle isole Aleutine.\nEsistono considerevoli variazioni, tuttavia, tra la costa orientale, piovosa e fortemente ghiacciata, e la pi\u00f9 arida e continentale valle dell'interno. Nella penisola Kronockij, ricoperta dai ghiacci, dove le influenze marittime sono pi\u00f9 pronunciate, le precipitazioni annue possono raggiungere i , mentre la costa sud-orientale a sud di Petropavlovsk-Kam\u010datskij riceve generalmente circa di pioggia all'anno. Esistono anche considerevoli variazioni locali: i quartieri meridionali dell'area metropolitana di Petropavlovsk-Kam\u010datskij possono ricevere perfino di pioggia in pi\u00f9 all'anno della parte settentrionale della citt\u00e0. Le temperature qui sono molto miti, con massime estive intorno ai e minime invernali intorno ai , mentre nelle zone maggiormente esposte della costa le temperature diurne superano raramente i a causa della persistente nebbia. A sud dei 57 \u00b0N, a causa degli inverni relativamente miti e dello spesso manto di neve, non vi \u00e8 permafrost, mentre pi\u00f9 a nord prevale un permafrost discontinuo. La pianura costiera occidentale \u00e8 caratterizzata da un clima pi\u00f9 freddo e pi\u00f9 secco, con precipitazioni annue che variano da nel sud fino a nel nord, dove le temperature invernali diventano notevolmente pi\u00f9 fredde, con valori attorno ai .\nLa valle interna del fiume Kam\u010datka, dove sorge Klju\u010di, riceve una quantit\u00e0 di precipitazioni molto inferiore (con valori compresi tra i 450 e i annui) ed ha temperature decisamente pi\u00f9 continentali, che possono raggiungere i in una tipica giornata estiva e scendere fino a negli inverni pi\u00f9 gelidi. Nella parte inferiore della valle prevale un permafrost sporadico, che diventa sempre pi\u00f9 diffuso nelle zone pi\u00f9 elevate, mentre a nord dei 55 \u00b0N prevalgono ghiacciai e permafrost continuo.\nI mesi estivi, con temperature massime comprese tra i 15 e i , sono i pi\u00f9 popolari tra i turisti, ma un crescente interesse per gli sport invernali fa del turismo un'attivit\u00e0 prospera durante tutto l'anno. I vulcani e i ghiacciai giocano un ruolo importante nel plasmare il clima della Kam\u010datka, e le sorgenti termali hanno consentito la sopravvivenza a decine di specie decimate durante l'ultima era glaciale.\nGeologia.\nIl fiume Kam\u010datka e i lati della vallata centrale circostanti sono fiancheggiati da vaste cinture vulcaniche costituite da circa 160 vulcani, 29 dei quali tuttora attivi. La penisola ha un'alta densit\u00e0 di vulcani e di fenomeni di vulcanismo secondario, con 19 vulcani attivi compresi nelle sei suddivisioni che vanno a costituire il sito Patrimonio dell'UNESCO dei Vulcani della Kam\u010datka. Per tale motivo la Kam\u010datka \u00e8 nota anche come la \u00abpenisola di fuoco\u00bb.\nIl vulcano pi\u00f9 alto \u00e8 il Klju\u010devskaja Sopka (), il pi\u00f9 grande vulcano attivo dell'emisfero boreale, mentre il pi\u00f9 impressionante \u00e8 il Kronockij, che, con il suo cono perfetto, \u00e8 stato definito dai vulcanologi Robert e Barbara Decker \u00abil vulcano pi\u00f9 bello del mondo\u00bb. Meglio accessibili sono i tre vulcani visibili da Petropavlovsk-Kam\u010datskij: il Korjakskij, l'Ava\u010dinskij e il Kozelskij. Al centro della penisola \u00e8 situata la famosa Valle dei Geyser, andata parzialmente distrutta in seguito a un'imponente colata di fango nel giugno del 2007.\nIn questi siti vulcanici vivono alcuni microrganismi estremofili in grado di sopravvivere in ambienti estremamente caldi.\nA causa della vicina fossa delle Curili, si verificano frequentemente eventi sismici con ipocentro profondo e tsunami. Due megasismi, della magnitudo di circa 9,3 e 8,2, rispettivamente, avvennero al largo della costa il 16 ottobre 1737 e il 4 novembre 1952. Una serie di terremoti pi\u00f9 superficiali \u00e8 stata registrata in epoca pi\u00f9 recente, nell'aprile del 2006. Un terremoto della magnitudo 7,7 con ipocentro a di profondit\u00e0 \u00e8 avvenuto si \u00e8 verificato nell'oceano Pacifico, a est/sud-est di Nikol'skoe il 18 luglio 2017.\nFlora e fauna.\nLa Kam\u010datka vanta una flora abbondante. Le condizioni climatiche variabili rendono possibile lo sviluppo di ambienti naturali diversi, con prevalenza di tundra e muskeg, ma non mancano anche praterie erbose, boscaglie e foreste di pini, betulle, ontani e salici. L'ampia variet\u00e0 di forme vegetali diffuse in tutta la penisola favorisce una simile diversit\u00e0 delle specie animali che di esse si nutrono. Nonostante la Kam\u010datka sia per lo pi\u00f9 ricoperta dalla tundra, alberi di latifoglie e di conifere sono abbondanti e si possono trovare foreste in tutta la penisola.\nLa Kam\u010datka ospita una fauna ricca e diversificata. Questo \u00e8 dovuto a molti fattori, tra cui l'ampia variet\u00e0 di climi, le condizioni topografiche differenti, la grande abbondanza di fiumi non sbarrati da dighe, la vicinanza alle acque altamente produttive dell'oceano Pacifico nord-occidentale e dei mari di Bering e di Ochotsk, la bassa densit\u00e0 di popolazione umana e l'antropizzazione del territorio ridotta al minimo. La penisola vanta anche la distesa di tundra artica pi\u00f9 a sud del mondo. Tuttavia, lo sfruttamento commerciale delle risorse marine e, nel passato, il prelievo incontrollato di animali da pelliccia hanno messo a dura prova numerose specie.\nLa Kam\u010datka \u00e8 famosa per l'abbondanza e le grosse dimensioni dei suoi orsi bruni. Nella riserva naturale di Kronockij si stima che vi siano da tre a quattro orsi ogni . Altri animali degni di nota sono carnivori quali il lupo (\"Canis lupus\"), la volpe polare (\"Alopex lagopus\"), la volpe rossa (\"Vulpes vulpes\"), la lince comune (\"Lynx lynx\"), il ghiottone (\"Gulo gulo\"), lo zibellino (\"Martes zibellina\"), la lontra comune (\"Lutra lutra\"), l'ermellino (\"Mustela erminea\") e la donnola (\"Mustela nivalis\"). La penisola fornisce \"habitat\" adatto anche ad alcuni grandi ungulati, tra cui la pecora delle nevi (\"Ovis nivicola\"), la renna (\"Rangifer tarandus\") e l'alce (\"Alces alces\"), qui presente con la sottospecie \"buturlini\", una delle pi\u00f9 grandi del mondo e la pi\u00f9 grande d'Eurasia; e a roditori e leporidi, come la lepre variabile (\"Lepus timidus\"), la marmotta e alcune specie di lemming e scoiattoli. La penisola costituisce un territorio di nidificazione per l'aquila di mare di Steller, una delle aquile pi\u00f9 grandi del mondo, l'aquila reale e il girifalco.\nMolto probabilmente la Kam\u010datka ospita la maggiore diversit\u00e0 al mondo di pesci salmonidi, comprese tutte e sei le specie anadrome di salmone del Pacifico (il salmone reale, il salmone keta, il salmone argentato, il salmone giapponese, il salmone rosa e il salmone rosso). A causa delle sue condizioni ambientali uniche, i biologi stimano che un quinto di tutti i salmoni del Pacifico siano originari della Kam\u010datka. Il lago Kuril \u00e8 riconosciuto come il pi\u00f9 grande terreno di riproduzione in Eurasia del salmone rosso. In risposta alla pressione del bracconaggio e alla diminuzione su scala globale delle riserve di salmone, circa lungo nove dei pi\u00f9 produttivi fiumi di salmoni sono in procinto di essere dichiarati riserva naturale. Anche varie specie di spinarello, specialmente \"Gasterosteus aculeatus\" e \"Pungitius pungitius\", si incontrano in molte acque costiere e sono probabilmente presenti anche in acqua dolce.\nTra i cetacei che frequentano le acque altamente produttive del Pacifico nord-occidentale e del mare di Ochotsk figurano orche, focenoidi, focene, megattere, capodogli e balenottere comuni. Meno di frequente si possono incontrare le balene grigie (della popolazione orientale), la rarissima balena franca nordpacifica, la balena della Groenlandia, gli zifidi e le balenottere minori. La balenottera azzurra si alimenta sulla piattaforma sud-orientale in estate. Tra i pinnipedi, leoni marini di Steller, callorini dell'Alaska, foche maculate e foche comuni sono abbondanti lungo gran parte delle coste della penisola. Pi\u00f9 a nord, si possono incontrare lungo il litorale pacifico trichechi e foche barbate, mentre le foche fasciate si riproducono sui ghiacci del golfo Karaginskij. Le lontre di mare sono concentrate principalmente all'estremit\u00e0 meridionale della penisola.\nTra gli uccelli marini figurano uriette, fulmari boreali, urie di Br\u00fcnnich e comuni, gabbiani tridattili, pulcinella dai ciuffi e cornuti, cormorani facciarossa e pelagici e molte altre specie. Tipica dei mari del nord, la fauna marina \u00e8 altrettanto ricca. Di importanza commerciale sono il granchio della Kam\u010datka (o granchio reale), il pettine, il calamaro, il merlano, il merluzzo, l'aringa, l'halibut e alcune specie di pesci piatti.\nStoria.\nQuando l'esploratore russo Ivan Moskvitin raggiunse il mare di Ochotsk nel 1639, ulteriori spedizioni verso est furono ostacolate dalla mancanza di maestranze in grado di costruire navi che potessero affrontare l'oceano, mentre il bellicoso popolo dei Coriacchi rendeva difficile procedere in direzione nord-est. Di conseguenza, i russi giunsero in Kam\u010datka penetrandovi dal nord. Nel 1651, dopo aver assistito alla fondazione dell'\"ostrog\" di Anadyrsk, l'esploratore Michail Staduchin si diresse a sud, seguendo la costa del mare di Ochotsk dalla baia della Pen\u017eina fino a Ochotsk. Pi\u00f9 o meno a partire dal 1667, si inizi\u00f2 ad avere notizie del fiume Kam\u010datka, situato pi\u00f9 a sud. In un periodo precedente al 1700 un gruppo di russi fece naufragio sulle coste della Kam\u010datka, ma nessuno di loro sopravvisse.\nNel 1695 l'esploratore Vladimir Atlasov divenne comandante di Anadyrsk. Nel 1696 invi\u00f2 il cosacco Luka Morozko verso sud. Morozko giunse fino al fiume Tigil' e ritorn\u00f2 indietro con i resoconti delle terre visitate e portando con s\u00e9 alcuni scritti in una lingua misteriosa, probabilmente giapponese. Nel 1697-1699 Atlasov esplor\u00f2 quasi per intero la penisola. Costru\u00ec un \"ostrog\" a Verkhny-Kamchatsk, trasse in salvo o cattur\u00f2 un naufrago giapponese e torn\u00f2 a Mosca per riferire. Nel 1699 i russi che erano rimasti a Verkhny-Kamchatsk furono uccisi sulla via del ritorno ad Anadyrsk dai Coriacchi. Nel 1700 i russi lanciarono una spedizione punitiva, distruggendo un villaggio coriacco e fondando Nizhne-Kamchatsk sul corso inferiore del fiume Kam\u010datka. Bolskeretsk venne fondata nel 1703. A partire dal 1705 la situazione inizi\u00f2 a farsi delicata. Vi furono numerosi ammutinamenti e ribellioni indigene in tutta la penisola e nella zona abitata dai Coriacchi, lungo la baia della Pen\u017eina e il golfo Oljutorskij. Diverse persone furono inviate nell'area per ristabilire l'ordine, tra cui lo stesso Atlasov, che venne assassinato nel 1711. Vasily Merlin ripristin\u00f2 pi\u00f9 o meno la situazione tra il 1733 e il 1739. Dopo il 1756, comunque, non vi fu pi\u00f9 alcuna insurrezione degna di nota. Inoltre, una grave epidemia di vaiolo scoppiata nel 1768-1769 decim\u00f2 rapidamente la popolazione nativa; i circa Itelmeni presenti nel 1773 furono ridotti a nel 1820, da una popolazione originaria di - individui. Altre popolazioni gli Itelmeni furono gradualmente russificati.\nNel 1713 Pietro il Grande invi\u00f2 dei costruttori navali a Ochotsk. Venne costruita una nave di sedici metri che salp\u00f2 alla volta del fiume Tigil' nel giugno del 1716. Questo viaggio della durata di una settimana, successivamente diretto verso Bolseretsk, divenne la rotta abituale per raggiungere la Kam\u010datka. Nel 1720 Ivan Evreinov mapp\u00f2 la Kam\u010datka e le Curili. L'esploratore danese Vitus Bering lasci\u00f2 Nezhe-Kamchatsk alla volta del suo primo viaggio nel 1728 e, durante il suo secondo viaggio, fond\u00f2 Petropavlovsk-Kam\u010datskij nel 1740.\nLa seconda spedizione in Kam\u010datka di Vitus Bering (1733-1743 circa), al servizio della Marina russa, port\u00f2 alla definitiva \u00abapertura\u00bb al mondo occidentale della Kam\u010datka, grazie anche al fatto che il governo russo inizi\u00f2 ad utilizzare l'area come luogo di confino per i dissidenti, tra cui il Conte di Beniowski, esploratore e ribelle slovacco, inviato qui nel 1770. Nel 1755 Stepan Kra\u0161eninnikov pubblic\u00f2 la prima descrizione dettagliata della penisola, \"An Account of the Land of Kamchatka\". Il governo russo incoraggi\u00f2 le attivit\u00e0 commerciali della Compagnia russo-americana concedendo terre a chiunque si trasferisse nella penisola. Nel 1812 la popolazione indigena era scesa a meno di , mentre la popolazione russa era salita a .\nNel 1854 i francesi e i britannici, in lotta contro l'esercito russo durante la guerra di Crimea, attaccarono Petropavlovsk. Durante l'assedio della citt\u00e0, 988 uomini con solo 68 cannoni riuscirono a difendere l'avamposto contro 6 navi con 206 cannoni e soldati francesi e britannici. Nonostante l'eroica difesa, i russi non considerarono pi\u00f9 la difesa di Petropavlovsk come una priorit\u00e0 strategica dopo il ritiro delle forze francesi e britanniche. L'anno successivo, quando una seconda flotta nemica torn\u00f2 ad attaccare il porto, lo trovarono deserto. Frustrati, i marinai bombardarono la citt\u00e0 e si ritirarono.\nIl 24 maggio 1861, la nave \"Polar Star\" (475 tonnellate), di New Bedford, naufrag\u00f2 sulla costa occidentale della Kam\u010datka a causa della fitta nebbia e di una burrasca. Il capitano e l'intero equipaggio di una scialuppa morirono nel tentativo di raggiungere la riva. Il resto dell'equipaggio fu salvato dal brigantino \"Alice\", di Cold Spring, e dalla nave \"Oliver Crocker\", anch'essa di New Bedford.\nIl 21 maggio 1865, la guerra civile americana giunse nell'area: l'incrociatore \"Shenandoah\", della Marina degli Stati Confederati, doppi\u00f2 l'estremit\u00e0 meridionale della penisola della Kam\u010datka per andare a caccia di navi baleniere statunitensi nel mare di Ochotsk. Essendo un vascello adibito alla guerra di corsa, il CSS \"Shenandoah\" mirava a distruggere le navi mercantili yankee in modo da attirare su di s\u00e9 l'attenzione l'attenzione delle navi unioniste e allentare cos\u00ec il blocco navale lungo gli Stati Confederati. L'incrociatore trascorse quasi tre settimane nel mare, distruggendo solo una nave a causa dei pericolosi ghiacci alla deriva, prima di spostarsi nel Pacifico settentrionale, dove cattur\u00f2 o attacc\u00f2 24 baleniere, affondandone la maggior parte.\nI successivi cinquant'anni furono un periodo difficile per la Kam\u010datka. Il porto militare venne trasferito a Ust-Amur, e nel 1867 la Russia vendette l'Alaska agli Stati Uniti, rendendo Petropavlovsk obsoleto come punto di transito per i commercianti e gli esploratori in viaggio verso i territori americani. Nel 1860, venne istituito l'oblast' di Primori\u00e9 (cio\u00e8 del Litorale), e la Kam\u010datka entr\u00f2 a far parte della sua giurisdizione. Nel 1875 la Russia cedette le isole Curili al Giappone in cambio della sovranit\u00e0 sull'isola di Sachalin. La popolazione russa della Kam\u010datka rimase stabile sui 2500 abitanti fino alla fine del secolo, mentre quella nativa aument\u00f2 a 5000. Durante il XIX secolo, l'esplorazione scientifica della penisola continu\u00f2. Karl von Ditmar intraprese un importante viaggio nella penisola nel 1851-54.\nDurante la seconda guerra mondiale (1939-45) la Kam\u010datka non fu teatro di scontri, fatta eccezione per il suo ruolo come rampa di lancio per l'invasione delle Curili nell'agosto del 1945. Dopo la guerra, le autorit\u00e0 sovietiche dichiararono la Kam\u010datka zona militare: essa rimase chiusa ai cittadini sovietici fino al 1989 e agli stranieri fino al 1990.\nPopolazione e amministrazione.\nAmministrativamente la Kam\u010datka fa parte del Territorio della Kam\u010datka (insieme con parte del continente, le isole del Commodoro e l'isola Karaginskij). Fino al 2007 essa era rimasta suddivisa tra due unit\u00e0 amministrative russe (Oblast' di Kam\u010datka e Circondario dei Coriacchi), ma a partire da quello stesso i due territori sono stati riuniti a formare il Territorio della Kam\u010datka (che per\u00f2 si estende anche oltre i limiti della penisola stessa).\nLa popolazione si aggira intorno alle persone, in assoluta maggioranza russe; la minoranza etnica dominante \u00e8 quella dei Coriacchi (una popolazione siberiana); sono presenti anche i Camciadali. La densit\u00e0 di popolazione \u00e8 bassissima, dal momento che la gi\u00e0 scarsa popolazione \u00e8 concentrata per una percentuale maggioritaria nella citt\u00e0 di Petropavlovsk-Kam\u010datskij e nelle sue zone suburbane."}
{"id": "61696", "revid": "287204", "url": "https://it.wikipedia.org/wiki?curid=61696", "title": "Final Cut Express", "text": "Final Cut Express \u00e8 un programma di montaggio video, sviluppato da Apple sino al 2008 e poi abbandonato in favore di Final Cut Pro X.\nIl programma era una versione ridotta del programma Final Cut Pro, difatti condivide la stessa interfaccia grafica del programma maggiore e molte delle caratteristiche base. Il programma \u00e8 dedicato a quegli utenti che dopo aver utilizzato iMovie cercano un programma di maggior potenza ma non dispongono del budget necessario per comprare programmi come Final Cut Pro.\nIl programma supporta l'editing non lineare dei filmati e l'editing non distruttivo. Per editing non lineare si intende la capacit\u00e0 di assemblare e tagliare spezzoni di filmato senza doversi preoccupare dell'ordine. Il programma avendo memorizzato il filmato su Hard Disk \u00e8 in grado di accedere a ogni fotogramma indipendentemente dagli altri fotogrammi. Per editing non distruttivo si intende la possibilit\u00e0 di applicare effetti e filtri senza modificare realmente il filmato. Il computer calcoler\u00e0 in tempo reale gli effetti durante la visualizzazione. Ovviamente con molti effetti simultanei serve un computer molto potente. Il programma supporta le videocamere FireWire e \u00e8 in grado di gestirle direttamente. Il programma supporta filmati a qualsiasi risoluzione.\nIl programma consente di definire dei marcatori, questi vengono riconosciuti dai programmi Soundtrack Pro, Compressor, iDVD e DVD Studio Pro. Utilizzando gli altri programmi si pu\u00f2 semplicemente aggiungere una colonna sonora o preparare il DVD video del filmato montato. Final Cut Express comunque consente di aggiungere una colonna sonora anche senza utilizzare programmi esterni."}
{"id": "61697", "revid": "123207088", "url": "https://it.wikipedia.org/wiki?curid=61697", "title": "Keynote", "text": "Keynote \u00e8 un'applicazione di presentazione sviluppata dalla Apple Inc. per le piattaforme iOS, macOS e watchOS. Inizialmente rilasciata a pagamento tramite l'App Store, Apple ha poi reso disponibile il programma gratuitamente su tutti i nuovi Mac venduti da Ottobre 2013 in e infine ha reso Keynote gratuito per tutti. La versione per iOS \u00e8 anch'essa distribuita gratuitamente sull'App Store.\nStoria.\nSi ritiene che le prime versioni di Keynote siano in realt\u00e0 state il programma \"Concurrence\" sviluppato da Lighthouse Design. Quest'ultimo veniva utilizzato da Steve Jobs per delle presentazioni quando era amministratore delegato di NeXT Computer. Attualmente \u00e8 utilizzato nelle conferenze e nelle presentazioni di nuovi prodotti Apple.\nIl direttore di Apple Roger Rosner era in precedenza fondatore e direttore della Lighthouse Design ove aveva fortemente contribuito allo sviluppo di \"Concurrence\" e di altre applicazioni per l'ufficio.\nCaratteristiche.\nKeynote \u00e8 in grado di utilizzare temi per le presentazioni. I temi possono includere testo, grafica e diagrammi e il loro utilizzo permette di mantenere semplicemente e in modo automatico una consistenza stilistica. Il programma supporta molte transizioni tra le pagine, alcune tridimensionali, come la famosa transizione del cubo tridimensionale che ruota (la stessa utilizzata dal cambio utente rapido del Mac OS X Panther). Il programma supporta inoltre la gestione di due monitor contemporanei, in modo che se sul monitor primario viene mostrata la presentazione, nell'altro monitor vengono mostrati i commenti di essa. Keynote \u00e8 in grado di esportare le presentazioni in formato PDF, QuickTime, PowerPoint e Flash, oppure in formato iPod, iPhone e iPad.\nKeynote per iOS.\nIl 27 maggio 2010 Apple mette in commercio Keynote per iPad. Il 31 maggio dello stesso anno \u00e8 stata distribuita la versione 1.4 di Keynote compatibile sia con l'iPad che con l'iPhone. Il 21 agosto 2014 viene distribuita la versione 2.2.2 per iPhone, iPod touch e iPad."}
{"id": "61698", "revid": "33689", "url": "https://it.wikipedia.org/wiki?curid=61698", "title": "FileMaker", "text": "FileMaker Pro \u00e8 un database multipiattaforma sviluppato da FileMaker Inc., conosciuto per essere un database che combina potenza e facilit\u00e0 d'uso. \u00c8 anche conosciuto per la stretta integrazione del database e dell'interfaccia grafica: ad esempio per modificare un database basta prelevare un elemento e trascinarlo in un layout/schermo o form. Il motore automaticamente rilever\u00e0 il nuovo elemento e provveder\u00e0 a tenerne conto durante le interrogazioni. \nIl programma non si basa sulla filosofia della programmazione orientata agli oggetti, anche se ne mutua molte caratteristiche: infatti, viene definito un ambiente di sviluppo \"quasi-object\", dato che la base dello sviluppo \u00e8 la manipolazione di entit\u00e0 chiamate oggetti, ma il database non supporta molte delle caratteristiche avanzate previste dal paradigma della programmazione a oggetti. Questa peculiare gestione dei dati lo rende un prodotto unico e, sotto molti punti di vista, lo rende difficile da confrontare con i prodotti concorrenti, dato che questi sono basati su paradigmi diversi.\nFileMaker \u00e8 stato uno dei primi database presentati per Apple Macintosh all'inizio degli anni ottanta.\nFileMaker \u00e8 disponibile per la piattaforma Macintosh e la piattaforma Microsoft Windows, ed \u00e8 in grado di utilizzare una rete locale mista (composta da computer Macintosh e Windows). FileMaker \u00e8 un prodotto scalabile, \u00e8 disponibile una versione per le postazioni degli utenti e per i server e esiste una versione in grado di interfacciarsi a siti web e a dispositivi mobili.\nStoria.\nInizialmente, FileMaker nasce come un programma a riga di comando chiamato \"Nutshell\". Il programma venne sviluppato dalla \"Nashoba Systems\" di Concord, nel Massachusetts negli anni 1982/1983. NutShell venne distribuito da Leading Edge, un supermercato di elettronica nato in quegli anni e indirizzato alla vendita di prodotti per IBM-Compatibili.\nCon la realizzazione della versione per Macintosh, Nashoba combin\u00f2 il motore di gestione con una nuova interfaccia grafica creando un programma molto semplice da usare. Leading Edge non era interessata a questa nuova versione del prodotto, preferendo rimanere concentrata sulla vendita di prodotti per macchine MS-DOS, ma impose a Nashoba di non utilizzare il nome Nutshell sul nuovo prodotto per non creare confusione nei possibili acquirenti. Nashoba allora si accorda con la societ\u00e0 \"Forethought\" e presenta il programma nel mercato Macintosh con il nome di \"FileMaker\". Con la presentazione del Macintosh Plus Nashoba presenta la nuova versione del programma chiamandola FileMaker Plus.\nForethought venne acquisita da Microsoft che era alla ricerca di programmi da utilizzare per creare il nucleo di Microsoft Office. Microsoft ha gi\u00e0 un proprio database, Microsoft File e quindi rivende a Nashoba FileMaker. Nel 1988 viene presentata la versione 4 di FileMaker.\nPoco dopo Apple crea Claris, una societ\u00e0 sussidiaria dedicata allo sviluppo del software. Claris contatta Nashoba per FileMaker e poco dopo decide di acquisire il programma. Nello stesso periodo Nutshell e Leading Edge falliscono per via della concorrenza dei prodotti DOS e Windows. FileMaker intanto continua a riscuotere successi nella piattaforma Macintosh.\nClaris modifica il nome del programma in \"FileMaker II\" per mantenere una compatibilit\u00e0 stilistica con i suoi prodotti come MacWrite II ecc. Si susseguono una serie di versioni minori fino al 1990, quando viene presentato \"FileMaker Pro\" 1.0. Fino ad ora FileMaker \u00e8 un'applicazione disponibile solo per computer Macintosh.\nUno dei punti chiave della storia di FileMaker lo si ebbe con la versione 2.0, questa versione venne sviluppata anche per la piattaforma Windows. Sviluppare questa versione ampli\u00f2 il potenziale bacino di utenti e rese nel contempo FileMaker una applicazione multipiattaforma. La versione 3.0 invece apport\u00f2 delle significative modifiche alla gestione delle relazioni e al linguaggio di scripting.\nNel 1995 FileMaker era l'unico prodotto della Claris che continuava a vendere bene, gli altri prodotti avevano progressivamente perso quote di mercato e oramai rappresentavano solo una piccola frazione del bilancio della Claris. Apple decise di chiudere la Claris, alcuni programmi vennero inclusi in AppleWorks mentre gli altri programmi vennero dismessi tranne FileMaker. Per il database venne creata la societ\u00e0 \"FileMaker, inc\" che avrebbe portato avanti lo sviluppo del programma e ne avrebbe chiarificato la posizione nel mercato.\nSin dalla sua formazione la societ\u00e0 ha investito molte risorse nello sviluppo di FileMaker. La versione 7 di FileMaker Pro presentata nel marzo 2004 porta i file gestiti a 8 Terabyte (la versione precedente supportava al massimo file da 2 Gigabyte). I singoli campi vennero portati a 2 Gigabyte (la precedente versione supportava al massimo dimensioni di 64 kilobyte) e il modello relazionale di FileMaker venne potenziato e arricchito, offrendo tabelle multiple per i file e un editor grafico per la gestione delle relazioni e le loro manipolazioni. Le tabelle delle relazioni vengono comunque mostrate agli utenti nella familiare vista entit\u00e0-relazione.\nDescrizione.\nChiave di FileMaker \u00e8 il motore del database che \u00e8 in grado di manipolare direttamente entit\u00e0 come tabelle di ricerca, schermi, rapporti, ecc. Molti database tengono separata la visualizzazione dei risultati dalla loro elaborazione e memorizzazione. Fino a poco tempo fa FileMaker salvava ogni tabella in un file separato (utilizzando link relazionali per gestire i vari file). Ogni tabella aveva quindi una propria interfaccia separata. Con la versione 7 di FileMaker Pro si \u00e8 aggiunta la possibilit\u00e0 di salvare pi\u00f9 tabelle nello stesso file, questo rende molto semplice la gestione delle tabelle e la loro modifica ma in caso di progetti molto grandi e articolati pu\u00f2 risultare uno svantaggio dato che salvare tutte le tabelle in un unico file tende a rendere il programma lento e la manutenzione della varie tabelle difficile.\nFileMaker fornisce delle API per permettere agli sviluppatori terzi di realizzare dei programmi che si integrino con FileMaker e ne aumentino le potenzialit\u00e0.\nDalla versione di \"FMPRO.7\", sono stati introdotti i potenti \"Parametri Script\" abbinabili agli oggetti, i quali permettono di ridurre drasticamente il numero di script all'interno di un applicativo.\nPer migliorare l'informazione a livello di utente, \u00e8 ora possibile attribuire un \"tool-tips\",ad ogni oggetto presente nei formati.\nDiverse nuove funzionalit\u00e0 sono state introdotte con le versioni 8.0 e 8.5 Advance.\nMolto potenti e versatili, sono le variabili (locali e globali), utilizzabili all'interno degli script.\nIl \"Web viewer\", \u00e8 in grado di visualizzare e aggiornare estemporaneamente, pagine e informazioni provenienti da internet.\n\u00c8 ora consentito attribuire un nome a oggetti, quali pulsanti; portali; campi...\nL'introduzione dei \"Tab-Panel\" migliora l'aspetto grafico e permette di alleggerire l'applicazione riducendo il numero dei formati.\nNel mese di luglio 2007 viene presentata la versione \"9.0\". Questa versione introduce nella gestione dei dati Filemaker una pi\u00f9 rapida gestione dei database grazie all'avvio rapido, la gestione della formattazione dei campi condizionata secondo dei parametri, una condivisione dei database tramite link ipertestuali, nonch\u00e9 la gestione di PDF multipli nei report e la gestione degli aggiornamenti automatici del programma. Per i database SQL una migliore gestione delle fonti SQL. La versione 9 migliora gli strumenti di gestione dell'interfaccia grafica rendendo pi\u00f9 semplice il test dell'interfaccia grafica al variare della risoluzione dello schermo.\nNei primi giorni del mese di gennaio 2009, viene presentata la nuova versione \"\"FMPRO.10\", caratterizzata da nuove funzionalit\u00e0.\nQuella pi\u00f9 appariscente \u00e8 la nuova barra di stato contenente gli strumenti necessari per lo sviluppo.\nUna significativa e attesa funzione \u00e8 quella dei \"trigger\" che consentono di gestire tramite script gli eventi legati all'immissione dei dati nei campi.\nAltra utile novit\u00e0 \u00e8 quella per memorizzare una o pi\u00f9 procedure di ricerca per essere facilmente richiamate in un secondo tempo.\nI nuovi resoconti \"dinamici\" permetteranno di visualizzare stampe dettagliate e personalizzate.\nCon la nuova versione \u00e8 consentito inviare messaggi di posta elettronica in modo diretto, tramite SMTP.\nIl 10 maggio 2016 viene presentata la versione 15.0 che aggiunge alcune correzioni ed implementa nuove funzioni come ad esempio, il supporto al Touch ID di Apple e al 3D Touch, tecnologie implementate sugli ultimi iPhone dell'azienda di Cupertino, o per esempio l'aggiunta del supporto ai certificati SSL per la versione Server di FileMaker. Inoltre un'utilissima funzione di analisi dell statistiche pu\u00f2 individuare autonomamente qualsiasi tipo di rallentamento all'interno del database, inoltre alcuni processi vengono eseguiti automaticamente in background consentendo all'utente di continuare a lavorare senza alcuna interruzione."}
{"id": "61699", "revid": "33689", "url": "https://it.wikipedia.org/wiki?curid=61699", "title": "AppleWorks", "text": "AppleWorks \u00e8 il nome di due suite di software per l'ufficio. La prima \u00e8 stata pubblicata da Apple Computer nel 1984 per il personal computer Apple II, anche in versione italiana con titolo \"Tre per te\", mentre la seconda \u00e8 stata pubblicata da Claris, all'epoca la divisione software di Apple, nel 1991 originariamente come ClarisWorks, inizialmente per i computer della serie Macintosh e successivamente anche per i sistemi Windows. La seconda suite \u00e8 stata poi aggiornata per girare su mac OS X ed \u00e8 rimasta in commercio fino al 2007, quando \u00e8 stata sostituita definitivamente da \"iWork\".\nAppleWorks per Apple II.\nLa suite fu originariamente sviluppata da Rupert Lissner per l'Apple IIe. Essa era composta da un programma di videoscrittura, uno di disegno ed un foglio elettronico riuniti in un unico software. La suite fu acquistata da Apple e messa in commercio nel 1984 risultando fin da subito uno dei programmi pi\u00f9 venduti per l'Apple II grazie alla sua innovativa interfaccia utente: a differenza dei precedenti programmi che richiedevano all'utente di inserire i comandi dalla riga di comando, essa utilizzava un sistema basato su un tipo di menu che sfruttava il paradigma delle linguette delle cartelle di un archivio cartaceo per mostrare all'utente in quale sottomenu si trovasse in ogni momento. L'utente scorreva fra le voci presenti in ogni sottomenu con i tasti cursore e selezionava quella di interesse con il tasto \"RETURN\", mentre con il tasto \"ESC\" tornava al livello precedente del menu. Esisteva anche il concetto di \"desktop\" (testuale, non grafico come nel Macintosh) un'area dove erano posizionati i file creati dall'utente, e quello degli appunti (la \"clipboard\"), usati per scambiare i dati tra i vari programmi della suite.La versione 2.0 fu rilasciata nel mese di settembre del 1986. Nel 1987 Apple separ\u00f2 la divisione software creando la controllata Claris, a cui pass\u00f2 i diritti della suite. Con la creazione di Claris la suite, fino ad allora ignorata da Apple nonostante i forti volumi di vendita, inizi\u00f2 finalmente ad essere pubblicizzata adeguatamente. La diffusione della suite port\u00f2 anche alla nascita di diversi \"addon\", software sviluppati da terzi il cui codice veniva aggiunto a quello di AppleWorks per estenderne le funzionalit\u00e0. Uno dei pi\u00f9 fortunati fu \"TimeOut\", sviluppato da Beagle Bros, che era un vero e proprio motore per la gestione di addon: esso offriva agli sviluppatori una piattaforma unificata per la creazione delle proprie modifiche e metteva fine al problema della compatibilit\u00e0 fra i vari addon installati e fra gli addon e la stessa suite per cui alle volte questa andava in crash. In seguito, Beagle Bros fu contattata da Claris per lavorare ad un aggiornamento di AppleWorks: la versione 3.0, sviluppata da Beagle Bros., fu pubblicata nel 1989. Successivamente Beagle Bros. inizi\u00f2 a manifestare pi\u00f9 interesse per lo sviluppo di applicazioni per il Macintosh, lasciando fermo lo sviluppo di AppleWorks, ed anche Claris non mostr\u00f2 pi\u00f9 interesse nell'aggiornare la suite. Quality Computers si interess\u00f2 alla suite, contatt\u00f2 Claris ed ottenne i diritti per poter aggiornare e commercializzare AppleWorks: la versione 4.0 fu pubblicata alla fine del 1993. Le vendite della versione 4 andarono bene, tanto da spingere Quality Computers ad aggiornare ancora la suite alla versione 5.0 alla fine del 1994. L'ultima versione di AppleWorks per Apple II fu la 5.1, messa in commercio nel 1995.\nAppleWorks GS.\nNonostante AppleWorks potesse funzionare anche sui nuovi Apple IIGS, la suite girava su questo computer come sui precedenti modelli, vale a dire in modalit\u00e0 testuale e senza la possibilit\u00e0 di utilizzare nessuna delle capacit\u00e0 del suo sistema operativo, ossia il mouse, la possibilit\u00e0 di accedere ad un ambiente grafico, la possibilit\u00e0 di passare da un programma all'altro in maniera semplice. Per ovviare a questo Claris acquist\u00f2 da StyleWare i diritti di una suite per ufficio che la societ\u00e0 aveva sviluppato per l'Apple IIGS denominata GSWorks, che mise in vendita nel 1988 con alcune modifiche ed adattamenti con il nome di AppleWorks GS. Quando Quality Computers acquis\u00ec i diritti di AppleWorks nel 1993, questa ottenne anche quelli di AppleWorks GS: la societ\u00e0 sperava di aggiornare facilmente la suite per metterne in vendita una nuova versione in breve tempo. Ci\u00f2 che i programmatori di Quality Computers si trovarono di fronte fu invece un codice sorgente pieno di errori, documentato in maniera incompleta e che non era compilabile nella sua forma originale ma solo rimuovendo alcune sue parti e modificandone altre. Anche cos\u00ec i file che AppleWorks GS salvava non erano identici a quelli generati dalla versione 1.1 della suite che era stata rilasciata in precedenza da Claris. Essi giunsero quindi alla conclusione che la suite era stata compilata una parte alla volta e che poi i risultanti file binari fossero stati unificati per creare l'eseguibile finale. La suite, nelle condizioni in cui era, non era aggiornabile e risultava pi\u00f9 semplice riscriverla da capo. I vertici della societ\u00e0 esclusero quella possibilit\u00e0 perch\u00e9 troppo costosa e nel mese di luglio del 1994 annunciarono che il progetto AppleWorks GS 2.0 era stato cancellato.\nClarisWorks/AppleWorks per Mac OS, OS X e Windows.\nNel 1991 Claris rilasci\u00f2 ClarisWorks, una suite di programmi per i sistemi Mac OS capace di sfruttare l'interfaccia grafica dei computer della serie Macintosh. La suite era composta da un programma di videoscrittura, un programma di disegno, un programma grafico, un programma per realizzare presentazioni, un database, un foglio elettronico e un emulatore di terminale per le comunicazioni. Tutti i programmi erano progettati per lavorare in maniera congiunta: per esempio il programma di videoscrittura poteva importare una tabella dal foglio elettronico e manipolarla come se fosse ancora nel foglio elettronico. Il programma di disegno poteva importare del testo dal programma di videoscrittura senza perderne la formattazione. Un'idea comune \u00e8 che i programmi della suite ClarisWorks siano derivati dai programmi Claris come MacWrite e MacDraw che la societ\u00e0 gi\u00e0 vendeva. Questa idea \u00e8 sbagliata dato che inizialmente la suite venne sviluppata dai programmatori Bob Hearn e Scott Holdaway e in seguito Claris acquis\u00ec dagli sviluppatori la suite e la rese simile stilisticamente ai suoi prodotti. Nel 1993 fu commercializzata una versione di AppleWorks per i sistemi Windows. Con la versione 3.0 di ClarisWorks vennero aggiunti gli assistenti, che erano delle componenti simili alle Wizard di Microsoft Office. Esistevano degli assistenti anche nelle versioni per Mac OS X. La versione 3.0 fu l'ultima a girare sui computer basati sulla CPU Motorola 68000 ed il System 6: a partire dalla versione 4.0 i requisiti minimi erano una CPU Motorola 68020 ed il System 7. A met\u00e0 degli anni '90 del XX secolo iniziarono alcuni problemi tra la societ\u00e0 Claris ed i suoi programmatori che portarono diversi di questi a lasciare la societ\u00e0. Nel 1998 la situazione divenne sempre pi\u00f9 complessa ed Apple decise di riassorbire le propriet\u00e0 intellettuali ed i sorgenti di quasi tutti i programmi che erano venduti da Claris, compresi molti dei programmatori rimasti. In seguito a questo riassorbimento, la suite fu rinominata AppleWorks. Le ultime versioni non includevano il programma terminale. La suite fu anche riscritta usando le librerie Carbon per rendere i programmi compatibili con il nuovo sistema Mac OS X. AppleWorks supportava diverse lingue e diverse tastiere, ed era localizzato nelle lingue supportate da Apple.\nL'ultima versione della suite \u00e8 stata presentata nel 2004. A partire dal mese di agosto del 2007 la suite non \u00e8 pi\u00f9 acquistabile perch\u00e9 Apple ha deciso di sostituirla integralmente con la suite iWork, presentata nel 2005."}
{"id": "61702", "revid": "438678", "url": "https://it.wikipedia.org/wiki?curid=61702", "title": "Pseudocodice", "text": " \nIn informatica, nell'ambito della programmazione, per pseudocodice, pseudocodifica, pseudolinguaggio o linguaggio di progettazione si intende un linguaggio il cui scopo \u00e8 la rappresentazione di algoritmi in alternativa al classico diagramma di flusso e non soggetto a molte limitazioni intrinseche di quest'ultimo tipo di rappresentazione. La stesura della pseudocodifica pu\u00f2 precedere la codifica del programma scritto in un linguaggio di programmazione essendo spesso un linguaggio a met\u00e0 tra la logica proposizionale e il linguaggio di programmazione vero e proprio.\nDescrizione.\nNon esiste uno pseudolinguaggio standard e convenzionalmente usato: gli autori di libri o corsi di programmazione definiscono spesso un proprio pseudolinguaggio, utilizzato nelle loro pubblicazioni; inoltre ciascun programmatore pu\u00f2 essere portato ad utilizzare una propria variante. Ogni pseudolinguaggio ha un proprio lessico, una propria sintassi e una propria semantica, ma la progettazione di questo tipo di formalismo \u00e8 volta alla comprensibilit\u00e0 e alla \"leggibilit\u00e0\" del codice; la sintassi sar\u00e0 quindi meno rigorosa rispetto ad un vero linguaggio e le \"parole chiave\" saranno evocative, in modo da rendere pi\u00f9 intuitiva la sua interpretazione. \nLo pseudolinguaggio \u00e8 strettamente dipendente dal paradigma di programmazione scelto per risolvere un problema, mentre dovrebbe essere pressoch\u00e9 indipendente dal linguaggio di programmazione, purch\u00e9 quest'ultimo rispetti naturalmente il paradigma scelto. Tuttavia, ciascun linguaggio di programmazione possiede istruzioni e/o caratteristiche proprie, che potrebbero essere sfruttate per una migliore implementazione dell'algoritmo, ad esempio pi\u00f9 efficiente. \nProgrammi di esempio.\nCi\u00f2 che segue \u00e8 un esempio di codifica in pseudocodice dell'algoritmo che verifica se un numero \u00e8 pari o dispari:\nMentre di seguito \u00e8 proposta una possibile implementazione dello stesso algoritmo in C++:\nusing namespace std;\nint main()\n unsigned int n;\n cout\u00ab\"Inserisci un numero naturale n\\n\";\n cin\u00bbn;\n if (n%2==0)\n cout\u00ab\"Il numero inserito e' pari\\n\";\n else\n cout\u00ab\"Il numero inserito e' dispari\\n\";\n system (\"PAUSE\");\n return 0;\nQuesto \u00e8 invece uno pseudocodice del blocco decisionale che verifica se un utente \u00e8 maggiorenne:\n 1 Scrivi: \"Inserisci la tua et\u00e0: \"\n 2 Se l'et\u00e0 \u00e8 uguale o maggiore di 18:\n 3 Scrivi \"Sei maggiorenne\"\n 4 Altrimenti:\n 5 Scrivi \"Non sei maggiorenne\"\nQuesta \u00e8 una possibile traduzione in codice Python:\nage = input(\"Inserisci la tua et\u00e0: \")\nif age &gt;= 18:\n print(\"Sei maggiorenne\")\nelse:\n print(\"Non sei maggiorenne\")\nProgrammi per costruire schemi a blocchi.\nper soli diagrammi di flusso si possono utilizzare i seguenti programmi:\nAltrimenti si possono utilizzare questi altri per \"provare\" uno schema a blocchi:"}
{"id": "61705", "revid": "119863313", "url": "https://it.wikipedia.org/wiki?curid=61705", "title": "Logic Express", "text": "Logic Express \u00e8 un programma per computer sviluppato da Apple. Il programma \u00e8 basato su Logic Pro ed \u00e8 un programma di creazione musicale funzionante su macOS. Apple annunci\u00f2 l'esistenza del programma il 15 gennaio 2004 e la commercializzazione effettiva si ebbe nel marzo del 2004. Il programma \u00e8 indirizzato a un musicista semi professionista o a un utente evoluto che si sente limitato dagli strumenti di GarageBand ma nel contempo non dispone dei fondi necessari per comprare Logic Pro.\nLogic Express \u00e8 progettato per includere un numero limitato di caratteristiche professionali a un costo competitivo. Tra le caratteristiche vi sono l'inclusione di 28 effetti, il supporto di plug-in e campioni strumentali, il supporto di 48 tracce simultanee e la gestione di campioni con frequenza di 96 kHz. In aggiunta Apple fornisce tre strumenti sintetizzati. Il prezzo al pubblico in Europa \u00e8 di 299 euro (189 con lo sconto Educational per gli studenti).\nL'interfaccia grafica di Logic Express \u00e8 simile a quella di Logic Pro, questo per permettere un eventuale semplice migrazione degli utenti verso Logic Pro e se gli utenti ne sentissero la necessit\u00e0.\nUn paio di anni prima della presentazione della famiglia di programmi Logic, Apple acquis\u00ec l'azienda Emagic. Questa azienda era specializzata in musica elettronica e i programmi della serie Logic sono una diretta conseguenza di quella acquisizione."}
{"id": "61708", "revid": "60809", "url": "https://it.wikipedia.org/wiki?curid=61708", "title": "Motion", "text": "Motion \u00e8 un'applicazione sviluppata dalla Apple Inc. per il sistema operativo macOS. Il programma viene utilizzato per modificare filmati e per creare effetti speciali. \u00c8 inoltre possibile effettuare operazioni di post processing sulle animazioni. Il programma si integra con Final Cut Pro e pu\u00f2 essere utilizzato anche in congiunzione con DVD Studio Pro per creare la grafica da inserire nei menu dei video DVD.\nStoria.\nMotion \u00e8 stato presentato e pubblicato il 19 aprile 2004. Un anno dopo, all'evento pre-NAB, Apple ha pubblicato la seconda versione del software, insieme alle altre applicazioni \"Pro\", ottimizzate per il Power Mac G5 e Mac OS X Tiger.\nNel gennaio del 2006, Apple ha smesso di vendere Motion come un prodotto singolo. Esso infatti, dal 15 aprile 2007, con la terza versione, era incluso nella suite di Final Cut Studio 2.\nMotion 5 \u00e8 stato presentato il 21 giugno 2011. Era disponibile attraverso l'App Store al prezzo ridotto di 49,99 euro.\nLa versione 5.2 \u00e8 stata pubblicata il 13 aprile 2015. Le nuove funzionalit\u00e0 introdotte sono i titoli in 3D con la luminosit\u00e0, 12 nuovi \"Generators\" e vari miglioramenti sulle prestazioni."}
{"id": "61709", "revid": "1305772", "url": "https://it.wikipedia.org/wiki?curid=61709", "title": "Shake (software)", "text": "Shake \u00e8 un programma, dal 31 luglio 2009 non pi\u00f9 in commercio, di post-produzione sviluppato da Apple.\nL'azienda ha invece continuato la commercializzazione di un altro programma di post-produzione, Motion, sebbene quest'ultimo sia oggi disponibile, a differenza che in passato, solo all'interno della suite Final Cut Studio.\nLa scelta di Apple di mantenere Motion e abbandonare Shake ha destato critiche da parte degli utenti, che considerano Shake un programma pi\u00f9 potente\nShake viene utilizzato per realizzare gli effetti visivi di film e pubblicit\u00e0. Il programma \u00e8 in grado di unire immagini e filmati provenienti da diverse fonti. Le varie sorgenti possono essere elaborate con filtri e poi combinate in un unico flusso video. Tutte le operazioni avvengono in tempo reale. Le varie operazioni di assemblaggio e di montaggio vengono gestite tramite un diagramma ad albero. Nella parte superiore si pongono le sorgenti di ingresso, gli operatori visualizzati con delle icone, il flusso video entra dall'alto dell'icone ed esce dall'icona con l'effetto applicato. I vari flussi video vengono riuniti tramite altre icone e il risultato finale viene visualizzati sul monitor. La rappresentazione degli effetti tramite albero permette una intuitiva applicazione degli effetti speciali e una veloce modifica se necessario.\nNel 2002 Apple acquis\u00ec la Nothing Real, la societ\u00e0 che sviluppava Shake.\nShake \u00e8 alla base della pipeline di compositing della Weta Digital di Peter Jackson per la trilogia \"Il Signore degli Anelli\".\nShake veniva spesso utilizzato nella post produzione dei video, settore dove il programma della Nothing Real ha sempre riscosso molti consensi.\nDopo l'acquisizione della Nothing Real, Apple decise di dismettere la produzione di Shake per Microsoft Windows. Nel dicembre 2006 erano in commercio le versioni di Shake per macOS e GNU/Linux anche se questa non supportava l'importazione e l'esportazione di filmati QuickTime Player.\nShake \u00e8 stato aggiornato per i Mac con chip Intel alla versione 4.1, che a parte questo non aveva nessuna novit\u00e0 rilevante rispetto alla versione 4.0.\nShake 4.1 fu messo in vendita al prezzo di 499$ a differenza della versione 4.0 che ne costava 2999.\nApple ne ha dismesso la vendita dagli Apple Store americani il 31 luglio 2009."}
{"id": "61711", "revid": "6923", "url": "https://it.wikipedia.org/wiki?curid=61711", "title": "Soundtrack Pro", "text": "Soundtrack Pro \u00e8 un programma di audio editing e composing sviluppato da Apple, che include una collezione di oltre 5.000 campioni liberi da diritti d'autore. Scopo del programma \u00e8 consentire all'utente di realizzare colonne sonore per i propri filmati in modo rapido e veloce, senza dover contattare un professionista dell'audio. Il programma fa parte delle due suite professionali Logic Studio e Final Cut Studio."}
{"id": "61713", "revid": "125591463", "url": "https://it.wikipedia.org/wiki?curid=61713", "title": "Locomotiva FS 625", "text": "Le locomotive a vapore del gruppo 625 FS sono macchine a vapore destinate a impiego misto merci/viaggiatori su linee acclivi, prodotte per conto delle Ferrovie dello Stato all'inizio del XX secolo. Vennero soprannominate \"Signorine\", per la linea aggraziata e le dimensioni compatte.\nHanno avuto grande diffusione sulle linee secondarie collinari e pianeggianti, specie per i servizi passeggeri locali e merci.\nStoria.\nSi tratta di una evoluzione del gruppo 600, un veicolo molto apprezzato per il passo rigido molto corto e per la flessibilit\u00e0 data dall'innovazione del carrello italiano, che permetteva di ridurre i danni all'armamento della linea in curva grazie alla possibilit\u00e0 di ruotare e traslare lateralmente di 40\u00a0mm.\nLe 625 nacquero dal bisogno delle neonate Ferrovie dello Stato di ottenere in tempi brevi delle macchine multiruolo e il pi\u00f9 possibile standardizzate, per cui la soluzione ovvia fu quella di creare un progetto basandosi su veicoli preesistenti: il lavoro venne commissionato all'Ufficio Studi della Rete, che decise di adottare una soluzione a vapore surriscaldato in loco della soluzione a vapore saturo tradizionale, portando a un incremento netto della potenza del 15%. Venne mantenuta la scelta della distribuzione Walschaerts.\nDa queste logiche nacquero molte delle principali macchine italiane, le Gr740 (nate dalle Gr730), Gr640 (dalle Gr630), Gr880 (dalle Gr875).\nEntrate in servizio nel 1910, prima del 1914 e dello scoppio della prima guerra mondiale vennero prodotte in 108 esemplari, marcati con numeri progressivi da 62501 a 62608 secondo lo schema di numerazione dell'epoca. In seguito la numerazione venne convertita nel formato Gr625.001-108.\nDi manifattura tedesca (erano costruite dalle Officine Berliner Maschinenbau Schwartzkopff), la produzione venne fermata per via della guerra. Dopo la conclusione delle ostilit\u00e0, altri 80 esemplari vennero consegnati, in parte come riparazione dei danni di guerra, nel 1922.\nIl primo modello di tender era un'imponente cassa a carrelli da 22 metri cubi, decisamente sovradimensionato per le necessit\u00e0 della macchina. Rimossi dal servizio, vennero sostituiti con dei tender a tre assi da 16,5 metri cubi, mentre i vecchi tender vennero assegnati alle pi\u00f9 esose Gr680. Questa scelta per\u00f2 port\u00f2 a problemi, dovuti all'instabilit\u00e0 del tender a tre assi durante la marcia a ritroso; il tender a carrelli venne dunque ripristinato sulle linee dove non c'era la possibilit\u00e0 di effettuare la giratura delle macchine al capolinea.\nDal 1929 al 1933 153 locomotive Gr600 vennero modificate con l'installazione del sistema di distribuzione Caprotti e di un surriscaldatore, e convertite a 625. Per queste macchine venne mantenuta la numerazione originale, aumentata di 300. Le vecchie Gr600, come ormai tutte le macchine a vapore saturo, erano divenute obsolete con l'adozione del vapore surriscaldato, e la loro conversione era necessaria per colmare il periodo di tempo necessario all'elettrificazione delle dorsali principali della rete in vista dell'adozione della nuova trazione elettrica.\nQueste locomotive mantennero un aspetto differente, dato che cabine e caldaie non furono sostituite con quelle del gruppo 625 se non qualche anno dopo.\nNel 1952-1954 35 esemplari furono modificati, con l'installazione di una coppia di preriscaldatori Franco-Crosti, e vennero reimmatricolate come Gruppo 623: si trattava di 25 unit\u00e0 con distribuzione Walschaerts e 10 Caprotti. Le 623 Caprotti furono attive quasi esclusivamente in Veneto, mentre le Walschaerts erano assegnate anche a Cremona e a Rimini.\nLa caldaia da 7\u00a0660\u00a0mm di lunghezza per 1\u00a0500 di diametro poteva sopportare in condizioni operative 16 atmosfere di pressione. L'acqua era convogliata su 116 tubi bollitori da 45\u00a0mm, di 4 metri di lunghezza, a sezione liscia, e il vapore generato era poi surriscaldato in 21 tubi da 125\u00a0mm di diametro interno. In un'ora la macchina poteva sviluppare 6,5 tonnellate di vapore secco.\nIl vapore muoveva due cilindri da 490\u00a0mm di diametro, con una corsa utile di 700\u00a0mm. Il camino aveva diametro variabile tra 350 e 430\u00a0mm.\nIl gruppo 623 venne accantonato negli anni sessanta, mentre numerose 625 rimasero in servizio su tutto il territorio nazionale, ma soprattutto sulla Cremona-Bergamo-Lecco, l'area di Rimini, la Taranto-Catanzaro e l'area di Campobasso.\nIl gruppo 625 \u00e8 stato uno degli ultimi a prestare servizio fino alla fine della trazione a vapore sulla rete FS, avvenuta nella seconda met\u00e0 degli anni 1970, anche se poi diverse unit\u00e0 sono rimaste disponibili per servizi di riserva o accantonate di scorta fino agli anni 1980.\nAlcune unit\u00e0 sono sopravvissute alla fiamma ossidrica e hanno trovato posto in musei, come monumento, oppure sono mantenute atte al servizio dalla Fondazione FS e utilizzate per il traino di treni storici.\nUna unit\u00e0 degna di nota \u00e8 la 625.308, in quanto si tratta di una locomotiva addirittura preesistente alle stesse Ferrovie dello Stato che sono state costituite il 22 aprile 1905. La 625.308 entr\u00f2 in servizio come 3808 presso Rete Adriatica e successivamente conflu\u00ec nelle FS dove venne classificata 6008, dal 1917 600.008. Successivamente, assieme ad altre 152 unit\u00e0 del Gruppo 600, fu trasformata con la distribuzione Caprotti e assunse il numero 625.308.\nLa locomotiva \u00e8 stata radiata dalle FS negli anni 1960 e acquistata alla fine degli anni 1990 dall'Associazione Toscana Treni Storici \"Italvapore\" con sede a Firenze e fatta giungere da Ancona, dove giaceva in stato di abbandono da decenni, presso il Deposito Rotabili Storici di Pistoia dove sono iniziati i primi lavori di restauro.\nEssa versava in pessime condizioni al momento dell'arrivo presso il DRS di Pistoia, tuttavia i lunghi lavori di ripristino sono, al 2012, in fase avanzata per rimetterla in servizio alla testa dei numerosi treni storici effettuati sulle linee toscane.\nNel 2005 \u00e8 stata rimessa in funzione la 177 per l'effettuazione di treni storici in Lombardia. Ha effettuato treni storici fino al 2011 compiendo viaggi anche in Piemonte e in Veneto. Dopo la revisione avvenuta a Pistoia, nell'aprile 2016 questa macchina \u00e8 tornata in pressione e ha effettuato treni storici in Toscana fino agli inizi del 2017. Dalla primavera dello stesso anno \u00e8 ritornata in Lombardia.\nA Trento, sul marciapiede che collega la stazione FS con la stazione della ferrovia Trento-Mal\u00e9-Mezzana, \u00e8 invece esposta la Gr625.011.\nA Catanzaro Lido, all'ingresso del Dopolavoro Ferroviario a fianco della Officina Manutenzione Locomotive, \u00e8 esposta la Gr625.144 in buone condizioni.\nA Savigliano presso il Museo Ferroviario Piemontese \u00e8 presente la 625.164.\nA Rimini, all'interno del parco divertimenti Fiabilandia \u00e8 esposta la 012.\nL'unit\u00e0 numero 116, nata nel 1922 presso le officine Ansaldo di Sampierdarena, una volta finito il servizio e accantonata a Cremona, fu ceduta in comodato al comune di Luino dalle FS nel 1984 e successivamente monumentata di fronte alla locale stazione.\nNel 1999, considerato il degrado subito nei 15 anni di esposizione, l'associazione \"Verbano Express\" acquis\u00ec la locomotiva a titolo definitivo, la restaur\u00f2 e la colloc\u00f2 nel museo ferroviario del Verbano. Nel 2013 tale locomotiva 625.116 \u00e8 stata impiegata nelle riprese del film \"Il pretore\", diretto da Giulio Base.\nNel 2019 \u00e8 iniziato il restauro funzionale della stessa, restauro che l'ha riportata in pressione il 24 agosto e dovrebbe essersi conclusa entro il 2020.\nA Genova, nei giardini del centro commerciale Fiumara, presso la stazione di Genova Sampierdarena, \u00e8 monumentata l'unit\u00e0 153, nel luogo in cui si trovava lo stabilimento Ansaldo che l'aveva prodotta. La macchina \u00e8 peraltro attualmente in cattive condizioni per evidente mancanza di manutenzione.\nA Moretta in provincia di Cuneo presso la stazione ferroviaria dismessa della vecchia ferrovia Airasca-Saluzzo \u00e8 visibile in stato di totale abbandono la 625.027, ovvero l'unit\u00e0 utilizzata per l'effettuazione delle riprese di \"Novecento\", il colossal di Bernardo Bertolucci .\nA Desenzano del Garda \u00e8 esposta come monumento la 625.076.\nA Castelfranco Veneto in prossimit\u00e0 del parcheggio di Stazione, lato sud, \u00e8 monumentata la 625 091, ceduta a una ditta metalmeccanica. \nNel settembre 2015 \u00e8 tornata in pressione la 625.017, dopo la revisione presso l'Officina Metalmeccanica di Moretta (Cuneo). La macchina effettua treni storici nel Lazio ed \u00e8 attualmente la pi\u00f9 anziana delle \"Signorine\" in servizio.\nA Vicenza dal 1981 \u00e8 monumentata presso la stazione ferroviaria la 625.131. La locomotiva \u00e8 attualmente in pessime condizioni per evidente mancanza di manutenzione. Recentemente sono stati effettuati treni storici lungo la ferrovia Vicenza-Schio, impiegando altre locomotive a vapore. Vista l'importanza storica e culturale della linea, impiegata durante le due guerre, sarebbe necessario un recupero estetico e funzionale di questa locomotiva per l'effettuazione di treni storici. \nLa 625.123 venne restaurata esteticamente nel 1990 dalle officine di Verona e rimase esposta all'(ex) museo ferroviario di Verona Porta Vescovo fino a qualche anno fa.\nNel novembre del 2018 la macchina \u00e8 stata recuperata da Fondazione FS e portata alle officine Grandi Riparazioni per vari controlli alle ruote motrici, per poi essere trasferita a Pistoia in vista di un recupero funzionale. La locomotiva Gr 625.100 \u00e8 stata restaurata da Fondazione FS e riportata ai fasti originali perfettamente funzionante. "}
{"id": "61714", "revid": "1543377", "url": "https://it.wikipedia.org/wiki?curid=61714", "title": "WebObjects", "text": "WebObjects \u00e8 un ambiente di sviluppo per application server. Venne originariamente sviluppato da NeXT Computer, quando Apple nel 1996 acquis\u00ec NeXT acquis\u00ec anche il programma WebObjects. L'ultima versione di WebObjects \u00e8 la 5.2.3 e venne presentata nel marzo del 2004. Apple vende WebObjects a 699 euro, nella licenza \u00e8 inclusa la possibilit\u00e0 di sviluppare e installare applicazioni WebObjects.\nWebObjects fondamentalmente consiste in due parti. La prima \u00e8 l'Enterprise Objects Framework (EOF), questa parte comunica con un database relazionale la quale traduce le informazioni provenienti dal database in oggetti grafici. Il secondo componente \u00e8 il WebObjects Framework, questo componente utilizza un approccio a template e assembla gli oggetti grafici in pagine HTML o se necessario pu\u00f2 utilizzare gli standard XML, SML o SMIL.\nAlternative OpenSource.\nDa quando WebObjects venne convertito dal linguaggio Objective-C (versione 4.5.1) al linguaggio Java (versione 5.0), l'interesse per una alternativa OpenSource che continuasse a utilizzare l'Objective-C divenne elevato. Esistono due progetti concorrenti, il progetto \"SOPE\" che utilizza parti del progetto OpenGroupware.org e il progetto \"GNUstep-web\" che fa parte del progetto GNUstep."}
{"id": "61717", "revid": "125826862", "url": "https://it.wikipedia.org/wiki?curid=61717", "title": "Campi Flegrei", "text": "I Campi Flegrei (dal greco \"fl\u00e8go\", che significa \"brucio\", \"ardo\") sono una vasta area situata nel golfo di Pozzuoli, a ovest della citt\u00e0 di Napoli e del suo golfo. L'area \u00e8 nota sin dall'antichit\u00e0 per la sua vivace attivit\u00e0 vulcanica. \u00c8 un antico supervulcano.\nL'area flegrea comprende in particolare i comuni di Napoli, Pozzuoli, Quarto, Giugliano in Campania, Bacoli e Monte di Procida.\nDescrizione.\nDa un punto di vista geologico, l'area \u00e8 una grande caldera in stato di quiescenza, con un diametro di 12/15 km, i cui limiti sono dati dalla collina di Posillipo, dalla collina dei Camaldoli, dai rilievi settentrionali del cratere di Quarto, la collina di Sanseverino, l'acropoli di Cuma, e Monte di Procida. In questo circuito si trovano numerosi crateri e piccoli edifici vulcanici (almeno ventiquattro), alcuni dei quali presentano manifestazioni gassose effusive (area della Solfatara) o idrotermali (ad Agnano, Pozzuoli, Lucrino), nonch\u00e9 causa del fenomeno del bradisismo (molto riconoscibile per la sua entit\u00e0 nel passato nel cosiddetto tempio di Serapide a Pozzuoli). In tutta la zona sono visibili importanti depositi di origine vulcanica come il Tufo Grigio Campano (o Ignimbrite Campana) o il Tufo Giallo. Nella zona sono presenti dei laghi di origine vulcanica (Lago d'Averno) e laghi costieri originatisi per sbarramento (Lago di Lucrino, Lago Fusaro, e Lago Miseno).\nL'area dei Campi Flegrei \u00e8 compresa nei comuni di Bacoli, Monte di Procida, Pozzuoli, Quarto, Giugliano in Campania e Napoli. In particolare, i primi tre comuni citati, che occupano la cosiddetta penisola flegrea, sono quasi completamente flegrei. Il comune di Quarto si estende per buona parte nei campi flegrei. Il comune di Giugliano si estende invece nei campi flegrei limitatamente alla zona di Licola Mare, ricompresa nella frazione Lago Patria. Ricade infine nei campi flegrei la zona occidentale del comune di Napoli, con i quartieri di Bagnoli, Fuorigrotta, Pianura, Posillipo, Soccavo e le localit\u00e0 di Agnano Terme (parte del quartiere Bagnoli) e Pisani (parte del quartiere Pianura).\nFanno parte dei Campi Flegrei, bench\u00e9 si collochino al di fuori del cratere originario, anche le Isole Flegree di Ischia, Procida e Vivara. Esse hanno una storia e cronologia in parte differente, in parte parallela a quella dei vulcani sulla terraferma. Inoltre numerosi altri crateri sono stati individuati nel golfo di Pozzuoli, sprofondati nel mare o disgregati da esso nel corso dei millenni.\nElenco dei vulcani.\nDi seguito un elenco delle principali eruzioni, dei crateri spenti, dei vulcani e delle zone ancora attive, e dei picchi pi\u00f9 facilmente riconoscibili nella morfologia dei luoghi, elencati in ordine cronologico di formazione:\nStoria e struttura geologica.\nFasi geologiche.\nNei Campi Flegrei si riconoscono e distinguono tre periodi o fasi geologiche:\nStoria recente.\nDal 1970 al 1972 il bradisismo ha provocato un episodio di sollevamento del suolo di circa 170 centimetri nel porto di Pozzuoli, e dal 1982 al 1984 si \u00e8 verificata una seconda risalita del suolo che port\u00f2 il sollevamento delle banchine all'altezza di circa 3 metri; dalla fine del 1984 si \u00e8 verificata una fase discendente, conclusasi nel 2005; da allora \u00e8 di nuovo in atto un progressivo innalzamento. \u00c8 da notare come nel biennio 1982-84 siano stati rilevati circa 10.000 terremoti, qualche centinaio avvertiti anche dalla popolazione.\nNel 2012, \u00e8 stato pianificato il Campi Flegrei Deep Drilling Project (CFDDP), nell'ambito del programma scientifico internazionale di perforazioni continentali denominato ICDP (\"International Continental Scientific Drilling Program\"): il CFDDP prevede la realizzazione di un pozzo di 3.5\u00a0km a Bagnoli, a ridosso della collina di Posillipo, con l'intenzione di monitorare la camera magmatica sottostante e studiare la stratigrafia della locale crosta terrestre. Il foro iniziale, profondo 501 metri nel 2016, ha permesso di ricostruire la stratigrafia accumulatasi in 47.000 anni e di rivelare l'evoluzione dell'attivit\u00e0 eruttiva nello stesso periodo. Ha permesso, inoltre, di individuare limiti pi\u00f9 stringenti all'estensione della caldera, il cui margine orientale, ad esempio, si \u00e8 potuto restringere fino in corrispondenza della collina di Posillipo, escludendo quindi una possibile estensione fino alla parte centrale della citt\u00e0 di Napoli, come si temeva in precedenza.\nUno scritto del 2013 di vulcanologi dell'Istituto Nazionale di Geofisica e Vulcanologia (INGV) ha attribuito il rapido innalzamento del terreno tra il 2012 e il 2013 ad un accumulo di magma situato a 3000 metri di profondit\u00e0, 500 metri a sud del porto di Pozzuoli. Nel dicembre del 2016, l'intensa attivit\u00e0 vulcanica nella zona allarm\u00f2 la comunit\u00e0 scientifica in vista di una possibile eruzione. Nel maggio del 2017, uno studio condotto dall'University College di Londra e dall'Osservatorio Vesuviano afferm\u00f2 che la caldera dei Campi Flegrei fosse pi\u00f9 vicina all'eruzione rispetto a quanto si pensasse. Nel loro bollettino settimanale a partire dal 6 aprile 2021, INGV riferisce che il tiltmeter GPS RITE ha un tasso medio di sollevamento di 13 mm al mese +/- 2mm. Il terremoto pi\u00f9 forte dal 29 marzo \u00e8 stato un terremoto di 2.2 e la stazione GPS RITE ha misurato 72.5 CM di sollevamento da gennaio 2011.\nMineralogia.\nNella zona dei Campi Flegrei sono stati rinvenuti diversi minerali; i pi\u00f9 rilevanti, per i quali \u00e8 definita localit\u00e0 tipo, sono:\nAspetti culturali, storici e naturalistici.\nI Campi Flegrei hanno un'enorme importanza storica, paesaggistica e territoriale per numerosi motivi che hanno reso dal XVII secolo al XIX secolo questa parte della Campania meta del Grand Tour, richiamando visitatori da tutt'Europa. Tra questi Goethe che nel suo Viaggio in Italia ne d\u00e0 ampia descrizione.\nNel 2003, in attuazione della Legge Regionale della Campania n. 33 del 1.9.1993, \u00e8 stato istituito il Parco regionale dei Campi Flegrei. Zone di importante valore biologico e naturale sono Capo Miseno, il Parco sommerso di Baia, il Monte Nuovo e il Cratere degli Astroni.\nAttivit\u00e0 termali.\nSeppur ridotte rispetto all'epoca antica, ancora numerose sono le sorgenti di acque termali che vi sgorgano.\nOltre alle pi\u00f9 famose sorgenti termali disseminate in tutta l'isola di Ischia, sulla terraferma invece molto rinomate sono le Terme di Agnano, a carattere soprattutto terapeutico, le Terme Puteolane e infine a Lucrino frequentatissime per relax e terapie sono le \"Stufe di Nerone\", dove oltre gli impianti moderni per le immersioni, vi sono le saune che corrispondono agli impianti antichi di epoca romana, e il \"Lido Nerone \u2013 Lo scoglio\", dove \u00e8 possibile immergersi nelle acque bollenti in apposite vasche situate sulla spiaggia.\nLocalit\u00e0 di interesse storico e archeologico.\nLa citt\u00e0 di Pozzuoli fu il porto di Roma verso l'Oriente fino a quando l'imperatore Traiano non costru\u00ec il porto artificiale di Ostia. A Pozzuoli vi sono numerosi edifici monumentali di epoca romana, fra cui l'antico mercato (\"Macellum\") chiamato \"Tempio di Serapide\", il Tempio di Augusto, trasformato poi in duomo della citt\u00e0 e recentemente restaurato, grandi edifici termali, tratti di strade romane, ampie necropoli monumentali (tra cui la necropoli di via Celle), e ben due anfiteatri di cui l'Anfiteatro Flavio \u00e8 il terzo pi\u00f9 grande d'Italia;\nIl collegamento dei Campi Flegrei con Napoli avveniva attraverso la Crypta Neapolitana, galleria scavata nella roccia di tufo in epoca romana. All'ingresso della crypta si trova un colombario di epoca imperiale identificato come la tomba del poeta Virgilio.\nIl Lago d'Averno, che occupa una caldera vulcanica spenta, aveva una vantaggiosa posizione strategica e in epoca romana per un breve periodo fu utilizzato insieme al vicino lago di Lucrino come porto militare dell'antica Roma, base chiamata \"Portus Julius\". Sul lago d'Averno spicca il rudere di una grande sala termale romana chiamata Tempio di Apollo. Una grotta artificiale realizzata in epoca romana veniva erroneamente considerata la grotta della Sibilla Cumana. Altres\u00ec la leggenda vuole che questa fosse l'ingresso agli inferi descritto da Virgilio nel sesto libro dell'Eneide in cui si reca l'eroe Enea.\nBaia (ricadente nel comune di Bacoli) rappresentava il luogo di soggiorno prediletto dell'aristocrazia romana e di diversi imperatori, che qui venivano a dilettarsi tra mare e \"otium\" edificandovi lussuose ville di soggiorno e numerosi impianti termali di cui le sale monumentali ancora oggi vengono impropriamente chiamate \"Tempio\": spiccano quello di Mercurio, di Venere, di Diana.\nA Baia vennero inventate da Sergio Orata le \"suspensurae\" per mantenere calde le sale termali, e furono sperimentate in misura ridotta nuove soluzioni architettoniche di cupole, che poi furono applicate a Roma ad esempio nella realizzazione del Pantheon.\nLe rovine dei resti dell'antica citt\u00e0 di Baia sono ora visitabili presso il complesso archeologico di Baia, mentre\nattualmente un'importante parte dell'antica Baia \u00e8 sommersa dal mare a causa del bradisismo: per le numerose presenze archeologiche sottomarine, recentemente il golfo di Baia \u00e8 stato dichiarato area marina protetta e istituito il Parco sommerso di Baia. Alcuni monumenti particolarmente significativi sono stati oggetto di scavi subacquei: degno di menzione \u00e8 il Ninfeo di Punta Epitaffio la cui ricostruzione, completa delle sculture marmoree rinvenutevi, \u00e8 visibile nel Museo Archeologico dei Campi Flegrei situato nel Castello aragonese di Baia.\nSempre all'interno del comune di Bacoli vi \u00e8 l'antica Misenum, villaggio sorto in epoca romana, sede dell'importante flotta pretoria dell'imperatore. La spiaggia di Miliscola a tutt'oggi conserva nel suo nome il ricordo degli allenamenti che vi svolgevano i marinai romani (\"militum schola\"). Dell'antico villaggio militare si \u00e8 messo in luce il Sacello degli Augustali, splendidamente ricostruito in un'apposita sala del Museo Archeologico dei Campi Flegrei. Tra i monumenti pi\u00f9 rappresentativi resta la Piscina mirabilis, la pi\u00f9 grande cisterna nota mai costruita dagli antichi romani della capacit\u00e0 di 12600 m\u00b3, che riforniva di acqua potabile le navi della marina militare romana che approdavano nel porto di Miseno.\nL'attuale frazione di Miseno \u00e8 posta ai piedi del promontorio di Capo Miseno che rappresenta l'ultima propaggine di terraferma che racchiude il golfo di Pozzuoli, punta estrema del Golfo di Napoli.\nTra gli altri monumenti romani si trovano a Bacoli le Cento Camerelle, antica cisterna di un'importante villa di epoca imperiale, e la cosiddetta \"Tomba di Agrippina\", in realt\u00e0 parte di un odeion di un'antica villa romana.\nDopo il lago Fusaro vi \u00e8 l'antica citt\u00e0 di Cuma, che \u00e8 la colonia greca pi\u00f9 antica in Magna Grecia, famosa fin dalle origini in quanto sede dell'oracolo ove vaticinava la Sibilla Cumana. Dell'antica citt\u00e0, poco scavata, \u00e8 visitabile la parte bassa della citt\u00e0 di epoca romana, con l'area del Foro e i relativi edifici pubblici, la Crypta Romana, e soprattutto l'acropoli con l'antro della Sibilla e i templi di Apollo e di Zeus. Fa da porta alla citt\u00e0 lo splendido Arco Felice, un monumentale arco in laterizi di epoca romana costruito nel taglio che i romani effettuarono nella collina, attraverso il quale l'antica via Domiziana entrava in Cuma.\nAltre localit\u00e0 di interesse storico.\nA nord di Miseno, nel Lago Fusaro, su di un isolotto, si trova la graziosa Casina Vanvitelliana fatta costruire nel XVIII secolo dal re Ferdinando IV di Borbone come casina di appoggio alle sue battute di caccia alle folaghe o di pesca sul lago.\nLocalit\u00e0 vulcaniche aperte al pubblico.\nA monte di Pozzuoli vi \u00e8 la Solfatara, cratere ancora attivo dove si manifestano potenti fumarole che erompono i loro vapori sulfurei a oltre 160\u00a0\u00b0C, mentre in una depressione centrale della caldera si pu\u00f2 osservare del fango che bolle a 140\u00a0\u00b0C. Nel vulcano vennero girati alcuni famosi film di Tot\u00f2, tra cui \"Tot\u00f2 all'inferno\" e \"47 morto che parla\", nonch\u00e9 le sequenze \"vulcaniche\" nel film dei Pink Floyd \"\".\nPoco distante da Pozzuoli, verso occidente, in riva al Lago Lucrino, nel 1538 \u00e8 sorto il Monte Nuovo, il vulcano pi\u00f9 recente d'Europa, oggi oasi naturalistica.\nMonitoraggio.\nI Campi Flegrei costituiscono un'area ad alto rischio vulcanico sottoposta a costante sorveglianza dall'Osservatorio Vesuviano, sia attraverso periodiche campagne d'indagine sia con un monitoraggio continuo."}
{"id": "61718", "revid": "1522738", "url": "https://it.wikipedia.org/wiki?curid=61718", "title": "Kwame Nkrumah", "text": "Fu il primo presidente del Ghana indipendente e il primo leader dell'Africa nera a far ottenere al suo paese l'autogoverno. Ancora molto popolare tra i suoi connazionali e tra gli africani in genere per il suo impegno a favore di un'unione politica tra gli stati africani e la sua denuncia del neocolonialismo, \u00e8 stato spesso oggetto di critiche negli Stati Uniti e in Europa per i suoi metodi autoritari di governo e il suo radicalismo.\nPrimi anni.\nNkrumah nacque a Nkroful, nell'allora Costa d'Oro, da una famiglia di religione cristiana relativamente umile. Frequent\u00f2 le scuole elementari nella localit\u00e0 di Half Assini e si diplom\u00f2 ad Accra al Government Training College (che cambi\u00f2 nome quello stesso anno in Achimota School). Nel 1935 lasci\u00f2 il Ghana per gli Stati Uniti. Qui lavor\u00f2 e complet\u00f2 i suoi studi in una grande variet\u00e0 di materie (insegnamento, economia, sociologia, scienze politiche, marxismo e teologia). \nNkrumah aveva vissuto l'esperienza della discriminazione razziale ed era rimasto colpito dal pensiero di alcuni attivisti afroamericani, come Marcus Garvey e W.E.B. Dubois. Dagli Stati Uniti si rec\u00f2 in Gran Bretagna con l'intenzione di continuare i suoi studi: ebbe un ruolo di primo piano nella WASU (West African Students' Union) e collabor\u00f2 come segretario all'organizzazione del V Congresso Panafricano a Manchester, indetto da W.E.B. Dubois.\nProprio qui era stato notato da Arko Adjei, che aveva fatto il suo nome alla dirigenza dell'United Gold Coast Convention (UGCC), il primo partito politico del Ghana. Nel 1947 Nkrumah torn\u00f2 in Ghana per partecipare alla lotta per il diritto del suo popolo all'autodeterminazione, ma tra lui e gli altri membri dell'UGCC i rapporti furono subito tesi.\nNel 1948 Nkrumah e gli altri leader dell'UGCC furono arrestati con una scusa dal governo coloniale dopo una serie di tumulti e disordini che travolsero il paese: l'arresto non fece per\u00f2 che aumentare la sua popolarit\u00e0 e fu rilasciato poco dopo.\nLa rottura con l'UGCC.\nL'11 giugno 1949 Nkrumah, che aveva gi\u00e0 perso la carica di segretario, ruppe ufficialmente con l'UGCC e il giorno successivo diede vita al Partito della Convenzione del Popolo (\"Convention People's Party\", CPP), seguito dalla sezione giovanile e da molti esponenti di sinistra del partito. Il motto del CPP divenne \u201cSelf-Government NOW\u201d, \u201cAutogoverno ADESSO\u201d. Nkrumah cerc\u00f2 di coinvolgere nel suo partito persone di ogni estrazione sociale, comprese le donne. Oltre a poter contare sul suo personale carisma, si circond\u00f2 di abili propagandisti che seppero sfruttare tutti i mezzi a loro disposizione, in primo luogo i giornali. Vennero fondati nuovi quotidiani nazionalisti, l\u2019\"Accra Evening News\" e il \"Cape Coast Daily Mail\" che, a differenza delle precedenti pubblicazioni politiche del paese, erano scritti in modo semplice e comprensibile. Il governo prov\u00f2 a censurare i giornali, ma ancora una volta la scelta della repressione non fece che infiammare di pi\u00f9 la popolazione.\nIl 9 gennaio 1950 Nkrumah proclam\u00f2 un grande sciopero con dimostrazioni, che coinvolse tutto il paese, detto \u201cPositive Action\u201d (\"azione concreta\"): l'idea era di seguire l'esempio di Gandhi in India. Alcuni tumulti che accompagnarono lo sciopero diedero al governo la scusa per arrestare nuovamente Nkrumah.\nIl 1\u00ba gennaio 1951 venne promulgata la nuova costituzione del Ghana, che il CPP critic\u00f2, sia perch\u00e9 esso chiedeva il pieno autogoverno, sia perch\u00e9 ancora una volta si privilegiava la rappresentanza attraverso le \u00e9lite tradizionali. Nel febbraio 1951, comunque, il partito decise di partecipare alle elezioni e il nuovo governatore, Sir Charles Arden-Clarke, permise a Nkrumah, che era ancora in carcere, di competere per un seggio all'Assemblea. L'esito delle votazioni fu un trionfo per Nkrumah. Davanti a questa schiacciante vittoria Arden-Clarke decise di rilasciare Nkrumah insieme ad altri membri del CPP che erano stati arrestati e di nominarlo \"Leader of the government business\" e, l'anno dopo, Primo ministro. Una delle prime mosse di Nkrumah fu di modificare la Costituzione, trasformando l'Assemblea Legislativa in una camera interamente eletta a suffragio universale. Nel 1954 nuove elezioni diedero di nuovo una nettissima vittoria al CPP.\nCos\u00ec Nkrumah riusc\u00ec a guidare il suo paese, che ribattezz\u00f2 Ghana in luogo del nome di Costa d'Oro dell'epoca coloniale, verso l'indipendenza, che fu ottenuta il 6 marzo 1957.\nFino al 1960 un rappresentante della Corona inglese aveva ancora il titolo di Capo di Stato onorifico. Nel 1960 il Ghana fu proclamato una repubblica e Nkrumah venne eletto presidente, battendo J.B. Danquah, candidato dell'opposizione.\nPolitica.\nUno dei primi obiettivi del governo Nkrumah fu quello di promuovere lo sviluppo del paese, in modo che le sue risorse potessero essere usate per migliorare il benessere della popolazione e non solo per produrre beni da esportare nei paesi sviluppati. Dal punto di vista ideologico, Nkrumah era un sostenitore del socialismo africano. Venne quindi creato un sistema economico che combinava la libera iniziativa privata con un forte ruolo dello Stato nell'economia. In un primo tempo la politica di Nkrumah ottenne discreti successi, soprattutto nel campo dell'istruzione e della costruzione di infrastrutture (la grande diga di Akosombo), ma i programmi di sviluppo imposero anche un peso alle finanze del paese che, unito agli sprechi che l'eccessiva ambizione del presidente gener\u00f2 e alla diffusione della corruzione, si rivel\u00f2 a un certo punto insostenibile. Amareggiato dalle difficolt\u00e0 che il Ghana incontrava nel suo tentativo di emanciparsi anche dal punto di vista sociale ed economico, Nkrumah divenne sempre pi\u00f9 appassionato nel denunciare il neo-colonialismo. Per battere queste forze Nkrumah aveva in mente una soluzione gi\u00e0 dai tempi della sua militanza nel movimento panafricano: l'unione di tutta l'Africa in una federazione.\nLe ambizioni rivoluzionarie di Nkrumah lo portavano a considerarsi investito di una missione che trascendeva i confini del Ghana per estendersi all'intera Africa. Nkrumah vedeva nella federazione dell'Africa l'unico modo per il continente di emanciparsi realmente e di ritagliarsi uno spazio nell'epoca dei blocchi contrapposti. Coerentemente, era favorevole a una politica di \u201cneutralismo attivo\u201d rispetto alla guerra fredda.\nIn generale negli anni della decolonizzazione l'idea che dovesse sorgere una qualche forma di organizzazione tra i paesi africani riscuoteva un generale consenso. Ma Nkrumah insisteva per voler subito gettare le basi di un'unione politica tra gli Stati del continente e fu presto chiaro che questa posizione non era accettata dalla maggioranza dei leader politici. Perci\u00f2 l'Organizzazione dell'Unit\u00e0 Africana (OAU) non era ci\u00f2 che Nkrumah desiderava, ma solo un organismo intergovernativo.\nPolitica educativa e culturale.\nL'istruzione venne resa gratuita e obbligatoria nel 1962, mentre l'istruzione superiore divenne gratuita e obbligatoria nel 1965. Il numero di studenti iscritti nelle scuole, che non superava le 150.000 unit\u00e0 negli anni '50, raggiungeva le 1.135.000 unit\u00e0 a met\u00e0 degli anni '60. Il numero di studenti che si iscriveva alle scuole non superava le 150.000 unit\u00e0.\nKwame Nkrumah si sforz\u00f2 inoltre di promuovere una cultura panafricana. Irritato dall'eurocentrismo dei libri di testo e delle istituzioni culturali britanniche, supervision\u00f2 la creazione di un Museo Nazionale del Ghana, inaugurato il 5 marzo 1957, di un Ghana Arts Council, di una biblioteca di ricerca sugli affari africani nel giugno 1961 e della Ghana Film Corporation nel 1964. Nel 1962, fu anche aperto un Istituto di studi africani.\nPolitica dei diritti delle donne.\nUna campagna contro il nudo nel nord del paese, condotta da Hannah Kudjoe, una dei leader del suo partito e attivista che aveva incoraggiato ad impegnarsi in azioni politiche, ricevette la sua particolare attenzione. Hannah Kudjoe aveva anche creato la Women's League of Ghana, si era occupata di nutrizione, educazione dei figli e abbigliamento. La Lega delle donne aveva anche condotto una manifestazione contro i test nucleari francesi nel Sahara.\nLe disposizioni legislative adottate nel 1959 e nel 1960 avevano creato seggi riservati alle donne in parlamento. Diverse donne erano state promosse al Comitato Centrale CPP. Si stava facendo uno sforzo per facilitare l'ingresso delle donne nelle universit\u00e0 e in alcune professioni, al di l\u00e0 dell'agricoltura e del commercio, compresa la medicina e il diritto.\nDeclino.\nNel 1965 Nkrumah non esit\u00f2 a spendere 10 milioni di sterline per edificare un Palazzo dell'Unit\u00e0 Africana ad Accra in occasione della Conferenza dei capi di Stato e di governo dell'OUA, ma ormai il suo sogno federalista era tramontato e, in un momento in cui l'economia del paese si trovava in difficolt\u00e0, i costi che la sua ambiziosa politica estera imponeva gli alienarono ancora di pi\u00f9 l'appoggio della popolazione.\nLa sua linea di intransigenza verso il neo-colonialismo e il suo rifiuto dell'idea di un'\u201dEurafrica\u201d lo avevano portato a scontrarsi non solo con le potenze occidentali, ma anche con gli Stati africani ad esse legati. Il suo sostegno ai \u201ccombattenti per la libert\u00e0\u201d nel resto del continente e il suo riavvicinamento negli ultimi anni all'Unione Sovietica e alla Cina contribuirono a creargli una fama di rivoluzionario scomodo e ad attirargli il biasimo dei \u201cmoderati\u201d. Tutti questi fattori lo isoleranno sul piano internazionale e saranno perci\u00f2 una delle cause della sua caduta. Un'altra causa sar\u00e0 la piega sempre pi\u00f9 autoritaria che il suo regime aveva preso dall'epoca dell'indipendenza.\nSebbene Nkrumah si dichiarasse per un regime democratico in cui fosse garantita la libert\u00e0 di esprimere il proprio pensiero e di criticare il governo, nella pratica si dimostrava assai poco tollerante quando le opposizioni mettevano in pericolo la sua concezione di progresso e di unit\u00e0 della nazione e l'interpretazione che lui stesso dava della volont\u00e0 popolare. Un'altra giustificazione alla repressione del dissenso derivava dall'identificazione del \u201cgoverno del popolo\u201d con la volont\u00e0 del leader eletto, cio\u00e8, nel caso specifico, di Nkrumah stesso. I primi provvedimenti che restringevano le libert\u00e0 politiche nel paese furono una risposta alle agitazioni regionaliste e secessioniste che avevano accompagnato l'indipendenza: il Deportation Act, che permetteva di espellere dal paese i cittadini stranieri che sostenessero e finanziassero le opposizioni, e l'Avoidance of Discrimination Act, entrambi del 1957.\nQuesta ultima legge vietava i partiti su base regionale o tribale. Ma il vero colpo alla libert\u00e0 di opposizione venne dal Preventive Detention Act del luglio 1958, che permetteva di incarcerare per un periodo non superiore a cinque anni, sulla base di semplici sospetti, chi fosse accusato di azioni contro la sicurezza del paese.\nGli atti terroristici contro il governo aumentarono anzich\u00e9 diminuire. \u00c8 stato ipotizzato che il cancro che caus\u00f2 la morte di Nkrumah nel 1972 sia stato la conseguenza di un attentato che sub\u00ec nel 1962. Le conseguenze degli attentati furono l'inasprimento delle politiche repressive.\nUltimi anni.\nNel 1964 Nkrumah, tramite un referendum, fece proclamare il CPP, sul quale aveva assoluto controllo, partito unico del Ghana, e se stesso presidente a vita. Proprio per\u00f2 queste esasperazioni avrebbero privato Nkrumah di quella che all'epoca dell'indipendenza era stata la fonte del suo successo: la capacit\u00e0 di interpretare i sentimenti e i bisogni delle masse popolari.\nIl 24 febbraio 1966, mentre il presidente era impegnato in una missione di pace ad Hanoi, l'esercito e la polizia annunciarono la sua estromissione dal potere, la sospensione della Costituzione e la formazione di un governo militare provvisorio. Nkrumah trov\u00f2 ospitalit\u00e0 in Guinea.\nIl 27 aprile 1972 Kwame Nkrumah mor\u00ec di cancro in Romania, dove si era recato per curarsi. Nkrumah \u00e8 stato e resta un punto di riferimento per tutta l'Africa e una delle figure pi\u00f9 importanti nella lotta contro il colonialismo e per l'emancipazione dei popoli del terzo mondo, tanto da essere stato votato dagli ascoltatori africani della BBC \"Uomo del Millennio\" nel 2000.\nNel 1993 il Partito della Convenzione del Popolo si \u00e8 ricostituito; la formazione \u00e8 guidata dalla figlia dell'ex Presidente, Samia Nkrumah.\nCollegamenti esterni.\nEstratti di opere e discorsi di Kwame Nkrumah disponibili in rete:"}
{"id": "61721", "revid": "125399894", "url": "https://it.wikipedia.org/wiki?curid=61721", "title": "Panafricanismo", "text": "Il panafricanismo \u00e8 un movimento mondiale che mira a incoraggiare e rafforzare i legami di solidariet\u00e0 tra tutti i gruppi etnici indigeni e della diaspora di origine africana.\u00a0Sulla base della convinzione che l'unit\u00e0 \u00e8 vitale per il progresso economico, sociale e politico e mira a \"unificare ed elevare\" le persone di origine africana. La parola panafricanismo fu coniata nel 1900 dall'avvocato di Trinidad Henry Sylvester Williams, che convoc\u00f2 a Londra una conferenza per \"protestare contro il furto di terre nelle colonie, la discriminazione razziale e discutere in generale dei problemi dei neri\".\nStoria.\nW.E.B. Dubois e i Congressi Panafricani.\nW.E.B. Dubois, studioso afroamericano e attivista politico, fu la persona che rese il termine panafricanismo popolare, convocando nel 1919 il primo di cinque Congressi panafricani. Centrale in Dubois e negli altri animatori dei congressi era la convinzione che esistesse un legame di solidariet\u00e0 e un'identit\u00e0 comune tra i neri della diaspora provocata dalla tratta degli schiavi e gli africani propriamente detti. I primi Congressi ponevano i problemi della discriminazione razziale e dei diritti dei popoli colonizzati come punti principali all'ordine del giorno. Il secondo, il terzo e il quarto Congresso ebbero luogo rispettivamente nel 1921, nel 1923 e nel 1927 e svolsero le loro attivit\u00e0 in alcune delle principali citt\u00e0 d'Europa e degli Stati Uniti.\nIl Quinto Congresso Panafricano, tenuto a Manchester nel 1945 merita una trattazione speciale: pose infatti per la prima volta in termini radicali il problema della decolonizzazione e vide la partecipazione di molti attivisti che negli anni successivi avrebbero avuto un ruolo nella conquista dell'indipendenza da parte dei loro paesi come Kwame Nkrumah del Ghana e Jomo Kenyatta del Kenya. Il Congresso approv\u00f2 all'unanimit\u00e0 la Dichiarazione dei Popoli Colonizzati del Mondo, scritta da Kwame Nkrumah che recitava:\n\"Crediamo nel diritto di tutti i popoli di autogovernarsi. ...Tutte le colonie devono essere liberate dal controllo straniero imperialista... Diciamo ai popoli colonizzati che devono battersi per questi fini con tutti i mezzi a loro disposizione... la lotta per il potere politico \u00e8 il necessario prerequisito e il primo tentativo verso la completa emancipazione sociale, economica e politica... La lunga, lunga notte \u00e8 finita... Oggi esiste un'unica via d'azione effettiva - l'organizzazione delle masse.\"\nLa prima Conferenza degli Stati Africani indipendenti.\nCon il Quinto Congresso si chiude la storia dei Congressi promossi da Dubois, ma non quella del panafricanismo. All'insegna di esso si svolge infatti la prima Conferenza degli Stati Africani Indipendenti, promossa da Kwame Nkrumah e tenutasi ad Accra nel 1958, poco dopo l'indipendenza del Ghana. Vi parteciparono tutti gli Stati africani gi\u00e0 indipendenti, (ad eccezione del Sudafrica, emarginato per la sua politica razzista): Egitto, Sudan, Libia, Tunisia, Liberia, Marocco ed Etiopia. Era il primo appuntamento \"panafricano\" ad essere indetto dai governi africani in Africa e non dagli africani della diaspora in Europa.\nAlla fine dello stesso anno Nkrumah convoc\u00f2 un'altra conferenza alla quale vennero invitati a partecipare i leader e i movimenti che lottavano per l'indipendenza dei loro paesi, per un totale di 62 movimenti nazionalisti e di liberazione. Tra i partecipanti figuravano Frantz Fanon, Patrice Lumumba, Ahmed Ben Bella, Modibo Ke\u00efta e Sekou Tour\u00e9.\nLa nascita dell'Organizzazione dell'Unit\u00e0 Africana (OUA).\nAlcuni leader politici che avevano avuto un ruolo di primo piano negli appuntamenti panafricani e in particolare Kwame Nkrumah e Haile Selassie I avrebbero voluto che i nuovi Stati africani indipendenti creassero immediatamente un'entit\u00e0 politica unitaria, una sorta di Stati Uniti d'Africa. In generale negli anni della decolonizzazione l'idea che dovesse sorgere una qualche forma di organizzazione tra i paesi africani riscuoteva un generale consenso. Ma la maggior parte dei leader politici non volevano abdicare alla loro sovranit\u00e0, spesso appena conquistata, per investirne un organo sovranazionale e fu presto chiaro che la posizione di Nkrumah non era accettata dalla maggioranza di essi. \nIn particolare si cre\u00f2 presto una spaccatura tra il gruppo di Casablanca o dei radicali che comprendeva, oltre a Nkrumah, Sekou Tour\u00e9 della Guinea e Modibo Ke\u00efta del Mali, e quello di Monrovia o dei \u201cconservatori\u201d i cui membri pi\u00f9 in vista erano il presidente liberiano Tubman, l'imperatore d'Etiopia Hail\u00e9 Selassi\u00e9 I, F\u00e9lix Houphou\u00ebt-Boigny della Costa d'Avorio e Abubakar Tawafwa Balewa della Nigeria. Anche uomini politici come l'animatore del movimento della negritudine L\u00e9opold S\u00e9dar Senghor del Senegal o il presidente della Tanzania Julius Nyerere, che aveva fama di rivoluzionario, finirono per unirsi al punto di vista \u201cpragmatico\u201d dei conservatori e a considerare gli Stati Uniti d'Africa come il lontano traguardo di una graduale collaborazione politica tra i paesi del continente. \nNel 1963 venne creata l'Organizzazione dell'Unit\u00e0 Africana ad Addis Abeba, a seguito di una conferenza che vide la partecipazione di 31 Stati africani indipendenti, era un organismo intergovernativo, nel cui statuto si postulava il rispetto della sovranit\u00e0 e dell'integrit\u00e0 territoriale degli Stati membri, sostenuto dal Re dei re d'Etiopia.\nIl sesto e il settimo Congresso Panafricano.\nLa delusione per il sostanziale fallimento del progetto unitario, le difficolt\u00e0 incontrate dagli Stati africani di nuova indipendenza, la nascita di nuovi movimenti di liberazione nei paesi ancora sottoposti al giogo coloniale (nelle colonie portoghesi come l'Angola e il Mozambico) o a regimi razzisti (Sudafrica, Rhodesia) spinsero un gruppo di attivisti afroamericani a proporre all'inizio degli anni settanta la convocazione di un nuovo Congresso Panafricano. Il presidente della Tanzania Julius Nyerere rispose all'appello e nel 1974 il sesto Congresso Panafricano si apr\u00ec a Dar-es-Salaam con la partecipazione di 52 delegazioni tra governi e organizzazioni politiche. Vennero discussi temi come il diritto all'auto-determinazione e alla propria identit\u00e0 culturale, il sottosviluppo e i problemi del terzo mondo, il ruolo delle donne africane. I nuovi movimenti di liberazione nazionale furono i veri protagonisti del Congresso. Al sesto Congresso ne segu\u00ec un settimo che ebbe luogo a Kampala, in Uganda nell'aprile 1994.\nGli anni 2000.\nIl sogno panafricano \u00e8 stato rilanciato nel 2000 con l'adozione, su proposta del presidente sudafricano Thabo Mbeki alla fine di una conferenza dell'OUA, dell'atto costitutivo dell\"'Unione Africana\", che dovrebbe prendere il posto dell'OUA.\nCaratteri fondamentali.\nIn generale la parola ha due significati collegati fra loro:\nGli esponenti principali.\nTra principali esponenti del panafricanismo si possono citare:"}
{"id": "61723", "revid": "124123", "url": "https://it.wikipedia.org/wiki?curid=61723", "title": "Frederick Gordon Guggisberg", "text": "Canadese di origine ebraica e di formazione ufficiale ed ingegnere, governatore del Ghana (allora Costa d'Oro) dal 1919 al 1927, fu uno dei pi\u00f9 brillanti amministratori coloniali dell'Impero britannico in Africa ed uno dei pochissimi esponenti del colonialismo occidentale a conquistare la stima degli africani, che ancora oggi lo ricordano con simpatia e gratitudine. \nGuggisberg diede nuovo impulso alla costruzione nella Costa d'Oro di strade e ferrovie, fece edificare un grande porto artificiale presso la localit\u00e0 di Takoradi ma il suo nome \u00e8 anche legato allo sviluppo nel paese dell'istruzione statale (fino ad allora l'istruzione era stata monopolio delle missioni degli enti religiosi) e della sanit\u00e0 (il grande ospedale di Korle Bu ad Accra).\nGuggisberg era un ardente sostenitore delle teorie espresse da Lord Frederick Lugard in \"The Dual Mandate in British Tropical Africa\" (1922) che costituivano la pi\u00f9 compiuta espressione della filosofia del governo indiretto. Il sistema amministrativo di cui i suoi predecessori avevano gettato le basi ma a cui Guggisberg diede definitivamente forma nel 1927 \u00e8 detto \"Native Administration\" per la combinazione di istituzioni coloniali e istituzioni africane tradizionali. Guggisberg promosse la ricerca antropologica sui costumi e le tradizioni delle popolazioni locali per offrire alla Native Administration una base pi\u00f9 solida, cre\u00f2 due nuovi Consigli dei Capi tradizionali e permise al re dell'Impero Ashanti e ai suoi successori di rientrare dall'esilio per poter riprendere il loro ruolo. Guggisberg introdusse anche i primi (molto timidi) elementi di partecipazione democratica in Ghana. \nGuggisberg promosse lo sviluppo del paese restando sempre nel quadro della mentalit\u00e0 imperialista inglese e che riusc\u00ec a realizzare i suoi progetti sociali grazie anche alla favorevole congiuntura economica (il prezzo del cacao, principale prodotto di esportazione del paese, era particolarmente alto negli anni del suo governo) e alle risorse del bilancio statale che i governatori precedenti gli avevano lasciato. Sembra che parlando con un amico avesse confessato che non si aspettava di vedere il Ghana in grado di diventare indipendente prima di altri centocinquanta anni. Ci\u00f2 nonostante il primo popolo dell'Africa Occidentale a chiedere e ottenere l'indipendenza gli ha dedicato una statua che resta ancora in piedi."}
{"id": "61727", "revid": "1226", "url": "https://it.wikipedia.org/wiki?curid=61727", "title": "Preghiera di Manasse", "text": "La preghiera di Manasse, anche detta orazione di Manasse Re di Giuda o orazione di Manasse, \u00e8 una breve preghiera penitenziale contenuta nell'antica versione greca della Bibbia detta Settanta. \u00c8 un'opera pseudoepigrafa attribuita a Manasse re di Giuda (687-642 a.C.), e la sua composizione trae spunto da un episodio narrato nel Secondo libro delle cronache (v. ). \u00c8 stata composta nella diaspora ebraica probabilmente nel II-I secolo a.C. o nei primi secoli dell'era cristiana.\nRicorre anche nella \"Didascalia siriaca\" del III secolo e nelle \"Costituzioni apostoliche\"; un parallelo interessante si trova anche a Qumran in un salmo apocrifo molto frammentario (4Q38), databile paleograficamente alla met\u00e0 del I sec. a.C. \nNelle attuali versioni della \"Settanta\" \u00e8 inclusa in \"Odi\" come capitolo 12.\n\u00c8 considerata canonica dalle Chiese ortodosse, mentre per le altre confessioni cristiane rappresenta un apocrifo dell'Antico Testamento.\nRitrovamento archeologico.\nIl 30 agosto 2004 a Hierapolis di Frigia (Turchia), alcuni archeologi dell'universit\u00e0 \"C\u00e0 Foscari\" di Venezia hanno ritrovato su una parete nascosta di una stanza sotterranea di una casa privata un'iscrizione risalente al V - VI secolo, recante il testo greco della preghiera di Manasse. Si trattava probabilmente di un testo parietale per l'esercizio del rito della penitenza, forse davanti a un monaco 'confessore', oppure rimanderebbe a un rituale esorcistico."}
{"id": "61731", "revid": "857824", "url": "https://it.wikipedia.org/wiki?curid=61731", "title": "Locomotiva FS 640", "text": "Le locomotive del gruppo 640 sono locomotive a vapore con tender, delle Ferrovie dello Stato, per treni viaggiatori a 3 assi motori accoppiati e asse portante anteriore.\nStoria.\nIl progetto della locomotiva del \"gruppo 640\" affonda le sue radici nell'ottimo progetto precedente del gruppo 600 elaborato dall'Ufficio Studi di Firenze della Rete Adriatica. In seguito alla costituzione delle Ferrovie dello Stato si manifest\u00f2 infatti l'esigenza di rinnovamento del parco di locomotive destinate alla trazione dei treni viaggiatori veloci. Tra le locomotive ereditate dalle precedenti amministrazioni private erano poche quelle adatte a tale scopo, cio\u00e8 con ruote grandi e di buone prestazioni; si trattava delle gr.670 ex RA, delle gr.660 ex RM e delle buone ma ormai insufficienti, perch\u00e9 a 2 soli assi motori accoppiati, 552. Le FS esperirono quindi, nel 1906 un ordinativo per la costruzione di 49 gr.630, a vapore saturo e a semplice espansione, il cui progetto era stato elaborato sulla falsariga di quello della gr.600 riprendendone il valido schema meccanico di base. Un ulteriore ordine per 24 unit\u00e0 ebbe una controproposta da parte della fabbrica Schwartzkopff di Berlino per l'applicazione del surriscaldatore Schmidt trasformando la macchina in una a vapore surriscaldato, sempre a semplice espansione e a 2 cilindri interni, ma abbassando la pressione in caldaia a 12 bar (in luogo dei 16 bar della versione a vapore saturo) il che prometteva una consistente economia nell'uso e nella manutenzione.\nLe consegne iniziate nel 1907 si conclusero nel 1911 raggiungendo la ragguardevole quantit\u00e0 di 169 unit\u00e0. Tra 1907 e 1909 vennero consegnate 48 locomotive dalla Schwartzkopff. Tra il 1909 e il 1911 vennero costruite e consegnate 103 locomotive dalla Breda di Milano mentre le ultime 18 macchine, da 64.152 a 64.169, vennero costruite a Saronno dalle Costruzioni Meccaniche CEMSA e consegnate nel 1911. Alle macchine era stato previsto di attribuire il numero di gruppo 580 FS. Tuttavia le prime 24 unit\u00e0 \"Schwartzkopff\" entrate in servizio ebbero assegnato il numero di gruppo 640 e i numeri progressivi da 1 a 24. Esse furono assegnate a Torino e a Venezia, 12 unit\u00e0 per ciascun deposito locomotive.\nLe nuove macchine vennero giudicate soddisfacenti dai tecnici delle FS e sotto certi aspetti anche superiori nei servizi veloci con poche fermate e lunga percorrenza. Il successo del gruppo orient\u00f2 definitivamente la scelta delle FS in favore della semplice espansione e del vapore surriscaldato con pressione di esercizio della caldaia di 12 bar nei successivi progetti di locomotive.\nAll'inizio degli anni trenta le Ferrovie dello Stato trasformarono quindici locomotive gr. 630 in altrettante gr.640; queste mantennero il proprio numero progressivo di origine aumentato di 300 e costituirono il sottogruppo 640 con numeri saltuari compresi tra 305 e 379. In ragione di tale modifica il quantitativo complessivo di 640 sal\u00ec a 184 unit\u00e0. Le loro caratteristiche tuttavia erano differenti sia nella caldaia che nella distribuzione a valvole di tipo Caprotti.\nUn ulteriore aumento del numero di unit\u00e0 si ebbe ancora nel 1951 quando 4 locomotive di tipo similare appartenenti alla \"Strade Ferrate di Biella\" vennero incorporate nel parco FS.\nNel 1953 la 640.074 fu oggetto di un esperimento, andato male, di trasformazione dell'alimentazione da carbone a metano. Dagli anni sessanta iniziarono gli accantonamenti e le demolizioni; iniziarono per prime le ultime aggiunte, serie 300, con la distribuzione Caprotti data la loro maggiore onerosit\u00e0 di manutenzione.\nLe 640 sono state assegnate, nel corso degli anni, a vari depositi locomotive dell'Italia centro-settentrionale e centro-meridionale (ma non pi\u00f9 a sud di Salerno). I depositi che le hanno mantenute fino a tempi recenti sono stati quelli di Novara, Alessandria, Torino, Cremona, Verona, Rimini, Lecco, Foligno, Arona, Mestre (in ordine di quantit\u00e0 al 31 dicembre 1950).\nCaratteristiche.\nLe locomotive sono la versione a vapore surriscaldato e a semplice espansione del precedente gruppo 630, con cui condividono gran parte delle caratteristiche, tra cui il motore a due cilindri interni, le dimensioni e il tender a tre assi.\nLa caldaia \u00e8 dello stesso tipo della locomotiva 625 a 12 bar di pressione, produce lo stesso quantitativo di vapore e sviluppa la stessa potenza di 800 CV; tuttavia, in virt\u00f9 delle ruote motrici di maggiore diametro -1850\u00a0mm contro 1.510\u00a0mm-, raggiunge la velocit\u00e0 di 100\u00a0km/h. La produzione oraria di vapore asciutto \u00e8 quindi pari a 6.500\u00a0kg.\nIl forno, la griglia e la superfici di riscaldamento e surriscaldamento sono anch'essi uguali a quelle della 625.\nI cilindri motori hanno il diametro di 540\u00a0mm e la corsa di 700\u00a0mm.\nLa distribuzione del vapore ai cilindri \u00e8 del tipo a stantuffo con leveraggio di comando sistema Walschaerts. La macchina sviluppa uno sforzo di trazione massimo di 10.000\u00a0kg e allo spunto, in condizioni normali di aderenza, pari a 6.290\u00a0kg; in marcia a 75\u00a0km/h lo sforzo di trazione sviluppabile in continuit\u00e0 \u00e8 di 2.880\u00a0kg.\nLa massa complessiva in assetto di servizio della locomotiva \u00e8 di 54,5\u00a0t, di cui 44\u00a0t di peso aderente. Il tender della massa di 35,3\u00a0t \u00e8 in grado di trasportare 15\u00a0m\u00b3di acqua e 6\u00a0t di carbone.\nLa locomotiva \u00e8 fornita di freno ad aria compressa automatico e moderabile e di riscaldamento a vapore delle carrozze trainate.\nLocomotive conservate.\nDopo la dismissione dal servizio attivo diverse locomotive sono state conservate a scopo museale o restaurate per uso \"treni storici\"; qui di seguito un elenco parziale:"}
{"id": "61733", "revid": "124077802", "url": "https://it.wikipedia.org/wiki?curid=61733", "title": "Final Cut Pro", "text": "Final Cut Pro \u00e8 un software creato da Apple Inc. rivolto al montaggio di filmati digitali. L'ultima versione \u00e8 disponibile unicamente per macOS. La prima versione fu prodotta agli inizi del 2000. Il programma si \u00e8 dimostrato una valida alternativa alle soluzioni Avid che sono sempre state considerate il punto di riferimento del settore.\nStoria.\nIl programma considerato il riferimento per i professionisti, consente di montare, mescolandoli, filmati con risoluzioni differenti, utilizza una interfaccia grafica molto semplice e potente e consente di remotare direttamente le videocamere amatoriali e semiprofessionali grazie al collegamento Firewire, nonch\u00e9 i principali deck professionali via collegamento seriale RS422.\nTramite schede di terze parti pu\u00f2 acquisire materiale nei diversi formati ad alta definizione. Il programma consente di applicare un'ampia serie di effetti grafici e di transizioni (svariati dei quali resi disponibili sul web, anche gratuitamente, da sviluppatori indipendenti) che possono essere visualizzati anche in tempo reale se le specifiche hardware lo consentono.\nApple ha presentato al NAB 2005 un pacchetto completo denominato \"Final Cut Studio\", contenente diversi applicativi integrati: \"Soundtrack Pro\" per l'editing audio, \"Motion 2\" per effettistica e compositing e \"DVD Studio Pro 4\" per l'authoring dvd.\nApple ha sviluppato anche una versione economica di Final Cut Pro chiamata Final Cut Express. Questa versione condivide la stessa interfaccia grafica di Final Cut Pro ma manca di molte opzioni avanzate.\nNei primi giorni di agosto del 2009 \u00e8 uscita la versione 7 di Final Cut Pro (vedi pacchetto Final Cut Studio 3) con la grande novit\u00e0 al supporto e all'authoring dei Blu-ray Disc che finora era delegata al concorrente software Adobe Premiere.\nFinal Cut Pro 7 supporta in questa versione risoluzioni video ad alta definizione di 4K.\nIl successo di Final Cut Pro \u00e8 dimostrato anche dagli Academy Awards 2010: il software Apple \u00e8 stato usato per realizzare i cinque documentari nominati per la categoria \"Documentary \u2013 Short\" e quattro documentari su cinque dei nominati per la categoria \"Documentary \u2013 Feature\".\nFinal Cut Pro X.\nIl 21 giugno 2011 Apple presenta il nuovo Final Cut Pro X. Il programma \u00e8 stato completamente riscritto in amd64 abbandonando la datata architettura Carbon. Il software non \u00e8 pi\u00f9 disponibile su DVD, ma pu\u00f2 essere acquistato solo attraverso l'App Store. La scelta di Apple di mantenere Final Cut Pro X e abbandonare Final Cut Pro 7, ha destato critiche da parte di molti utenti professionali, che considerano Final Cut Pro 7 un programma molto pi\u00f9 potente.\nDal 2011 al 2018 si sono susseguite 25 versioni trasformando un software, che all'inizio precorreva i tempi, in uno strumento pi\u00f9 coerente con le logiche del montaggio non lineare del futuro. Molte delle soluzioni adottate nel pacchetto software non sono state recepite subito dagli utenti, divenendo in seguito caratteristiche imprescindibili spingendo anche altri produttori ad adottarle in altri NLE (vedi DaVinci Resolve)."}
{"id": "61734", "revid": "1528507", "url": "https://it.wikipedia.org/wiki?curid=61734", "title": "Storia del Ghana", "text": "La costa dell'attuale Ghana (conosciuta come Costa d'Oro dagli europei) \u00e8 stata una zona di secolari contatti tra africani ed europei. L'interno invece ha visto nascere celebri regni africani come l'Impero ashanti.\nIl nome.\nFino al 1957, anno dell'indipendenza, il paese conosciuto oggi come Ghana era un insieme eterogeneo di territori, abitati da popolazioni diverse e con una storia differente, che sotto il colonialismo inglese erano stati posti sotto un unico governo centrale, con sede ad Accra. Essi comprendevano:\nIl termine Costa d'Oro dato alla zona costiera, la pi\u00f9 ricca e importante del paese, a causa dei suoi notevoli giacimenti d'oro, pass\u00f2 in epoca coloniale a indicare l'intero territorio dell'attuale Ghana. La colonia era considerata il \"fiore all'occhiello\" dell'Impero britannico in Africa. \n\"Ghana\" era invece il nome di uno dei pi\u00f9 antichi e potenti imperi africani, che in effetti si trovava nel Sudan occidentale. Kwame Nkrumah, primo presidente dell'epoca dell'indipendenza, lo scelse perch\u00e9 sarebbe stato \u201cun'ispirazione per il futuro\u201d.\nLa storia del Ghana, a differenza di quella di altri paesi africani, \u00e8 una storia di contatti relativamente produttivi tra europei e africani, anche se non mancarono conflitti e scontri. Lo sviluppo sociale raggiunto dal Ghana oltre all'azione di un leader carismatico, Kwame Nkrumah, gli avrebbe permesso di diventare il primo paese dell'Africa nera a ottenere l'indipendenza. Non tutte le speranze che l'indipendenza del Ghana aveva suscitato si sarebbero per\u00f2 realizzate.\nIl Ghana sotto il colonialismo britannico.\nSistema politico.\nIl governo centrale comprendeva un governatore e due consigli, il Consiglio Esecutivo che coadiuvava il governatore nelle sue funzioni di governo e il Consiglio Legislativo che doveva discutere ed approvare, oltre a leggi e ordinanze, anche il bilancio del paese. In entrambi i consigli la partecipazione della popolazione locale per molto tempo fu limitatissima, se non del tutto assente. Il Consiglio Esecutivo fino al 1942, anno in cui in risposta alle pressioni popolari il governatore Alan Burns nomin\u00f2 due membri africani, era interamente composto da funzionari europei. Nel Consiglio legislativo i membri elettivi fecero la loro comparsa con la Costituzione promulgata nel 1925 da Sir Frederick Gordon Guggisberg. Tuttavia oltre a costituire solo una minoranza del consiglio (9 su 29) provenivano solo dal sud del paese, l'antica Colonia della Costa d'oro, ed erano per i 2/3 eletti da un consiglio di Capi tradizionali e per 1/3 eletti a suffragio ristretto nelle tre principali citt\u00e0 del sud (Accra, Cape Coast e Sekondi). Le altre province non godevano di alcuna forma di rappresentanza. Nel 1946 le continue proteste popolari spinsero il governatore Burns a introdurre una nuova costituzione in cui i membri \"elettivi\" diventavano 18 su 30 (4 dei quali eletti dai Capi dell'Asante).\nA livello locale il paese era governato secondo due sistemi diversi. Accanto ai commissari di distretto nominati dal governatore, le tre citt\u00e0 del sud che godevano dei diritti politici e, dal 1946, la capitale dell'Asante, Kumase, avevano dei Consigli Cittadini, per met\u00e0 nominati dal Governatore e per met\u00e0 eletti a suffragio ristretto. Nelle altre zone del paese si applicava invece il sistema della Native Administration la cui messa a punto era iniziata nel 1878 ma che aveva preso definitivamente forma sotto Guggisberg nel 1927. Il sistema prevedeva una gerarchia di Capi tradizionali a diversi livelli di autorit\u00e0 che avevano poteri sui tribunali locali in quelle sfere del diritto civile che toccavano pi\u00f9 direttamente le consuetudini delle popolazioni indigene (es. questioni di eredit\u00e0). In cima a questa gerarchia, per ogni Stato tradizionale, stava la Native Authority, composta dal Capo supremo di quello Stato e dai suoi diretti sottoposti che affiancava il commissario di nomina governativa. Questo meccanismo incontrava ovviamente dei problemi quando non era possibile individuare in una certa zona o presso una certa popolazione un'autorit\u00e0 centrale in grado di avere un effettivo controllo. Nel nord del Ghana le frontiere coloniali avevano diviso alcuni regni tradizionali, i cui Capi si trovavano perci\u00f2 fuori dal territorio inglese. Di conseguenza i tentativi degli amministratori coloniali di costringere le popolazioni di questa zona a fondersi in un unico regno e ad accettare la leadership di un Capo sentito come estraneo incontrarono resistenza e difficolt\u00e0. Inoltre nel 1944 il sistema della \"Native Administration\" fece un significativo passo indietro: un'ordinanza infatti stabil\u00ec che la Native Authority fosse nominata dal governo e che questo avesse il potere di annullarne gli atti o di costringerla a passare altri atti.\nIn generale si pu\u00f2 dire che, tanto a livello centrale che a livello locale, la filosofia del colonialismo britannico di servirsi delle autorit\u00e0 tradizionali per governare un territorio aveva nel caso del Ghana un grosso limite. Restavano infatti escluse dal potere politico le nuove classi sociali che secoli di contatti con gli europei avevano prodotto: intellettuali, liberi professionisti, commercianti, i cosiddetti \"commoners\". Paradossalmente questa borghesia colta che aveva abbracciato alcuni valori europei e che rappresentava la parte pi\u00f9 moderna e dinamica della societ\u00e0 ghanese maggiormente sensibile al problema della partecipazione democratica, si trovava a non avere voce in capitolo; il sistema della \"Native Administration\", nonostante avesse lo scopo dichiarato di far progredire le societ\u00e0 indigene, rischiava di risolversi piuttosto in un ritorno al passato. Non \u00e8 sorprendente che le prime rivendicazioni nazionaliste siano arrivate soprattutto dai \u201ccommoners\u201d e che essi vedessero nelle istituzioni tradizionali soprattutto degli strumenti del potere inglese. Un altro difetto del sistema coloniale da sottolineare \u00e8 che, dando una maggiore rappresentanza al sud pi\u00f9 ricco e progredito, finiva per accentuare il divario tra la costa e le zone dell'interno.\nEconomia e societ\u00e0.\nIl periodo coloniale fu per il Ghana una stagione di sviluppo e innovazioni nel campo della tecnologia, dell'istruzione, dell'economia. Si trattava per\u00f2 di uno sviluppo pensato in rapporto agli interessi del capitalismo europeo, i cui benefici erano ripartiti in maniera diseguale all'interno della societ\u00e0 e del territorio. In particolare, dopo la fine della tratta degli schiavi all'inizio dell'Ottocento, i commercianti europei che da secoli erano attivi nell'area chiedevano al paese di procurare nuovi prodotti e materie prime per il \u201ccommercio legittimo\u201d. Il commercio tra europei e popolazione locale, cos\u00ec come lo sfruttamento delle risorse naturali da parte delle Compagnie europee, si svolgeva senza interferenze da parte del governo coloniale che si limitava a dare protezione ai capitalisti europei e a costruire le infrastrutture ad essi necessarie.\nSoprattutto a partire dalla fine del XIX secolo i commercianti europei cominciarono a creare grandi trusts per avere un potere contrattuale ancora pi\u00f9 forte. La polvere d'oro usata come moneta di scambio nella zona dal Settecento in poi venne rimpiazzata dalla valuta prodotta dal governo coloniale, la British West Africa Currency (che manteneva tuttavia la convertibilit\u00e0 con l'oro). Gli europei fondarono banche per procurarsi i capitali necessari, mentre un tentativo di creare una banca africana negli anni Venti si risolse in un fallimento. Proprio la mancanza di istituzioni finanziarie sar\u00e0 uno dei fattori che impedir\u00e0 alla popolazione locale di rompere il monopolio europeo del commercio. Uno dei primi prodotti a essere commerciati fu l'olio di palma. La grande risorsa agricola del Ghana divenne per\u00f2 la coltivazione del cacao, introdotta da missionari presbiteriani intorno alla met\u00e0 del XIX secolo e diffusa in tutto il paese dal 1879 in poi.\nPer dare un'idea dell'importanza della coltivazione del cacao del quale il Ghana \u00e8 il primo produttore mondiale, nel 1951 l'esportazione di cacao copriva i 2/3 del totale delle esportazioni e fatturava 60 milioni di sterline. Il malcontento popolare che precedette l'indipendenza del paese fu causato anche dal diffondersi di un'epidemia delle piante di cacao e dalla politica del governo di distruggere le piante infette senza fornire indennizzi. La coltivazione del cacao in epoca coloniale era infatti praticata quasi esclusivamente dalla popolazione locale, che per\u00f2 doveva vendere i suoi prodotti ai prezzi fissati dai commercianti europei, spesso inferiori a quelli stabiliti dal mercato mondiale. Nel 1946 venne creato un \"Cocoa Marketing Board\" con il compito di fissare i prezzi, le cui competenze saranno poi ampliate dall'amministrazione Nkrumah. Altri prodotti da esportazione erano il legname e la gomma grezza.\nImportantissime risorse naturali del paese erano e sono i giacimenti minerari, oro e diamanti in primo luogo, ma anche manganese e bauxite. Sebbene i giacimenti di oro e diamanti fossero gi\u00e0 conosciuti e sfruttati da molto prima dell'istituzione del governo coloniale inglese, sotto di esso cominciarono ad essere applicati metodi di estrazione industriale. Lo sfruttamento industriale delle miniere d'oro cominci\u00f2, dopo una serie di tentativi falliti, nel 1897 con la fondazione della \"Gold Mine Company\", mentre quello dei diamanti inizi\u00f2 dopo la prima guerra mondiale. Lo sviluppo delle vie di comunicazione inizi\u00f2 in funzione delle esigenze di sfruttamento economico, per collegare quelle aree dell'interno ricche di risorse naturali con la costa, da dove i prodotti potevano essere messi sulle navi e trasportati verso l'Europa. La costruzione di strade si rivel\u00f2 particolarmente importante in quanto necessitava di risorse pi\u00f9 ridotte e di tempi meno lunghi rispetto a quella delle ferrovie e poteva essere fatta anche da compagnie private. Nel 1890 il governo cominci\u00f2 ad utilizzare allo scopo i lavori forzati, pratica che and\u00f2 avanti fino agli anni Venti. Molte delle realizzazioni del governo coloniale nel campo delle infrastrutture, cos\u00ec come in quello dei servizi sociali, furono dovute a Guggisberg, che non a caso era esso un ingegnere.\nVerso l'indipendenza.\nDopo la seconda guerra mondiale la popolazione ghanese cominci\u00f2 a nutrire sempre pi\u00f9 ostilit\u00e0 e insofferenza verso il governo coloniale. Molti ghanesi avevano combattuto nell'esercito alleato e questa esperienza aveva fatto loro prendere coscienza di s\u00e9 e incrinato il mito della superiorit\u00e0 dell'uomo bianco. Il governo inglese aveva alimentato nei soldati africani aspettative di benessere che non furono soddisfatte, e gli ex-combattenti si trovarono per lo pi\u00f9 senza un lavoro e incapaci di reinserirsi nella societ\u00e0, traditi dalle autorit\u00e0 per le quali si erano battuti. La propaganda bellica alleata, con la sua enfasi sulla democrazia e l'autodeterminazione dei popoli, era in contraddizione con lo stato di soggezione delle colonie, e la nuova Costituzione che il Ghana ottenne nel 1946 non andava incontro che in minima parte alle richieste di partecipazione politica della popolazione. Infine a questa situazione, simile a quella di altri paesi sotto il giogo coloniale nello stesso periodo, si aggiungeva in Ghana la fondazione di un cartello di compagnie commerciali europee, l\u2019\"Association of West Africa Merchants\" (AWAM), la cui politica di alzare i prezzi dei beni di importazione peggior\u00f2 le condizioni della popolazione e tolse ai commercianti locali ogni residuo margine di manovra.\nNel 1947 nacque perci\u00f2 un partito politico, lo United Gold Coast Convention (UGCC), con lo scopo di combattere questo stato di cose. Il problema dell'UGCC era che i suoi dirigenti provenivano esclusivamente dagli strati sociali pi\u00f9 elevati (il presidente del partito, George Alfred Grant, era un direttore di azienda, il vicepresidente J.B. Danqua un illustre avvocato e cos\u00ec via). Il partito aveva bisogno di un segretario a tempo pieno e, dato che nessuno dei suoi esponenti di primo piano era disposto a lasciare il proprio lavoro, la scelta cadde su Kwame Nkrumah, allora in Inghilterra. Nel 1948 la polizia apr\u00ec il fuoco su una manifestazione pacifica ad Accra, uccidendo tre persone e ferendone altre. Le agitazioni e i disordini si diffusero in tutto il paese, provocando altri dodici morti e il governo coloniale in risposta arrest\u00f2 sei dirigenti dell'UGCC, da allora detti \u201cBig Six\u201d, tra cui Nkrumah. La conseguenza degli arresti fu di peggiorare la situazione e di rendere pi\u00f9 popolari i leader nazionalisti, che dovettero perci\u00f2 essere rilasciati. Nello stesso periodo cominci\u00f2 a diffondersi la malattia delle coltivazioni di cacao e gli agricoltori costretti a tagliare le piante cominciarono ad accusare le autorit\u00e0 di volerli rovinare.\nNel 1949, nella speranza di trovare un compromesso, il governo istitu\u00ec un comitato presieduto dal giudice Sir James Henley Coussey e composto esclusivamente da africani, per stendere il progetto di una nuova Costituzione. Neanche questo comitato era formato in maniera democratica: dei 35 membri, 23 erano nominati dal governatore e gli altri 16 eletti dai Consigli dei Capi. Tutti i pi\u00f9 importanti attivisti dell'UGCC erano coinvolti nel Comitato Coussey tranne Nkrumah, che considerava i componenti del Comitato troppo conservatori. L'11 giugno Nkrumah, che aveva gi\u00e0 perso la carica di segretario, ruppe ufficialmente con l'UGCC e il giorno successivo diede vita al Convention People's Party (CPP). Il 9 gennaio 1950 Nkrumah proclam\u00f2 un grande sciopero con dimostrazioni che coinvolse tutto il paese, detto \u201cPositive Action\u201d (azione concreta). Alcuni tumulti che accompagnarono lo sciopero diedero al governo la scusa per arrestare nuovamente Nkrumah, ma ormai il carcere per motivi politici stava diventando un titolo onorifico.\nNel frattempo il comitato Coussey aveva elaborato le sue proposte e il 1\u00ba gennaio 1951 venne promulgata la nuova Costituzione. La Costituzione prevedeva un'Assemblea Legislativa (rigettando la proposta del comitato Coussey di un sistema bicamerale) cos\u00ec composta: 3 membri nominati dal governatore, che facevano anche parte dell'Executive Council, 6 rappresentanti dei commercianti e delle compagnie europee, 37 scelti dai capi tradizionali, 2 eletti nella capitale, altri 3 a Cape Coast, Secondi e Kumase e 33 eletti in collegi elettorali. L'Executive Council sarebbe stato formato dai tre membri europei pi\u00f9 otto deputati africani, uno dei quali aveva il titolo di \"Leader of the Government Business\" (Capo degli affari di governo), mentre il governatore manteneva quello di \"Chairman\" (presidente).\nIl CPP critic\u00f2 la Costituzione, sia perch\u00e9 chiedeva il pieno autogoverno, sia perch\u00e9 ancora una volta si privilegiava la rappresentanza attraverso le \u00e9lite tradizionali. Nel febbraio 1951 comunque il partito decise di partecipare alle elezioni e il nuovo governatore Sir Charles Arden-Clarke permise a Nkrumah, che era ancora in carcere, di competere per un seggio all'Assemblea. L'esito delle votazioni fu un trionfo per Nkrumah: il CPP conquist\u00f2 34 seggi su 38 e il suo leader venne eletto con la pi\u00f9 alta percentuale di suffragi. Davanti a questa schiacciante vittoria Alden decise di rilasciare Nkrumah insieme ad altri membri del CPP che erano stati arrestati, e di nominarlo \"Leader of the government business\" e, l'anno dopo, Primo ministro. Una delle prime mosse di Nkrumah fu di modificare la Costituzione trasformando l'Assemblea Legislativa in una camera interamente eletta a suffragio universale. Nel 1954 nuove elezioni diedero di nuovo una nettissima vittoria al CPP. L'autogoverno era adesso in parte una realt\u00e0, anche se il governatore manteneva il controllo dell'esercito, della polizia e della politica estera. Due problemi per\u00f2 rallentarono il cammino verso la piena indipendenza: l'emergere di patiti regionalisti, in particolare il National Liberation Movement (NLM) nella regione Asante e lo status del Togo sotto l'amministrazione fiduciaria britannica.\nIl popolo dell'Asante era scontento del modo in cui i seggi erano stati distribuiti. Molto legato alle proprie istituzioni tradizionali, vedeva con scarso favore la rimozione dei membri eletti dal Consiglio dei Capi. Inoltre Nkrumah e molti dei suoi pi\u00f9 importanti collaboratori erano uomini \u201cdella Costa\u201d, sentiti come estranei e portatori di un'altra cultura rispetto a quella dell'Asante. Nacque perci\u00f2 l'NLM, presieduto da Kofi Abrefa Busia, che si batteva per una Costituzione federale e che cominci\u00f2 scontrarsi in maniera spesso violenta con il CPP, rifiutando i tentativi di compromesso. Per sbloccare la situazione, il governo britannico propose di indire nuove elezioni e che, se la nuova Assemblea avesse votato una mozione in cui si chiedeva l'indipendenza, sarebbe stata accordata. Il CPP vinse ancora una volta a larghissima maggioranza e il parlamento inglese pass\u00f2 la legge che accordava l'indipendenza al Ghana.\nSempre nel 1956 tramite un referendum la popolazione del Togoland britannico manifest\u00f2 la volont\u00e0 di unirsi al Ghana indipendente. L'esito del referendum caus\u00f2 scontento tra gli Ewe, una popolazione della zona che era stata divisa dalle frontiere coloniali e che avrebbe preferito la riunificazione con gli altri territori da essa abitati, all'epoca sotto il mandato francese del Togoland. Nel 1957 il ministro delle colonie Alan Lennox-Boyd venne inviato in Ghana come mediatore e il governo Nkrumah e i partiti di opposizione riuscirono finalmente a raggiungere un accordo. Il 7 febbraio 1957 il Ghana Independence Act ricevette la firma della Corona e il 6 marzo 1957 il paese divenne una nazione indipendente in seno al Commonwealth, il Dominion del Ghana. Il nome di Ghana fu scelto in sostituzione di quello europeo di Costa d'Oro.\nGli anni del governo di Kwame Nkrumah.\n\u201cIl Ghana \u00e8 libero per sempre. Tutto il mondo ci sta a guardare\u201d, aveva detto Kwame Nkrumah all'indomani dell'indipendenza. Come primo paese dell'Africa nera ad ottenere l'indipendenza, il Ghana si trovava nella situazione delicatissima di dover \u201cinventare una politica\u201d e di non potersi permettere di sbagliare, perch\u00e9 i suoi fallimenti si sarebbero ripercossi sulle aspettative di tutta l'Africa. Fino al 1960 un rappresentante della Corona inglese aveva ancora il titolo di Capo di Stato onorifico: proprio in quell'anno il Ghana fu proclamato una repubblica e Nkrumah venne eletto presidente battendo J.B. Danqua che si presentava come candidato dell'opposizione: aveva nelle sue mani sia il ruolo di simbolo dell'unit\u00e0 della nazione che quello di capo dell'esecutivo.\nLa politica economica e sociale.\nUno dei primi obiettivi del governo Nkrumah fu quello di promuovere lo sviluppo del paese in modo che le sue risorse potessero usate per migliorare il benessere della popolazione, e non solo per produrre beni da esportare nei paesi sviluppati, come accadeva sotto il sistema coloniale. Era necessario che il Ghana diventasse meno dipendente dalle importazioni straniere e che il monopolio che le compagnie europee avevano detenuto in epoca coloniale in settori chiave come lo sfruttamento delle risorse naturali e il commercio venisse infranto. Il paese si dot\u00f2 di una propria moneta, il Cedi, e di proprie istituzioni finanziarie come la Banca del Ghana o la Bana Commerciale Ghanese. Un Ghana National Trade corporation segn\u00f2 l'ingresso dello Stato nell'ambito del commercio. Nkrumah, che si definiva socialista, cre\u00f2 un sistema economico misto in cui il forte interventismo statale non cancellava il ruolo dei privati. Nei primi anni dell'autogoverno il paese si trovava in condizioni economiche favorevoli, grazie alle consistenti riserve in moneta straniera, al basso debito estero e alla salita del prezzo del cacao sul mercato mondiale, che permisero di mettere a segno significativi successi. Venne varato un piano quinquennale da 120 milioni di \u00a3 per lo sviluppo e i servizi sociali.\nIl primo settore da riorganizzare era quello agricolo: fino ad allora, nonostante l'ambiente favorevole, il Ghana non aveva raggiunto l'autosufficienza alimentare. Ovviamente pur cercando di diversificare le coltivazioni il governo non poteva trascurare la grande risorsa del paese: il cacao. La politica del governo coloniale di distruggere le piante di cacao malate venne mantenuta ma allo stesso tempo vennero corrisposti indennizzi e incentivi agli agricoltori. Le competenze del \"Cocoa Marketing Board\" vennero accresciute. Per rompere il monopolio delle compagnie straniere venne creato un ente statale che acquistava il cacao a prezzi fissi: quando questo prezzo era inferiore a quello di mercato i profitti venivano utilizzati per finanziare importanti progetti sociali. Fu incoraggiata l'introduzione di nuove colture e l'allevamento, cercando allo stesso tempo di modernizzare il settore attraverso la diffusione della tecnologia e della formazione professionale. Per dare la possibilit\u00e0 alla popolazione di procurarsi i fondi necessari venne creata una banca dell'agricoltura. Il CPP aveva una serie di organizzazioni collaterali agricole, come lo \"United Farmers Council\" o la \"Workers Brigade\".\nIl governo espanse il suo controllo anche sull'estrazione e lo sfruttamento delle risorse naturali, in particolare quelle minerarie come l'oro e i diamanti, che vennero di solito messe nelle mani di compagnie nazionalizzate o capitale misto pubblico-privato. Uno dei problemi pi\u00f9 complessi era la creazione di un'industria manifatturiera, che era stata del tutto trascurata in epoca coloniale. Il governo cerc\u00f2 di rispondere a questa sfida creando imprese gestite dallo stato e adottando una politica di incentivi e sgravi fiscali per quelle industrie che producevano beni di prima necessit\u00e0. Anche in questo caso venne creata una \"Industrial Development Bank\" e un \"Capital Investment Board\", incaricati di promuovere lo sviluppo del settore.\nPer fare fronte alle necessit\u00e0 energetiche che l'industrializzazione imponeva, Nkrumah si lanci\u00f2 in uno suoi progetti pi\u00f9 ambiziosi: una grande diga presso Akosombo, sul fiume Volta, i cui impianti idroelettrici avrebbero fornito al paese energia elettrica a basso costo mentre il grande lago artificiale avrebbe avuto un impatto positivo sulla pesca e l'irrigazione. Per realizzare la diga il presidente fu costretto a chiedere aiuti stranieri, in particolare americani, ma riusc\u00ec comunque a finanziare il progetto per il 50% con capitali nazionali. La diga venne inaugurata nel gennaio 1966, appena un mese prima della caduta di Nkrumah. Un altro imponente progetto del governo fu la creazione di un secondo porto artificiale presso una citt\u00e0 industriale costruita anch'essa dal nulla: Tema, a 20\u00a0km da Accra. I trasporti e le comunicazioni furono potenziati ed espansi.\nParallelamente allo sviluppo economico, il regime di Nkrumah cerc\u00f2 di promuovere quello dei servizi sociali. Venne varato un \"Accelerate Development Plan of Education\" e i progressi furono impressionanti: se nel 1951 c'erano nel paese 1.053 scuole elementari per un totale di 153.360 iscritti, nel 1961 le scuole erano 8.144 e gli iscritti 1.137.495. Nacquero due nuove universit\u00e0 a Kumase e a Cape Coast, in aggiunta all'universit\u00e0 di Accra. Venne posta attenzione anche sull'istruzione degli adulti: vennero organizzati non solo corsi in cui si insegnava a leggere e scrivere ma anche corsi di economia, storia, geografia, letteratura etc. Il governo si proponeva di creare un sistema educativo che non fosse finalizzato, come accadeva in epoca coloniale, solo a formare quadri per l'amministrazione, ma anche i tecnici e le figure professionali necessarie a un paese che voleva modernizzarsi. Particolarmente urgente era diffondere la preparazione nell'ambito della medicina: vennero create una scuola ad Accra e una facolt\u00e0 di farmacia a Kumase a questo scopo. Il governo Nkrumah aveva non solo ampliato gli ospedali dell'epoca coloniale, ma anche costruito nuovi ospedali, sia nelle citt\u00e0 (Kumase, Sekondi) sia nei centri rurali, fino ad allora tagliati fuori dai principali servizi sociali. Altre iniziative per promuovere il benessere della popolazione furono la creazione di enti di edilizia popolare per far fronte alla massiccia urbanizzazione e l'estensione alle campagne della rete idrica e dell'energia elettrica.\nNel complesso, nel periodo che va dalla conquista dell'autogoverno nel 1951 alla caduta di Nkrumah, il Ghana fece senza dubbio straordinari passi in avanti. Ma i programmi di sviluppo imposero anche un peso alle finanze del paese che, unito agli sprechi che l'eccessiva ambizione del presidente gener\u00f2 e alla diffusione della corruzione, si rivel\u00f2 a un certo punto insostenibile. Dal 1954 in poi il prezzo del cacao aveva cominciato a scendere, con inevitabili effetti negativi sull'economia del paese. Il deficit della bilancia dei pagamenti aumentava e l'inflazione assunse proporzioni massicce negli ultimi anni del governo Nkrumah.\nLa politica estera.\nNkrumah promosse una politica estera ambiziosa, che mirava a fare del Ghana uno dei paesi-guida dell'Africa negli anni della decolonizzazione e a promuovere un'unione di tipo federale tra gli stati africani. Negli anni immediatamente successivi all'indipendenza il Ghana ospit\u00f2 una serie di conferenze di portata continentale: la pi\u00f9 importante, nel 1958, fu la prima conferenza degli Stati Africani Indipendenti. Nello stesso anno si tenne una conferenza a cui parteciparono i movimenti nazionalisti che stavano lottando per la libert\u00e0 dei loro paesi. Nel 1959 fu la volta di un incontro dei sindacati africani e nel 1960 un altro vertice di capi di Stato discusse alcuni dei problemi politici pi\u00f9 urgenti che investivano il continente.\nNel frattempo nel 1958 il Ghana si offr\u00ec di aiutare la Guinea che, avendo rifiutato di entrare nella Comunit\u00e0 progettata da De Gaulle, si era trovata isolata e privata dei sostegni francesi. Nel novembre i due paesi tentarono anche di instaurare una federazione che rest\u00f2 pi\u00f9 che altro sulla carta e si sciolse poco dopo. La politica estera di Nkrumah non fu per\u00f2 coronata da successo e i costi che imponeva al paese contribuirono ad alienare al presidente l'appoggio della popolazione.\nLe violazioni delle libert\u00e0 civili e politiche.\nIl sempre maggior distacco tra il popolo del Ghana e Kwame Nkrumah fu dovuto anche alla piega autoritaria che la sua politica interna aveva preso. I primi provvedimenti che restringevano le libert\u00e0 politiche nel paese furono una risposta alle agitazioni regionaliste e secessioniste che avevano accompagnato l'indipendenza: il \"Deportation Act\", che permetteva di espellere dal paese i cittadini stranieri che sostenessero e finanziassero le opposizioni e l\u2019\"Avoidance of Discrimination Act\", entrambi del 1957. Questa ultima legge vietava i partiti su base regionale o tribale e fece s\u00ec che le opposizioni si unissero in uno United Party (UP), guidato dai leader dei due principali partiti regionalisti, Busia del NLM e Dombo del Northern People's Party (NPP). Ma il vero colpo alla libert\u00e0 di opposizione venne dal \"Preventive Detention Act\" del luglio 1958, che permetteva di incarcerare per un periodo non superiore a cinque anni, sulla base di semplici sospetti, chi fosse accusato di azioni contro la sicurezza del paese.\nIl \"Preventive Detention Act\" fu varato in una situazione di tensione, nel timore che gruppi di opposizione stessero progettando un colpo di Stato. Ma negli anni seguenti invece di essere abrogato fu rafforzato, e ne furono vittime anche protagonisti della lotta per l'indipendenza, come gli ex dirigenti dell'UGCC Danqua e Obetsebi-Lamptey, che morirono in carcere, oltre a esponenti dello stesso CPP. Gli atti terroristici contro il governo aumentarono anzich\u00e9 diminuire. Nkrumah stesso sfugg\u00ec per un soffio a due attentati. Nel 1964 Nkrumah, tramite un referendum, fece proclamare il CPP, di cui aveva assoluto controllo, partito unico del Ghana, e s\u00e9 stesso presidente a vita.\nIl Ghana dopo Nkrumah.\nUna stagione dei colpi di Stato e brevi intermezzi costituzionali.\nLa conseguenza di questa situazione di disagio fu che il 24 febbraio 1966, mentre Nkrumah era impegnato in una missione di pace ad Hanoi, l'esercito e la polizia annunciarono la sua estromissione dal potere, la sospensione della Costituzione e la formazione di un governo militare provvisorio. Non ci fu praticamente resistenza. La giunta militare che aveva estromesso Nkrumah, dichiar\u00f2 di voler restaurare, dopo una fase di transizione guidata da un Consiglio di Liberazione Nazionale (NLC), un governo civile e democratico. Nel 1969 in effetti il Ghana vide il ritorno delle elezioni libere (Seconda Repubblica). A vincere fu il Progress Party, guidato da Kofi Busia, il vecchio oppositore di Nkrumah, che poco dopo divenne primo ministro. Il posto di capo dello Stato fu invece occupato dall'ex giudice Edward Akufo-Addo, uno dei \"Big Six\", i sei dirigenti dell'UGCC che erano stati arrestati durante la lotta contro il governo coloniale.\nIl governo, che voleva preservare le libert\u00e0 democratiche, si trovava per\u00f2 a fare i conti con una grave crisi economica. Nel 1971 Busia intraprese una politica di svalutazione della moneta ma non riusc\u00ec a controllare l'aumento dell'inflazione. Il partito al potere perse l'appoggio della popolazione e nel 1972 si ebbe un secondo colpo di Stato incruento, guidato dal generale Ignatius Kutu Acheampong, che istitu\u00ec un Consiglio Nazionale di Salvezza, quasi interamente composto da militari. Il Consiglio fece promesse di sviluppo economico, ma nei fatti il malgoverno aument\u00f2 e la corruzione divenne rampante.\nNel 1977 Acheampong annunci\u00f2 una serie di riforme politiche che avrebbero rafforzato il suo potere personale. Lavoratori e studenti lanciarono scioperi e dimostrazioni contro il governo, fino a che nel luglio 1978 Acheampong venne fatto arrestare da uno dei suoi collaboratori, il tenente generale Frederick William Kwasi Akuffo, che lo sostitu\u00ec come capo dello Stato e del governo militare. Akuffo promise il ritorno a un regime civile e democratico ma non riusc\u00ec a tenere sotto controllo i problemi economici e i militari corrotti. Nel 1979 venne rovesciato e giustiziato, insieme ad Acheampong e ad altri alti ufficiali, da un gruppo di ufficiali di grado inferiore, uniti nell'Armed Forces Revolutionary Council (AFRC) e capeggiati dal tenente dell'aviazione Jerry Rawlings. L'AFRC cerc\u00f2 di risolvere il problema della corruzione con le maniere forti, creando tribunali speciali che giudicavano sommariamente e condannavano a lunghe pene detentive gli ufficiali e i funzionari civili sospettati di malgoverno.\nDovette per\u00f2 accettare la Costituzione democratica proposta da Akuffo e permettere che si tenessero elezioni nel settembre del 1979 (Terza Repubblica). Il People's National Party (PNP), che vinse 71 dei 140 seggi, e il suo candidato e nuovo presidente, Hilla Limann, un diplomatico di carriera, si richiamavano all'eredit\u00e0 di Nkrumah. Il nuovo governo rispett\u00f2 le regole democratiche e i diritti umani ma non riusc\u00ec a migliorare la situazione economica del paese e l'aumento delle disuguaglianze sociali. Nel 1981 Rawlings, che continuava a controllare le redini del paese, abol\u00ec la democrazia e istitu\u00ec un Consiglio Nazionale di Difesa, presieduto da lui stesso.\nNei primi anni Novanta il Ghana vide una ripresa degli scontri tribali nel nord del paese, ai confini con il Togo, tra il raggruppamento dei Konkomba e quello dei Nanumba (1994). Si \u00e8 trattato comunque di episodi di poco conto, che non hanno nulla a che vedere con le disastrose guerre civili che hanno gettato nel caos altri paesi dell'Africa occidentale (Sierra Leone, Liberia).\nIl ritorno della democrazia.\nNel 2000, con la fine dell'influenza di Rawlings sulla vita politica del paese, il Ghana \u00e8 tornato alla democrazia. Le elezioni libere hanno visto la vittoria di John Kufuor e del suo NPP (\"New Patriotic Party\"). Kuofor ha mantenuto la sua promessa di non interferire nella libert\u00e0 della stampa e dei media; secondo l'ONG Reporter senza frontiere, il Ghana gode di un'ampia libert\u00e0 di stampa, inusuale per i paesi dell'area, e le testate giornalistiche indipendenti non sembrano subire pressioni di alcun genere. Numerosi ex collaboratori di Rawlings (tra cui la moglie) sono sotto processo per presunte violazioni dei diritti umani. Lo stesso ex dittatore \u00e8 stato chiamato a testimoniare lo scorso febbraio sull'omicidio di un militare e di tre giudici avvenuto il 30 giugno 1982.\nNei suoi quattro anni di governo, Kufuor ha intrapreso azioni volte a migliorare la condizione del Ghana ed a ridurre il debito estero e il debito pubblico del paese, entrando nel 2001 nell'ambito del progetto di risanamento economico promosso dal Fondo Monetario Internazionale e dalla Banca Mondiale. I risultati sono stati buoni. Secondo la Banca Mondiale il Ghana risulta essere tra i primi all'interno dell'HIPC (\"Heavily Indebted Poor Countries\") ed \u00e8 uno dei pochi stati africani ad avere le potenzialit\u00e0 per raggiungere gli Obbiettivi di sviluppo del Millennio (gli obiettivi primari nella costruzione/ricostruzione della societ\u00e0 africana, in particolare la lotta alla fame e all'epidemia di AIDS). Il Ghana pu\u00f2 sempre contare sulla sua ricca dotazione di risorse naturali. Una minaccia allo sviluppo del paese viene dai suoi vicini: l'Africa occidentale \u00e8 una delle regioni pi\u00f9 turbolente del pianeta, anche se fino ad oggi la ex Costa d'Oro \u00e8 riuscita a sottrarsi al contagio della violenza etnica.\nNel 2009, John Atta Mills ha assunto l'incarico di presidente con una differenza di circa 40.000 voti (0,46%) tra il suo partito, il Congresso democratico nazionale, e il Nuovo partito patriottico; per la seconda volta il potere \u00e8 stato trasferito da un leader legittimamente eletto ad un altro. Il Ghana ha cos\u00ec ottenuto lo status di democrazia stabile."}
{"id": "61743", "revid": "173617", "url": "https://it.wikipedia.org/wiki?curid=61743", "title": "Giustizia e Libert\u00e0", "text": "Giustizia e Libert\u00e0 fu un movimento politico liberal-socialista fondato a Parigi nell'agosto del 1929 da un gruppo di esuli antifascisti, tra cui emerse come \"leader\" Carlo Rosselli.\nIl movimento era vario per tendenze politiche e per provenienza dei componenti, ma era comune la volont\u00e0 di organizzare un'opposizione attiva ed efficace al fascismo, in contrasto con l'atteggiamento dei vecchi partiti antifascisti, giudicati deboli e rinunciatari.\nIl movimento Giustizia e Libert\u00e0 svolse anche un'importantissima funzione di informazione e sensibilizzazione nei confronti dell'opinione pubblica internazionale, svelando la realt\u00e0 dell'Italia fascista che si nascondeva dietro la propaganda di regime, in particolare grazie all'azione di Gaetano Salvemini, che era stato l'ispiratore del gruppo e il maestro di Rosselli.\nLa fondazione di Giustizia e Libert\u00e0.\nAlla fine del 1926, Carlo Rosselli, antifascista, iscritto al Partito Socialista Unitario (PSU) di Filippo Turati e del compianto Giacomo Matteotti, allievo del liberal-socialista Gaetano Salvemini, venne arrestato e condotto prima nel carcere di Carrara e in seguito in quello di Como.\nNel dicembre del 1926 fu deliberato nei suoi confronti il provvedimento di confino per 5 anni da scontare a Lipari. Tent\u00f2 la fuga pi\u00f9 volte, senza successo. Solamente il 27 luglio 1929, a bordo di un motoscafo, assieme ai compagni di confino Francesco Fausto Nitti e Emilio Lussu (avvocato e leader del Partito Sardo d'Azione), riusc\u00ec nell'impresa e, il 1\u00ba agosto, via Marsiglia, raggiunse Parigi.\nRosselli e Lussu si trasferirono all'H\u00f4tel du Nord de Champagne, a Montmartre; qui, dopo pochi giorni, ebbe i natali il movimento Giustizia e Libert\u00e0, grazie anche al contributo di altri fuoriusciti antifascisti, tra cui proprio Salvemini, residente in Saint-Germain-en-Laye presso l'abitazione del giornalista Alberto Tarchiani. Il simbolo del movimento - una fiamma, con nel mezzo le sigle G e L - fu disegnato da Gioacchino Dolci, un altro esule che aveva partecipato all'organizzazione dell'evasione di Rosselli da Lipari. Oltre agli esuli succitati, aderirono al nuovo movimento anche Alberto Cianca, Raffaele Rossetti, Francesco Fausto e Vincenzo Nitti. I triumviri incaricati di guidare il movimento furono Carlo Rosselli, Emilio Lussu e Alberto Tarchiani.\nGiustizia e Libert\u00e0 non nasceva come partito, ma come movimento rivoluzionario e insurrezionale in grado di riunire tutte le formazioni non comuniste che intendevano combattere e porre fine al regime fascista, cavalcando la pregiudiziale repubblicana. Cos\u00ec si apriva il primo numero del periodico pubblicato dal gruppo:\nObiettivi e programmi.\nL'obiettivo di \"Giustizia e Libert\u00e0\" era quindi quello di preparare le condizioni per una rivoluzione antifascista in Italia che non si limitasse a restaurare il vecchio ordine liberale, ma in grado di creare un modello di democrazia avanzato e al passo con i tempi, aperto agli ideali di giustizia sociale, sapendosi inserire nella realt\u00e0 nazionale e in particolare raccogliendo l'eredit\u00e0 del Risorgimento. Riprendendo le idee di Piero Gobetti, di cui era stato collaboratore, Rosselli considera il fascismo una manifestazione di antichi mali della societ\u00e0 italiana e si propone quindi non solo di sradicare il regime mussoliniano, ma anche di rimuovere le condizioni politiche, sociali, economiche e culturali che lo avevano reso possibile.\nIl motto, coniato da Lussu, era \"Insorgere! Risorgere!\" e anche - come recita il primo bollettino mensile di GL - \"non vinceranno in un giorno, ma vinceranno\": anche se non saranno tutti loro i diretti testimoni di questa vittoria, lo sar\u00e0 l'Italia repubblicana.\nNel 1930 Carlo Rosselli pubblic\u00f2 a Parigi, presso la Librairie Valois, il testo teorico del movimento, \"Socialisme Lib\u00e9ral\", scritto l'anno precedente a Lipari; il testo sar\u00e0 per la prima volta ristampato in Italia nel 1945, a cura di Aldo Garosci. Secondo Norberto Bobbio, gli intenti e le conclusioni a cui Carlo Rosselli vuole giungere sono, prima tra tutte, la necessit\u00e0 di una \"rottura tra marxismo e socialismo\" e, dunque, la possibilit\u00e0 di essere socialisti senza essere marxisti. Se il socialismo era stato considerato, in modo peculiare dal movimento operaio italiano, inscindibile dal sistema marxista, era giunto il tempo di riconsiderare il suo ruolo alla luce di una compatibilit\u00e0 possibile con il liberalismo:\nIn una lettera a Garosci, Gaetano Salvemini, al contrario, stronc\u00f2 senza riserve il socialismo liberale di Rosselli e non si astenne dal definirlo come \u00abl'eruzione vulcanica di un giovane entusiasta e non un'opera critica, equilibrata e sostanziosa in cui era incapsulata una idea fondamentale: la ricerca di un socialismo che facesse sua la dottrina liberale e non la ripudiasse o assumesse di fronte ad essa una posizione indifferente o equivoca\u00bb.\nGL e la Concentrazione antifascista.\nDopo la confluenza del partito donde proveniva Rosselli, il PSULI di Turati, Treves e Saragat, nel Partito Socialista Italiano di Pietro Nenni (luglio 1930), Giustizia e Libert\u00e0 inizi\u00f2 a conformarsi come un vero e proprio partito politico. In tale ottica, Rosselli stipul\u00f2 un accordo con il Partito Socialista che riconobbe in GL \"il movimento unitario dell'azione rivoluzionaria in Italia\". Nell'ottobre del 1931, tale accordo fu esteso alla Concentrazione Antifascista, un'associazione di partiti antifascisti alla quale aderiva anche il Partito Repubblicano Italiano. Ci\u00f2 sanc\u00ec l'ingresso di Giustizia e Libert\u00e0 nella \"Concentrazione\" e l'inclusione della stessa nel comitato esecutivo dell'organizzazione, composto da tre elementi in rappresentanza del PSI, del PRI e di GL, scelti di comune accordo. La Concentrazione Antifascista sembr\u00f2 cos\u00ec conformarsi come un'associazione di tre forze politiche autonome e paritarie.\nL'accordo tra le tre formazioni politiche fu, tuttavia, ben presto segnato da numerosi contrasti: socialisti e repubblicani criticavano come un'\"invasione di campo\" il programma pubblicato da Rosselli nel primo numero dei \"Quaderni di Giustizia e Libert\u00e0\", giudicato operaistico e giacobino. Inoltre, non era ben visto dal PRI e da GL il fatto che il Partito Socialista si orientasse verso un accordo con il Partito Comunista. Questo port\u00f2, nel maggio del 1934, allo scioglimento della Concentrazione Antifascista.\nNel frattempo in Italia si erano formati clandestinamente altri nuclei antifascisti legati a GL, presenti soprattutto a Milano, dove si trovavano Ferruccio Parri, Riccardo Bauer e Umberto Ceva; a Bergamo, con Ernesto Rossi, in collegamento con il gruppo milanese; a Torino, con Norberto Bobbio, Giulio Einaudi, Leone Ginsburg, Vittorio Foa, Carlo Levi, Cesare Pavese e Luigi Salvatorelli; a Firenze, con Nello Traquandi; a Roma, con Ugo e Achille Battaglia, Francesco Fancello e Vincenzo Torraca; in Sardegna, con Dino Giacobbe, Cesare Pintus e Michele Saba. \nIl gruppo venne subito decapitato a seguito di una spiata che condusse all'arresto (dicembre 1930) di Rossi, Bauer, Fancello, Traquandi, Parri, Torraca, Ceva ed altri. A Torino nel 1934 e maggio'35 vengono arrestati Franco Antonicelli, Norberto Bobbio, Umberto Cosmo, Giulio Einaudi, Leone Ginsburg, Carlo Fo\u00e0, Vittorio Foa, Michele Giua, Carlo Levi, Gino Levi, Piero Luzzati, Massimo Mila, Giulio Muggia, Cesare Pavese, Battistina Pizzardo, Luigi Salvatorelli, Sion Segre Amar, Gioele Solari. Condannati, Rossi e Bauer scontarono nove anni di carcere, poi commutati in confino, scontati a Ponza e a Ventotene; Fancello e Traquandi: cinque anni di carcere e cinque di confino; Parri: due di carcere e cinque di confino.\nIl ruolo di Giustizia e Libert\u00e0 nella Guerra civile spagnola.\nNel febbraio 1936, in Spagna, dopo un periodo di grandi difficolt\u00e0 politiche e sociali (moti rivoluzionari duramente repressi, sospensioni delle libert\u00e0 civili, drammatiche condizioni sociali della popolazione nel quadro di un sistema economico ancora semifeudale), il Fronte popolare (comprendente il Partito Comunista di Spagna, all'epoca di estrazione marxista e filosovietica) vinse le elezioni.\nLe forze nazionaliste e antibolsceviche, che vedevano in pericolo gli interessi delle classi dominanti e le ancestrali tradizioni spagnole (anche religiose), passarono presto al contrattacco: nel luglio i militari di stanza in Marocco, guidati dal generale Francisco Franco, attuano un \"pronunciamiento\" (colpo di Stato militare) contro il governo repubblicano. I militari, che speravano in una vittoria facile e breve, si trovarono contro una massiccia resistenza popolare che riusc\u00ec in poco tempo a fermare l'avanzata delle truppe ribelli e a riequilibrare la situazione. Anche una parte dello stesso esercito (marina e aviazione) si schiera con la Repubblica.\nMentre i governi democratici restavano indifferenti, erano gli intellettuali e i militanti antifascisti di tutta Europa a sentirsi in dovere di portare il loro contributo alla lotta dei repubblicani spagnoli. Ovviamente Giustizia e Libert\u00e0 fu subito in prima linea. Rosselli convoc\u00f2 tempestivamente una riunione dei gruppi antifascisti per organizzare un'azione comune. In un primo tempo per\u00f2 il partito comunista e il partito socialista decisero di non intervenire in Spagna per non creare problemi politici al governo repubblicano. Cos\u00ec Giustizia e Libert\u00e0 decise di agire autonomamente insieme ad altri gruppi antifascisti minori (socialisti massimalisti, anarchici) e, grazie alla disponibilit\u00e0 della CNT-FAI, il sindacato anarchico che organizz\u00f2 la resistenza in Catalogna, fu creata una Colonna Italiana, composta in maggioranza da anarchici ma aperta ad antifascisti di tutte le tendenze politiche e al comando di Carlo Rosselli insieme a Camillo Berneri. Repubblicani e giellini presto uscirono e su iniziativa di Carlo Rosselli fu costituito il battaglione Matteotti.\nSolo successivamente, dopo l'appoggio dell'URSS ai repubblicani spagnoli e la nascita delle Brigate internazionali, i partiti comunista, socialista e repubblicano si accordarono per formare una legione unitaria, e il \"Matteotti\" fu inglobato nel Battaglione Garibaldi, che divenne brigata e oper\u00f2 lontano dalla Catalogna. La formazione di Rosselli si trov\u00f2 isolata e, con la militarizzazione della resistenza popolare, si aprirono contrasti tra gli anarchici intransigenti, insofferenti a ogni disciplina, e lo stesso Rosselli. Quest'ultimo, che nel frattempo si era ammalato, decise di lasciare la Spagna temporaneamente per curarsi ma, il 9 giugno 1937 a Bagnoles-de-l'Orne, poco dopo il suo rientro in Francia, venne ucciso insieme al fratello Nello da sicari di una formazione della destra francese filofascista.\nGiustizia e Libert\u00e0 dopo la morte dei Rosselli.\nDopo l'omicidio dei fratelli Rosselli, la guida del movimento venne assunta da Emilio Lussu, che impresse a GL una forte impronta socialista. Ci\u00f2 provoc\u00f2 il dissenso e il distacco di numerosi componenti, tra i quali Alberto Tarchiani, che and\u00f2 ad affiancare Randolfo Pacciardi alla direzione della pubblicazione repubblicana \"La Giovine Italia\" (1937). Giustizia e Libert\u00e0 si indebol\u00ec ulteriormente a causa della \"diaspora\" conseguente alla minaccia bellica della Germania nazista.\nNel settembre del 1939 Salvemini, rifugiatosi negli Stati Uniti, diede vita alla Mazzini Society, di cui il giornalista Max Ascoli assunse la presidenza. La nuova associazione si proponeva di contribuire all'orientamento dell'opinione pubblica americana di fronte alla questione italiana, ma aveva una forte connotazione repubblicana e liberaldemocratica.\nCon l'ingresso delle truppe tedesche in Francia, quasi tutti i dirigenti cercarono scampo altrove. Alberto Tarchiani raggiunse Salvemini a New York e assunse la segreteria della Mazzini Society. Paolo Vittorelli, rifugiatosi al Cairo, fond\u00f2 Giustizia e libert\u00e0 - Egitto, che svolse un'intensa attivit\u00e0 propagandistica rivolta soprattutto ai militari italiani prigionieri dei britannici. Anche Lussu, nel giugno del 1940, fu costretto a lasciare la Francia per il Portogallo e quindi per l'Inghilterra.\nNell'ottobre 1941 Silvio Trentin e Francesco Fausto Nitti sottoscrissero in Francia, ancora a nome di GL, un accordo unitario con comunisti e socialisti. Contemporaneamente (1941), dal confino di Ventotene, Ernesto Rossi, insieme al comunista dissidente Altiero Spinelli e al socialista Eugenio Colorni, redasse il Manifesto di Ventotene, il primo documento ufficiale prefigurante l'istituzione di un'Unione europea di tipo federalista. Nel gennaio 1942, negli Stati Uniti, un gruppo riunito attorno a Bruno Zevi fond\u00f2 i \"Quaderni Italiani\", che divennero luogo di dibattito sui temi del liberalsocialismo.\nLussu rientr\u00f2 clandestinamente in Francia nel luglio 1942 e si incontr\u00f2 con esponenti socialisti e comunisti per un patto d'unit\u00e0 d'azione dei partiti italiani di sinistra. L'accordo fu firmato il 3 marzo 1943 a Lione e fissava il quadro di un impegno programmatico a costituire un \"Comitato d'azione per l'unione del popolo italiano\", alle cui decisioni i militanti dei tre partiti dovevano essere vincolati.\nGiustizia e libert\u00e0 si dissolse, sostanzialmente, con il progressivo rientro in Italia dei suoi militanti, dopo il 25 luglio 1943 e la loro adesione ad altri partiti. In particolare, Emilio Lussu rientr\u00f2 a Roma il 15 agosto e fu subito inserito negli organismi di vertice del Partito d'Azione. Tale operazione fu una precisa scelta politica del gruppo dirigente azionista, in particolare di Ugo La Malfa.\nRossi ader\u00ec al P.d'A. dopo un convegno a Milano, tenutosi tra il 27 e il 28 agosto, mentre Spinelli attese ancora alcuni mesi (dic. 1943). Trentin giunse in Italia il 6 settembre e fu subito investito della direzione veneta del Partito d'Azione.\nIl 29 ottobre 1943, Emilio Lussu scrisse al \u201ccentro meridionale del Partito d'Azione\u201d che mai il partito avrebbe collaborato con Badoglio e con la monarchia e di non preoccuparsi che GL scomparisse, perch\u00e9 \u201cGL e PdA sono la stessa cosa e sarebbe fuori luogo ora far questione di denominazione\u201d.\nL'eredit\u00e0 politica di Giustizia e Libert\u00e0.\nIl Partito d'Azione e la Resistenza italiana.\nIn Italia, un gruppo degli oppositori democratici ancora a piede libero aveva sentito l'esigenza di costituire un nuovo soggetto politico. Il 4 giugno 1942, nella casa romana di Federico Comandini, infatti, si era formato clandestinamente il Partito d'Azione. La nuova formazione era costituita, in particolare, da personalit\u00e0 repubblicane di estrazione liberal democratica come Ugo La Malfa, Adolfo Tino e Mario Bracci, insieme a personalit\u00e0 del mondo progressista e radicale come Guido Dorso, Tommaso Fiore, Luigi Salvatorelli, Adolfo Omodeo e ai liberalsocialisti di Guido Calogero, Norberto Bobbio e Tristano Codignola. L'elaborazione politica di quest'ultimi si era sviluppata in via del tutto autonoma da quella di Giustizia e Libert\u00e0.\nI giellisti aderirono progressivamente al nuovo partito che, dopo l'8 settembre 1943, rappresent\u00f2 l'organizzazione a cui facevano riferimento i combattenti partigiani delle Brigate Giustizia e Libert\u00e0. Oltre a Lussu, Rossi e Trentin, entrarono nel Pd'A anche Alberto Tarchiani e Alberto Cianca (per ricordare solo gli esponenti principali).\nIl Partito d'Azione riusc\u00ec a presentarsi come un partito che lottava per un cambiamento radicale della societ\u00e0 italiana rompendo, ovviamente, con intransigenza con il fascismo ed anche con l'Italia pre-fascista, contrapponendosi in questo ai liberali; per una societ\u00e0 laica e secolarizzata, contrapponendosi ai democristiani, per una societ\u00e0 democratica e progressista, ma pluralista e con ordinamenti politici liberali, contrapponendosi ai comunisti, ancora saldamente legati all'Unione Sovietica. Per questi motivi distintivi riusc\u00ec a raccogliere vasti consensi tra le persone desiderose di combattere contro il nazifascismo, caratterizzandosi comunque come un movimento piuttosto elitario.\nDurante la guerra partigiana, il Partito d'Azione fu attivo nell'organizzazione di formazioni partigiane, tra le quali si ricordano le brigate Giustizia e Libert\u00e0. Numericamente, le formazioni GL (dette \"gielline\" o \"gielliste\") erano seconde soltanto a quelle \"garibaldine\", riconducibili al Partito Comunista. I partigiani giellini si riconoscevano per i fazzoletti di colore verde. \nTra costoro - tutti facenti parte del Partito d'Azione - si possono ricordare Ferruccio Parri, nominato dal Comitato di Liberazione Nazionale (CLN) comandante militare unico della Resistenza, Antonio Giuriolo e Riccardo Lombardi, nominato nel 1945 prefetto di Milano dal CLN dell'Alta Italia (CLNAI).\nLo scioglimento del Partito d'Azione.\nIl Partito d'Azione, fondato nel 1942, fu l'erede principale del movimento GL ma, nell'immediato dopoguerra si divise in due correnti: una socialista, guidata da Emilio Lussu, e una liberaldemocratica, guidata da Ugo La Malfa. Riccardo Lombardi e Vittorio Foa tentarono invano di organizzare una terza corrente che fungesse da ponte fra le due ali estreme. La divisione interna si manifest\u00f2 insanabile: dopo che la minoranza liberaldemocratica aveva gi\u00e0 aderito al Partito Repubblicano Italiano, il 20 ottobre 1947 la maggioranza socialista conflu\u00ec nel Partito Socialista Italiano e il Pda fu sciolto.\nL'esperienza di \"Unit\u00e0 Popolare\".\nUna componente minoritaria del Partito d'azione (Piero Calamandrei, Tristano Codignola, Aldo Garosci, Paolo Vittorelli) non conflu\u00ec nel Partito Socialista Italiano e, al momento dello scioglimento del partito, form\u00f2 il movimento \u201cAzione Socialista Giustizia e Libert\u00e0\u201d che mantenne la propriet\u00e0 della testata giornalistica \"L'Italia Socialista\" (gi\u00e0: \"L'Italia libera\"), con la direzione di Garosci. \u201cAzione Socialista Giustizia e Libert\u00e0\u201d, l'8 febbraio 1948, a Milano, poi, dette vita all'Unione dei Socialisti, insieme ad alcuni ex giellini indipendenti. L'Unione dei Socialisti partecip\u00f2 alle elezioni politiche del 1948 nell'ambito della coalizione di Unit\u00e0 Socialista, insieme al PSLI. Il 31 gennaio 1949 conflu\u00ec ufficialmente nel PSLI che, nell'occasione, cambi\u00f2 il suo nome in PSDI.\nSuccessivamente, il 1\u00ba febbraio 1953, la componente ex azionista del gruppo di Calamandrei e Codignola usc\u00ec anche dal PSDI e form\u00f2 Autonomia Socialista, insediandosi nella vecchia sede fiorentina del soppresso movimento \u201cAzione Socialista Giustizia e Libert\u00e0\u201d. Nel frattempo, il 18 gennaio 1953, lo scrittore Carlo Cassola, rifond\u00f2 ufficialmente Giustizia e Libert\u00e0, ma il nuovo movimento si dissolse dopo solo tre mesi. Il 18 aprile 1953, infatti, in vista delle elezioni politiche del 1953, si costitu\u00ec il movimento Unit\u00e0 Popolare, con l'obiettivo di far fallire la cosiddetta legge elettorale \"truffa\" varata dal governo De Gasperi. Confluirono nel nuovo movimento sia Autonomia Socialista di Calamandrei, sia Giustizia e Libert\u00e0 di Carlo Cassola che un gruppo di dissidenti di sinistra del PRI (Unione di Rinascita Repubblicana), guidati da Oliviero Zuccarini e al quale, successivamente, aveva aderito anche Ferruccio Parri.\nAderirono ad Unit\u00e0 Popolare anche ex-azionisti ed intellettuali come Leopoldo Piccardi, Federico Comandini, Giuliano Vassalli e Carlo Levi; il movimento ebbe anche il sostegno di Adriano Olivetti e del suo Movimento Comunit\u00e0, di Carlo Bo, Norberto Bobbio, Mario Soldati e Leo Valiani. Tuttavia, colto il risultato di non fare scattare per un pugno di voti il premio di maggioranza a favore dei vincitori (la DC e gli alleati centristi), il raggruppamento non riusc\u00ec a proporsi come centro di coagulazione di un socialismo democratico di ispirazione non marxista. Dopo l'adesione dell'ala liberaldemocratica (Piccardi, Valiani) nel costituendo Partito Radicale, nel 1957 il movimento vot\u00f2, a maggioranza, la sua dissoluzione e la confluenza nel Partito Socialista Italiano. Tra i contrari: Oliviero Zuccarini rientr\u00f2 nel PRI e Aldo Garosci lasci\u00f2 temporaneamente la politica.\nIl gruppo del \"Mondo\" e il Partito radicale.\nLe battaglie laiche, antimonopoliste e antiautoritarie condotte dal \"Mondo\" diretto da Mario Pannunzio sfociano nel 1955 nella costituzione del Partito radicale, che comprendeva fra i fondatori numerosi militanti di estrazione giellista e azionista, fra i quali spiccavano Ernesto Rossi e Leo Valiani. Questa esperienza, fra le pi\u00f9 innovative del panorama politico italiano, entr\u00f2 in crisi all'inizio degli anni sessanta, a causa della dura contrapposizione a proposito del \"caso Piccardi\" fra l'ala di origine azionista (rappresentata da Ernesto Rossi) e quella di origine liberale (guidata dallo stesso Pannunzio), che lasci\u00f2 un lungo strascico di rancori personali.\nSuccessivamente, singole personalit\u00e0, fuori e dentro i partiti, nei sindacati, nelle associazioni e sulle colonne dei principali giornali italiani, ripresero e rilanciarono alcuni temi cari a quest'area politica - le fondamenta della democrazia, la difesa della Costituzione, la laicit\u00e0 delle istituzioni repubblicane, lo sviluppo di una forte etica pubblica. Si pensi, per esempio, a Vittorio Foa, Norberto Bobbio, Alessandro Galante Garrone, Leo Valiani, Giorgio Bocca.\nAltri movimenti che si ricollegano a \"Giustizia e Libert\u00e0\".\nSoltanto a partire dagli anni novanta si tent\u00f2 di riallacciare i rapporti all'interno della diaspora giellista e azionista, dapprima con la costituzione, nel 1993, del \"Movimento d'azione Giustizia e Libert\u00e0\" (alla cui presidenza fu chiamato Aldo Garosci), in seguito con la costituzione della \"Federazione nazionale dei circoli Giustizia e Libert\u00e0\", il cui coordinatore \u00e8 Vittorio Cimiotta. Quest'ultima \u00e8 un'\"associazione di associazioni\" (facente capo allo storico Circolo \"Giustizia e Libert\u00e0\" fondato a Roma nel 1948) priva di finalit\u00e0 di tipo partitico, ma esclusivamente di studio e diffusione del patrimonio ideale, culturale e politico di GL e del Pda. Su questi temi collabor\u00f2 con le fondazioni, gli istituti storici, gli archivi e le associazioni con questo comune interesse.I colori odierni del simbolo di GL sono il rosso ed il nero riconducibili al movimento libertario.\nA Torino, nel 1993, si costitu\u00ec il \"Movimento d'Azione Giustizia e Libert\u00e0\" ( con finalit\u00e0 di politica riconducibili ai partiti della sinistra) sotto l'egida culturale di Alessandro Galante Garrone e di Guido Fubini che lo presiedette sino al decesso. Dal 2010 \u00e8 presidente Antonio Caputo; ha organizzato e coorganizza importanti eventi, come la manifestazione del 29 aprile 2001 al Cinema Eliseo di Torino che fu occasione per diffondere l'appello di Bobbio, Galante Garrone, Sylos Labini, Pizzorusso, per battere col voto la cosiddetta \"casa delle Libert\u00e0\"; il Palavobis del 2002, \"se non ora quando\" del 2011. Esprime la linea attualizzata dell'azionismo torinese, inteso come metodo che intende coniugare pensiero e azione, nella difesa e attuazione della Carta costituzionale e dell'affermazione dei principi sempre attuali di Giustizia e Libert\u00e0. Una ripresa politico-culturale degli ideali di Giustizia e Libert\u00e0, Partito d'Azione, liberalsocialismo e socialismo libertario - come \"libert\u00e0 eguale\" ed emancipazione individuale e sociale - \u00e8 rappresentata oggi in forma associativa e \"laboratoriale\" dal Movimento RadicalSocialista.\nPersone legate a Giustizia e Libert\u00e0.\nIspiratori ideali, esponenti di spicco del Movimento e delle formazioni partigiane GL o del Partito d'Azione:"}
{"id": "61751", "revid": "2812", "url": "https://it.wikipedia.org/wiki?curid=61751", "title": "Nkrumah", "text": ""}
{"id": "61752", "revid": "125944609", "url": "https://it.wikipedia.org/wiki?curid=61752", "title": "Niue", "text": "Niue (\"Niu\u0113\" in lingua niueana) \u00e8 uno Stato insulare dell'Oceano Pacifico meridionale, sito 2.400\u00a0km a nord-est della Nuova Zelanda, all'interno di un triangolo formato da Tonga a ovest, Samoa a nord e le Isole Cook a est.\nDal 1974 mantiene uno \"status\" di libera associazione con la Nuova Zelanda.\nStoria.\nLe prime popolazioni a raggiungere Niue furono quelle delle isole Samoa, situate 560 chilometri a nordovest, circa nel 900 d.C. Successivamente l'isola sub\u00ec le incursioni anche dei guerrieri tongani, nel XVI secolo.\nIl dialetto di Niue presenta notevoli affinit\u00e0 con il samoano, con il quale mantiene un forte legame culturale.\nIl primo contatto di Niue con un europeo risale al 1774, con il capitano James Cook, che, avvistando gli abitanti dell'isola senza attraccarvi, la chiam\u00f2 \"Isola selvaggia\" (\"Savage Island\"), scambiando forse il colore rosso con il quale erano dipinti gli indigeni per sangue.\nSuccessivamente l'evento di maggiore rilievo nei rapporti con gli europei fu l'arrivo della \"London Missionary Society\" nel 1846.\nNel 1887 il re Fata-a-iki (1887-1896) scrisse una lettera alla regina Vittoria del Regno Unito chiedendo l'istituzione di un protettorato britannico sull'isola affinch\u00e9 non entrasse nelle sfere protettive di qualche altra potenza coloniale. La lettera non ricevette risposta, e neanche la successiva del 1895.\nSolo nel 1900 il Regno Unito riconobbe a Niue lo status di protettorato, ma l'influenza britannica cess\u00f2 l'anno seguente quando l'isola fu annessa dalla Nuova Zelanda.\nDurante la prima guerra mondiale centocinquanta niueani furono arruolati nell'esercito neozelandese.\nL'indipendenza in forma di auto-governo fu garantita dal parlamento della Nuova Zelanda il 19 ottobre 1974, con la pubblicazione della Costituzione.\nNel gennaio del 2004 Niue fu colpita dal ciclone Heta, che uccise due persone e provoc\u00f2 estesi danni all'intera isola e in modo particolare nella parte meridionale della capitale Alofi.\nIl capo del governo \u00e8 il premier Dalton Tagelagi, eletto alle elezioni legislative dell'11 giugno 2020.\nGeografia.\nNiue \u00e8 un'isola di localizzata nel sud dell'Oceano Pacifico, a est di Tonga.\nMorfologia.\nNiue \u00e8 una delle pi\u00f9 grandi \"makatea\" (isole coralline sollevate) del mondo.\nIl suo territorio \u00e8 costituito da ripide scogliere di calcare lungo la costa e da un altipiano centrale posto a 60 metri sul livello del mare. Il punto pi\u00f9 alto si raggiunge a 68\u00a0m sul livello del mare, in un luogo senza nome, vicino al villaggio di Mutalau. Una barriera corallina corre tutto attorno all'isola, con una sola interruzione di un certo rilievo al centro della costa ovest, nei pressi della capitale, Alofi. Una caratteristica dell'isola \u00e8 data dal gran numero di cave di calcare poste in prossimit\u00e0 della costa.\nL'isola ha una forma grossolanamente ovale (un diametro di circa 18\u00a0km) con due larghe baie che solcano la costa ovest (la baia di Alofi nel centro, e la baia di Avatele nel sud). Tra queste c'\u00e8 il promontorio di Halagigie Point. Una piccola penisola, Tepa Point (o Blowhole Point) \u00e8 situato vicino all'insediamento di Avatele nel sud-ovest. La costa \u00e8 lunga in totale 64\u00a0km.\nCi sono tre barriere coralline all'interno delle acque territoriali, che non danno contributi alla superficie del Paese:\nOltre a queste tre vi sono l'Albert Meyer Reef, 326\u00a0km sud-ovest (20\u00b053'S, 172\u00b019'O), circa 5\u00a0km in lunghezza e profondo circa 3 metri, non ufficialmente reclamato da Niue, e Haymet Rocks, 1273\u00a0km ESE (26\u00b0S, 160\u00b0W), di esistenza dubbia.\nIdrografia.\nL'isola non presenta corsi d'acqua ma la morfologia accidentata, che crea numerose grotte, burroni e gole, permette la formazione di piccoli laghetti alluvionali in occasione di forti piogge, e la creazione di piccoli ruscelli che si riversano in mare dall'alto della scogliera.\nClima.\nL'isola ha un clima tropicale. La stagione dei cicloni va da dicembre a marzo e in questo periodo la temperatura media \u00e8 di 27\u00a0\u00b0C. Durante il resto dell'anno la temperatura \u00e8 pi\u00f9 bassa, con una media di 24\u00a0\u00b0C, grazie anche agli alisei sud-orientali.\nLe precipitazioni, abbondanti, raggiungono una media annua di 2000\u00a0mm, con piogge concentrate soprattutto tra novembre e aprile.\nPopolazione.\nL'isola ha una popolazione di soli 1620 abitanti (al 2018), con una densit\u00e0 di 5,35 abitanti per km\u00b2.\nDemografia.\nLa popolazione di Niue \u00e8 in continuo calo a causa dell'emigrazione, soprattutto da parte dei giovani, verso la Nuova Zelanda in primis e verso l'Australia. All'inizio del XX secolo la popolazione di Niue ammontava a circa 4500 persone e al momento dell'indipendenza, del 1974, era di circa 4000 persone. Si stima che circa 18.500 niueani vivano in Nuova Zelanda e altri 3000 in Australia. La maggior parte della popolazione risiede sulla costa ovest, intorno alla capitale e nel nord-ovest.\nLa popolazione indigena di Niue \u00e8 di origine polinesiana, con antenati che si crede siano arrivati sull'isola navigando dalle isole Tonga, Samoa o Pukapuka.\nSecondo il censimento del 2001 la popolazione aborigena costituisce l'80,6%, le popolazioni provenienti da altre isole del Pac\u00edfico 10,5%, gli europei il 4,7% e gli asiatici lo 0,2%.\nReligione.\nOgni villaggio dell'isola ha il proprio luogo di culto dell'Ekalesia Niue, una chiesa protestante derivante dalla London Missionary Society. Secondo il censimento del 2001 il 62,96% della popolazione \u00e8 fedele a questa chiesa, un ramo della chiesa congregazionale, divenuta indipendente nel 1970, che mantiene una forte influenza nella societ\u00e0 contemporanea. Seconda religione dell'isola \u00e8 quella mormone con il 9,1% della popolazione. Dopo la Seconda Guerra Mondiale si sono diffusi nell'isola il cattolicesimo, i Testimoni di Geova, la Chiesa Avventista del Settimo Giorno e i Bah\u00e1'\u00ed. \u00c8 ancora praticata anche la religione tradizionale, ovvero quella antecedente all'arrivo dei primi missionari.\nLingue.\nLingue ufficiali dell'isola sono l'inglese e il niueano. Il niueano, la lingua parlata dalla popolazione, \u00e8 imparentato strettamente con il tongano ma ha anche diverse affinit\u00e0 con il samoano. L'inglese \u00e8 la seconda lingua ma \u00e8 parlata dalla quasi totalit\u00e0 degli abitanti.\nOrdinamento dello stato.\nIn base alla costituzione di Niue, datata 1974, l'isola \u00e8 indipendente e in libera associazione con la Nuova Zelanda. La costituzione di Niue investe dell'autorit\u00e0 esecutiva la regina e il governatore generale della Nuova Zelanda. Essa \u00e8 per\u00f2 esercitata in pratica dal premier di Niue e tre altri ministri. Il premier e i ministri devono essere membri dell'Assemblea di Niue, l'assemblea legislativa della nazione.\nL'assemblea \u00e8 composta da venti membri eletti democraticamente ogni tre anni. Quattordici dei membri sono eletti direttamente dagli elettori di altrettanti collegi elettorali di villaggio. I rimanenti sei sono eletti alla stessa maniera, con la differenza che diversi collegi elettorali sono accorpati per ogni seggio. Gli elettori devono essere cittadini della Nuova Zelanda, residenti da almeno tre mesi a Niue e i candidati devono essere elettori, residenti da non meno di dodici mesi. In caso di parit\u00e0 dei voti, la tornata elettorale viene ripetuta e qualora si ripeta la parit\u00e0, il vincitore viene estratto a sorte. Lo speaker dell'assemblea \u00e8 eletto tra i membri.\nSuddivisioni storiche e amministrative.\nL'isola \u00e8 storicamente divisa in una parte settentrionale, chiamata \"Motu\" e una meridionale, chiamata \"Tafiti\". Amministrativamente il territorio \u00e8 diviso in quattordici municipalit\u00e0 che corrispondono ai territori dei villaggi principali. La capitale, Alofi, \u00e8 divisa in due municipalit\u00e0: Alofi Nord e Alofi Sud. Ogni villaggio elegge il proprio Consiglio Municipale, che elegge il proprio presidente, e ogni villaggio \u00e8 rappresentato da un deputato al Parlamento di Niue.\nIstituzioni.\nOrdinamento scolastico.\nIl sistema scolastico si basa sul modello neozelandese e mantiene essenzialmente lo stesso piano di studi. L'educazione \u00e8 obbligatoria per i bambini da 5 a 14 anni. Il tasso di alfabetizzazione nel paese \u00e8 molto alta: stando ai dati governativi si aggira intorno al 99%. La scuola superiore di Niue (Niue High School) si trova ad Alofi Nord. A Niue opera un distaccamento dell'Universit\u00e0 del Pacifico del Sud, che \u00e8 l'unica istituzione in grado di fornire istruzione dopo la scuola secondaria. Gran parte dei niueani ricevono l'educazione superiore all'estero, principalmente in Nuova Zelanda, Australia o Figi.\nSistema sanitario.\nConsiderato l'isolamento dal resto del mondo a Niue \u00e8 praticamente inesistente il rischio di contrarre malaria o AIDS. Rari sono i casi di epatite, tubercolosi e dengue. Il sistema sanitario nazionale funziona a titolo gratuito per gli abitanti dell'isola mentre \u00e8 a pagamento per gli stranieri. L'unico ospedale di Niue, il \"Lord Liverpool Hospital\", che si trova nella parte meridionale di Alofi, \u00e8 stato ricostruito nel 2002 dopo i danneggiamenti causati da un ciclone tropicale. Nel 2001 il rapporto tra medici e popolazione era di uno per 434 abitanti.\nForze armate.\nNiue non ha forze armate regolari e la difesa dell'isola \u00e8 garantita dalle forze armate neozelandesi.\nPolitica.\nPolitica interna.\nPer i due decenni successivi alla dichiarazione di indipendenza del 1974 Niue non ha avuto partiti politici organizzati. Solo nel 1990 si organizz\u00f2 il primo partito politico, che ebbe per\u00f2 vita breve a causa della difficolt\u00e0 nella scelta del candidato Premier e del suo Gabinetto. Nel 1996, nelle elezioni parlamentari, per la prima volta prese parte il Partito del Popolo di Niue. Nel 2003 il partito fu per\u00f2 sciolto: attualmente non esistono partiti politici a Niue e dunque tutti i membri dell'Assemblea di Niue risultano essere come indipendenti.\nPolitica estera.\nLa politica estera e la rappresentanza di Niue all'estero sono garantite dalla Nuova Zelanda. A Wellington si trova un ufficio di rappresentanza di Niue.\nEconomia.\nL'espansione economica di Niue \u00e8 molto limitata, con un PIL intorno ai 7,6 milioni di dollari (stima del 2000).\nUna gran parte delle attivit\u00e0 economiche \u00e8 data dalle normali gestioni governative, oppure da piantagioni a conduzione familiare.\nLa valuta usata \u00e8 il dollaro neozelandese; sempre dalla Nuova Zelanda provengono introiti economici per il sostentamento dell'isola.\nGli aiuti stranieri, principalmente dalla Nuova Zelanda, sono stati finora la principale entrata. Il turismo procura un po' di reddito, mentre le attivit\u00e0 industriali risultano scarse. Le rimesse dagli emigrati niueani in Nuova Zelanda (circa 20.000) costituiscono una parte significativa delle entrate di Niue.\nLe spese di governo eccedono di molto le entrate, con il sussidio dalla Nuova Zelanda che sovvenziona le paghe dei dipendenti pubblici. Il governo riesce a ottenere qualche entrata, anche se piuttosto limitata, dalle emissioni filateliche per collezionisti stranieri.\nIl governo auspicava la creazione di un regime di \"offshore banking\" ma questo progetto \u00e8 stato abbandonato anche su pressione del governo statunitense. Comunque, per la bassa imposizione fiscale attuata e in particolare per l'assenza di norme e misure restrittive di controllo sul versante delle transazioni finanziarie, Niue \u00e8 annoverata tra i cosiddetti \"paradisi fiscali\". Infatti \u00e8 una delle 14 giurisdizioni che figurano nella \"lista grigia\" nel rapporto del giugno 2010 dell'OCSE. Anche il sistema fiscale italiano, con il Decreto Ministeriale 04/05/1999, l'ha inserita tra gli Stati o Territori aventi un regime fiscale privilegiato, cosiddetta \"Black List\", ponendo quindi limitazioni fiscali ai rapporti economico commerciali che si intrattengono tra le aziende italiane e i soggetti ubicati in tale territorio.\nL'economia di Niue sta ancora soffrendo a causa del devastante ciclone tropicale Heta, che ha colpito l'isola nel 2004, devastando le abitazioni e l'unico ospedale.\nRisorse.\nAgricoltura.\nL'agricoltura di sussistenza con piantagioni a conduzione familiari, costituisce una minima parte dell'economia dell'isola.\nIl principale prodotto agricolo \u00e8 il taro rosa, commerciato in tutta l'Oceania. Tra le altre coltivazioni si ricordano diverse variet\u00e0 di banana, tapioca, cassava, yam e kumara (patata dolce).\nRilevante \u00e8 la produzione di miele per l'esportazione.\nPesca.\nLe acque attorno a Niue sono protette dalla legge, che vieta per la pesca l'utilizzo di esplosivi, veleni e attrezzature subacquee. La pesca con le reti non si \u00e8 mai diffusa molto nell'isola. Come esca vengono tradizionalmente utilizzati piccoli pesciolini, chiamati ulihega (\"Decapterus macrosoma\"), catturati con l'utilizzo di noci di cocco e altri vegetali. Le uniche zone di pesca consentite sono quelle delle acque che si trovano al largo delle zone di costa dove arrivano i sentieri che partono dall'interno dell'isola, i cosiddetti sea track. Attorno all'isola abbondano wahoo, tonni e mahi-mahi.\nRisorse minerarie.\nNell'agosto del 2005 un'azienda mineraria australiana, la Yamarna Goldfields, afferm\u00f2 di avere scoperto un grandissimo giacimento di uranio. La notizia si rivel\u00f2 completamente falsa e i cospiratori vennero arrestati per insider trading. Sull'isola sono completamente assenti attivit\u00e0 minerarie.\nIndustria.\nIl settore industriale \u00e8 quasi inesistente a Niue. Esistono alcune piccole fabbriche per la lavorazione di maracuj\u00e1, petrolio, miele e cocco.\nEsportazioni.\nUn tempo erano fiorenti le esportazioni di cotone, copra e banane ma ormai sono scomparse: rimangono esportazioni principalmente di miele e taro. Niue ha esportato per 182.997 dollari neozelandesi nel 2003, quasi esclusivamente verso la Nuova Zelanda.\nImportazioni.\nLe principali risorse importate sono alimenti, prodotti manifatturieri, macchinari, combustibile, equipaggiamento medico e medicine. Nel 2003 Niue ha importato per 3,66 milioni di dollari neozelandesi, avendo come partner commerciali sempre la Nuova Zelanda (97,6%) e l'Australia (0,28%) principalmente.\nTrasporti.\nL'aeroporto internazionale di Alofi serve l'isola con collegamenti per la Nuova Zelanda (due volte la settimana) e per le isola Samoa (ogni luned\u00ec). Niue non \u00e8 servita da navi passeggeri e sull'isola non esiste il treno ne altro tipo di trasporto pubblico.\nNiue ha pi\u00f9 di 100\u00a0km di strade asfaltate, che corrono lungo la costa. La guida \u00e8 a sinistra.\nTurismo.\nL'afflusso turistico, bench\u00e9 non elevato, \u00e8 considerato dal governo uno dei tre settori forti dell'economia e da incentivare (gli altri due settori forti sono la pesca e l'agricoltura). Nel 2002 Niue \u00e8 stata visitata da 3.155 turisti. Si tratta nella grande maggioranza di neozelandesi, seguiti da australiani, europei, statunitensi e canadesi. Nel 2006 le entrate portate dai visitatori stranieri sono state pari a 1,6 milioni di dollari, facendo appunto del comparto turistico una delle principali fonti dell'economia isolana. Il governo sta attuando una strategia di appoggio e incentivazione dei finanziamenti stranieri per progetti di sviluppo turistico nell'isola, per aumentare le possibilit\u00e0 ricettive del territorio, grazie a incentivi fiscali e concessioni. Il grande limite del turismo niueano \u00e8 dovuto alla difficolt\u00e0 a raggiungere l'isola (esistono solo collegamenti aerei, due volte la settimana).\nNel marzo 2020 Niue \u00e8 stato il primo Paese completamente buio, nell'ambito del contrasto all'inquinamento luminoso.\nAmbiente.\nSecondo il WWF, Niue fa parte della stessa bioregione delle isole Tonga (foreste umide tropicali).\nIl governo ha istituito l'Huvalu Forest Conservation Area, nella parte sud-orientale dell'isola, all'interno, per proteggere un tratto di fitta foresta tropicale, dove crescono alberi e fiori selvatici molto belli.\nFlora.\nLa vegetazione, tipicamente tropicale, \u00e8 molto fitta all'interno dell'isola e in assoluto la parte orientale dell'isola \u00e8 la pi\u00f9 rigogliosa, con aree litoranee praticamente impenetrabili e boschi ombrosi.\nFauna.\nGli unici mammiferi autoctoni sono i topi e i pipistrelli frugivori. I gatti, portati sull'isola dall'uomo e ora rinselvatichiti, costituiscono un grave problema perch\u00e9 cacciano la fauna locale, precedentemente senza problemi di grossi predatori.\nNumerose sono le specie di uccelli residenti e quelle migranti. Tra le principali che abitano l'isola si possono ricordare i fetonti codabianca, i parrocchetti e i veka (ralli delle Filippine). Le coste sono abitate dal grandissimo granchio ladro o granchio del cocco, che la popolazione locale chiama \"uga\", famoso per la prelibatezza della sua polpa.\nI mari attorno all'isola sono abitati da una grande variet\u00e0 di pesci tropicali dai colori pi\u00f9 svariati. Ma l'animale caratteristico delle acque di Niue non \u00e8 un pesce bens\u00ec il katuali, un serpente marino del genere \"Laticauda\" dalla livrea a strisce nere e grigie, molto velenoso, ma che raramente attacca l'uomo, perch\u00e9 ha la bocca molto piccola. Questo serpente \u00e8 endemico delle acque marine circostanti l'isola di Niue.\nLe megattere giungono nelle acque di Niue dall'Antartide per venirsi a riprodurre, nel periodo che va da giugno a novembre. Le acque sono anche abitate da diversi delfini di piccole dimensioni e non \u00e8 difficile avvistare banchi di stenelle dal lungo rostro.\nArte.\nLetteratura.\nRomanzo.\nTra i romanzieri niueani pi\u00f9 famosi ricordiamo John Pule, con le sue opere \"The Shark that Ate the Sun\" e \"Burn My Head in Heaven\".\nMusica.\nCome in tutti i popoli polinesiani la musica e la danza occupano una parte importante nella vita pubblica niueana. Una caratteristica delle canzoni tradizionali niueane \u00e8 quella di non essere accompagnate da strumenti musicali, se non da un tipico tamburo, chiamato \"nafa\". La danza \u00e8 tradizionale per festeggiare una nascita o un evento particolare.\nSport.\nNiue, nonostante le sue piccole dimensioni, ha una serie di sport molto popolari.\nIl rugby \u00e8 uno sport molto popolare a Niue, praticato tanto dagli uomini quanto dalle donne.\nI \"Toa Niue\" hanno ottenuto una finale nel 2007 e una vittoria nel 2008 nella Coppa d'Oceania.\nLa pallacanestro \u00e8 anch'essa molto popolare bench\u00e9 sia praticata solo a livello femminile.\nMolto praticato anche il golf, con un campo a 9 buche a Fonuakula.\nIl calcio \u00e8 molto popolare, come dimostra il Campionato di calcio di Niue. La nazionale del paese ha esordito nel 1984 ma non ha mai vinto una partita ufficiale. Nel 1960 \u00e8 nata invece la federazione nazionale, la NIFA, che \u00e8 stata dal 2006 al 2021 affiliata all'OFC. \nSi pratica inoltre il tennis e le sue acque sono il luogo ideale per lo snorkeling e le immersioni subacquee.\nSport tradizionale di Niue \u00e8 il \"tika\", simile al giavellotto.\nTradizioni.\nGastronomia.\nIl piatto nazionale di Niue \u00e8 il takihi, un piatto a base di taro, papaia e latte di cocco."}
{"id": "61753", "revid": "15756", "url": "https://it.wikipedia.org/wiki?curid=61753", "title": "Governo De Gasperi V", "text": "Il Governo De Gasperi V \u00e8 stato il quarto esecutivo della Repubblica Italiana, il primo della I legislatura.\n\u00c8 rimasto in carica dal 24 maggio 1948 al 27 gennaio 1950 per un totale di 613 giorni, ovvero 1 anno, 8 mesi e 3 giorni.\nSostegno parlamentare.\nCamera dei Deputati\nCompagine di governo.\nInizio mandato\nFine mandato\nCronologia.\n\"Salvo diversa indicazione le notizie sono prelevate dalla pagina indicata in bibliografia del sito dellarepubblica.it\""}
{"id": "61755", "revid": "120035910", "url": "https://it.wikipedia.org/wiki?curid=61755", "title": "Tellurio", "text": "Il tellurio (dal latino \"tellus, telluris\" che significa \"terra\") \u00e8 l'elemento chimico di numero atomico 52 e il suo simbolo \u00e8 Te. \u00c8 un semimetallo fragile, di colore bianco-argenteo simile allo stagno; il tellurio \u00e8 chimicamente affine al selenio e allo zolfo. Si usa soprattutto in leghe e come semiconduttore.\nCaratteristiche.\nIl tellurio \u00e8 un elemento relativamente raro che appartiene allo stesso gruppo dell'ossigeno, dello zolfo, del selenio e del polonio, noto in passato come il gruppo dei calcogeni.\nAllo stato cristallino, il tellurio ha un aspetto metallico bianco-argenteo. \u00c8 un metalloide fragile che si lascia polverizzare facilmente. Il tellurio amorfo pu\u00f2 essere ottenuto per precipitazione da soluzioni di acido telluroso o di acido tellurico, bench\u00e9 non sia ancora chiarito se si tratta di una sostanza veramente amorfa o se sia invece costituita da microcristalli. Il tellurio \u00e8 un semiconduttore di tipo \"p\" la cui conduttivit\u00e0 dipende fortemente dalla direzione di allineamento degli atomi.\nChimicamente correlato al selenio ed allo zolfo, la sua conducibilit\u00e0 elettrica cresce sensibilmente quando \u00e8 esposto alla luce. Pu\u00f2 essere drogato con rame, oro, argento, stagno o altri metalli. Infiammabile all'aria, il tellurio brucia con una fiamma blu-verdastra convertendosi nel suo biossido.\nAllo stato fuso, il tellurio \u00e8 in grado di corrodere il rame, il ferro e l'acciaio inossidabile.\nStoria.\nIl tellurio (dal latino \"tellus\", che vuol dire \"Terra\") fu scoperto nel 1782 da Franz-Joseph M\u00fcller von Reichenstein, a Sibiu in Romania. Nel 1798 fu battezzato con il nome attuale da Martin Heinrich Klaproth, che per primo riusc\u00ec a isolarlo.\nGli anni sessanta videro una crescita sia nelle applicazione termoelettriche del tellurio sia nelle lavorazioni dell'acciaio, che \u00e8 diventato il suo impiego principale.\nUtilizzi.\nSi usa soprattutto in lega con altri metalli. Viene aggiunto al piombo per aumentarne la resistenza meccanica e diminuire l'effetto corrosivo dell'acido solforico; se viene aggiunto al rame o all'acciaio inossidabile li rende pi\u00f9 lavorabili. Altri usi:\nIl tellurio si usa anche nelle capsule esplosive, e potenzialmente in pannelli fotovoltaici al tellururo di cadmio, garantendo rendimenti per conversione di luce in energia elettrica tra i migliori con celle solari (anche se per ora questa applicazione del tellurio non ha ancora avuto un effetto sul mercato). Il tellururo di cadmio si utilizza anche per la realizzazione di rivelatori allo stato solido di radiazioni ionizzanti. Un'applicazione attuale del tellurio \u00e8 nell'ambito delle memorie a cambiamento di fase, come elemento principe di una lega calcogenura denominata GST. Il tellurio \u00e8 un componente chiave dei catalizzatori di ossidi misti per l'ossidazione selettiva del propano in acido acrilico. La composizione elementare della superficie cambia dinamicamente e reversibilmente con le condizioni di reazione. In presenza di vapore la superficie del catalizzatore \u00e8 arricchita in tellurio e vanadio che si traduce nel miglioramento della produzione dell'acido acrilico. I composti tellur-organici sono intermedi importanti nella sintesi organica.\nDisponibilit\u00e0.\nIl tellurio si trova a volte in forma nativa, ma pi\u00f9 spesso \u00e8 sotto forma di tellururo d'oro (calaverite), e combinato con altri metalli. La principale fonte di tellurio \u00e8 la fanghiglia anodica residua della raffinazione elettrolitica del rame.\nIl tellurio commerciale, che non \u00e8 tossico, \u00e8 in genere contrassegnato come polvere a meno di 200 maglie, ma \u00e8 anche reperibile in lingotti, barre, lastre o pezzi. Il prezzo alla fine del 2000 per il tellurio \u00e8 stato di .\nComposti.\nIl tellurio \u00e8 nella stessa serie chimica dello zolfo e del selenio, e forma composti analoghi. Un composto con un metallo, con l'idrogeno o con ioni simili \u00e8 detto tellururo.\nIsotopi.\nEsistono 30 isotopi noti del tellurio, con masse atomiche che vanno da ; il tellurio in natura \u00e8 composto di otto isotopi, tutti elencati nella tabella ad inizio voce.\nPrecauzioni.\nGli esseri umani esposti a concentrazioni di tellurio in aria di o meno sviluppano il cosiddetto \"fiato al tellurio\", che ha un odore simile all'aglio. Il tellurio ed i suoi composti dovrebbero essere considerati tossici e andrebbero maneggiati con attenzione."}
{"id": "61756", "revid": "2812", "url": "https://it.wikipedia.org/wiki?curid=61756", "title": "Francis Nwia-Kofi", "text": ""}
{"id": "61757", "revid": "305330", "url": "https://it.wikipedia.org/wiki?curid=61757", "title": "Seminole", "text": "I Seminole sono una popolazione dell'America Settentrionale della famiglia linguistica muscoghiana e dell'area culturale sudorientale, che abitano attualmente le paludi della Florida meridionale.\nStoria.\nI Seminole derivano dai membri della confederazione Creek e dei Chickasaw che nel XVIII secolo si stabilirono in Florida a causa della sovrappopolazione delle proprie sedi di origine. A queste prime comunit\u00e0 di migranti (\"popolo in movimento\", tale \u00e8 il significato di \"seminole\" in lingua creek), si integrarono successivamente altre trib\u00f9 minori e gruppi di schiavi neri fuggitivi, dando vita ad una delle pi\u00f9 combattive confederazioni indiane del Nord America.\nCon l'integrazione e i matrimoni interrazziali con i neri, i Seminole crebbero di popolazione e di conseguenza di potere; infatti istituirono scuole all'interno della comunit\u00e0, grazie agli ex schiavi che avevano imparato a leggere e scrivere (di nascosto, perch\u00e9 non era permessa l'istruzione ai neri). In virt\u00f9 di ci\u00f2 il governo li temeva, poich\u00e9 il capo Osceola aveva rifiutato di firmare il contratto-truffa con il quale il governo si sarebbe impossessato delle loro terre.\nGuerre.\nTra il 1814 e il 1818 combatterono la prima guerra Seminole con gli USA, finita in sconfitta.\nOppostisi strenuamente all'esodo imposto dagli Stati Uniti dopo l'acquisizione della Florida, combatterono altre due guerre, fra le pi\u00f9 violente dei Nativi americani. Questi conflitti non valsero tuttavia a piegare la resistenza dei Seminole, l'unica nazione indiana che non concluse mai trattati con i bianchi. In seguito all'acquisto della Florida, che era una colonia spagnola, gli Statunitensi decisero di appropriarsi delle terre dei Seminole, ma questi come molte delle trib\u00f9 native si opposero con forza, scatenando una guerriglia incessante. Gli statunitensi erano superiori per armamento e numero, ma il valore dei guerrieri, la tenacia di tutti i membri e la conoscenza delle paludi della Florida concesse ai Seminole di resistere, seppur venendo decimati e costretti ad una vita disagiata. Dopo anni di lotta alla fine i pochi Seminole sopravvissuti furono costretti a ritirarsi nel centro pi\u00f9 inospitale delle Everglades. Le guerre Seminole costarono agli Yankee assai pi\u00f9 dell'acquisto della medesima terra dove furono combattute. L'autonomia dei Seminole fu di fatto riconosciuta nel 1923 dagli Stati Uniti d'America con la costituzione in riserva dei territori occupati dalla nazione. \u00c8 l'unica trib\u00f9 che non si arrese all'esercito statunitense. In seguito il governo chiese la loro collaborazione in qualit\u00e0 di \"scout\" ed interpreti in occasioni di incontri diplomatici con le altre trib\u00f9. I Seminole della Florida raggiunsero un accordo formale con il governo degli Stati Uniti nel 1957 in cui fu confermata la loro sovranit\u00e0 sui territori tribali e venne definito un indennizzo per i territori confiscati. Da allora le trib\u00f9 hanno sviluppato economie basate principalmente sulla vendita di tabacco (\"tax-free\"),\nsul patrimonio culturale, su attivit\u00e0 legate al turismo\ne sul gioco d'azzardo.\nLe abitazioni e l'economia.\nL'abitazione tipica dei Seminole, il \"chickee\", nacque durante i primi dell'Ottocento quando i Seminole, incalzati dalle truppe statunitensi, avevano bisogno di un riparo provvisorio e veloce durante gli spostamenti.\nIl \"chickee\" \u00e8 una casa aperta su palafitte con piattaforma in legno e tetto di paglia e senza muri esterni. La casa veniva costruita sistemando grossi pali sul piano tra i tronchi. Il pavimento era costituito di grandi stuoie coperte con corteccia di cipresso e foglie di palma. Il tetto declinava dal centro. Per arrampicarsi sul piano veniva usata una scala a pioli. Il fuoco veniva acceso fuori dalla casa.\nL'economia era essenzialmente agricola. Oggi i Seminole sono proprietari della catena Hard Rock Cafe.\nBibliografia.\nJ. W. Covington \"I seminole della Florida\", Mursia, Milano ISBN 9788842518846\nDario Fo \"La storia proibita dell'America: i Seminole\", Guanda, Milano - 2015."}
{"id": "61758", "revid": "1305772", "url": "https://it.wikipedia.org/wiki?curid=61758", "title": "Undertow", "text": ""}
{"id": "61759", "revid": "287204", "url": "https://it.wikipedia.org/wiki?curid=61759", "title": "Undertow (Firefall)", "text": "Undertow \u00e8 il quarto album in studio del gruppo musicale statunitense Firefall, pubblicato nel marzo 1980 dalla Atlantic Records.\nDescrizione.\nRegistrato ai Criteria Studios di Miami (Florida) e in altri studio statunitensi, \"Undertow\" \u00e8 stato realizzato grazie anche alla partecipazione di alcuni musicisti ospiti: il percussionista Joe Lala, il pianista Paul Harris, il batterista Andy Newmark, Bill Payne all'organo e Tom Kelly ai cori.\nTracce.\nTesti e musiche di Rick Roberts, eccetto dove indicato."}
{"id": "61761", "revid": "1005847", "url": "https://it.wikipedia.org/wiki?curid=61761", "title": "Governo De Gasperi VI", "text": "Il Governo De Gasperi VI \u00e8 stato il quinto esecutivo della Repubblica Italiana, il secondo della I legislatura.\n\u00c8 rimasto in carica dal 27 gennaio 1950 al 26 luglio 1951 per un totale di 545 giorni, ovvero 1 anno, 5 mesi e 29 giorni. De Gasperi prest\u00f2 giuramento il 27 gennaio, i ministri, il giorno seguente.\nSostegno parlamentare.\nCamera dei Deputati\nSenato della Repubblica&lt;br&gt;\nNota: la tabella seguente \u00e8 errata. Il primo senato aveva oltre 340 membri."}
{"id": "61762", "revid": "675353", "url": "https://it.wikipedia.org/wiki?curid=61762", "title": "Modulazione di frequenza", "text": "La modulazione di frequenza, sigla FM (dall'analogo termine inglese \"frequency modulation\") o pi\u00f9 raramente MF, nelle telecomunicazioni, \u00e8 una delle tecniche di trasmissione utilizzate per trasmettere informazioni usando la variazione di frequenza dell'onda portante. Appartiene alle modulazioni a onda continua, ovvero quelle che modulano una portante sinusoidale, e tra queste in particolare appartiene a quelle che effettuano modulazione angolare (non lineare), dato che insiste sulla fase della portante. Nella FM vi \u00e8 un legame lineare tra deviazione di frequenza e messaggio.\nCaratteristiche.\nLa FM consiste nel modulare la frequenza del segnale radio che si intende utilizzare per la trasmissione (detto portante) in maniera proporzionale all'ampiezza del segnale che si intende trasmettere.\nRispetto alla modulazione di ampiezza, ha il vantaggio di essere molto meno sensibile ai disturbi e di permettere una trasmissione di miglior qualit\u00e0. Ha inoltre un'efficienza energetica molto maggiore, dato che la potenza del segnale modulato FM \u00e8 esclusivamente quella della portante: il segnale di informazione cio\u00e8 non richiede potenza aggiuntiva per essere trasmesso.\nIl difetto principale \u00e8 la necessit\u00e0 di circuiti molto pi\u00f9 complessi, sia per la generazione del segnale da trasmettere che per la sua ricezione, nonch\u00e9 la maggiore richiesta di banda in trasmissione (richiesta ripagata da maggiore robustezza al rumore). L'attuale tecnologia ha permesso di superare agevolmente tali problematiche, con il risultato che le trasmissioni in modulazione di frequenza sono sempre pi\u00f9 usate a discapito di quelle a modulazione di ampiezza, soprattutto in ambito di broadcasting commerciale.\nTeoria.\nLa frequenza istantanea di un segnale modulato in frequenza si pu\u00f2 scrivere come formula_1, dove:\nLa fase istantanea del segnale modulato si pu\u00f2 scrivere come:\nformula_5\nIn definitiva il segnale modulato avr\u00e0 la forma formula_6\nAnalisi spettrale.\nUn segnale modulato con questa tecnica \u00e8 una funzione non lineare del segnale modulante e questo rende molto difficile fare l'analisi spettrale di un segnale generico modulato in frequenza. A questo scopo si introducono delle semplificazioni: si considera come segnale modulante un segnale sinusoidale a tono singolo e si distingue il caso in cui produca un segnale FM a banda larga da quello in cui produca un segnale FM a banda stretta. Si noti che il segnale modulante in questione non \u00e8 scelto a caso ma riveste un ruolo fondamentale nella teoria dei segnali in virt\u00f9 del teorema di Fourier.\nModulazione di frequenza a banda stretta.\nUna degli aspetti prioritari di una qualsiasi modulazione sta nel capire quali sono le sue potenzialit\u00e0 in termini di occupazione di banda. Utilizzare perci\u00f2 un segnale sinusoidale isofrequenziale come segnale modulante, permette di comprendere in maniera analitica le caratteristiche spettrali di una modulazione. Tramite un segnale modulante isofrequenziale, infatti, \u00e8 possibile prevedere che, per la teoria delle trasformate di Fourier, la banda sar\u00e0 composta da componenti impulsive, quindi ad area teoricamente nulla, anche se dal punto di vista fisico esse saranno ad area molto piccola. Per questo, generandosi una banda totale rappresentativa molto stretta, si parla di modulazione a \u00abbanda stretta\u00bb.\nPer quanto detto il segnale modulante si pu\u00f2 scrivere come un segnale monofrequenziale del tipo:\nformula_7\nLa frequenza istantanea dell'onda risultante \u00e8\nformula_8\nformula_9 viene detta \"deviazione in frequenza\" e rappresenta lo scostamento massimo tra la frequenza istantanea della portante e quella del segnale FM.\nLa fase istantanea, per quanto detto prima, sar\u00e0 pari a:\nformula_10\ndove formula_11 viene detto comunemente \"indice di modulazione\".\nAffinch\u00e9 l'onda modulata sia a banda stretta, dev'essere formula_12 e tramite le formule di addizione del coseno \u00e8 possibile scrivere\nformula_13\nQuindi, considerando in prima approssimazione gli sviluppi di Taylor delle funzioni seno e coseno arrestati al primo termine, in virt\u00f9 dell'ipotesi fatta sull'indice di modulazione \u00e8 possibile scrivere il segnale modulato come\nformula_14\ndove nell'ultimo passaggio \u00e8 stata usata la terza formula di Werner. Il segnale modulato in definitiva ha 3 componenti principali e, similmente alla modulazione di ampiezza, la banda richiesta per la trasmissione \u00e8 circa formula_15.\nModulazione di frequenza a banda larga.\nNella modulazione di frequenza a banda larga cade l'ipotesi fatta prima sull'indice di modulazione. \u00c8 possibile quindi riscrivere il segnale modulato FM nella forma:\nformula_16\nConsiderando l'inviluppo complesso formula_17 \u00e8 facile verificare che si tratta di un segnale periodico con frequenza fondamentale formula_18 ed \u00e8 quindi esprimibile in serie di Fourier con coefficienti\nformula_19\ndove formula_20 rappresenta la funzione di Bessel del primo tipo, di ordine n.\nRitornando all'equazione di partenza \u00e8 possibile scrivere:\nformula_21\nPassando al dominio delle frequenze si pu\u00f2 scrivere:\nformula_22\nRegola di Carson.\nIn teoria, una portante modulata in frequenza richiede una banda infinita per essere trasmessa. Nella pratica, si osserva che \u00e8 possibile trascurare le frequenze oltre una certa soglia garantendo un determinato livello di distorsione. A questo proposito, \u00e8 utile una regola empirica, nota col nome di \"regola di Carson\", che mette in relazione l'indice di modulazione con la banda richiesta dal segnale:\nformula_23\nStereofonia.\nLa maggior banda passante disponibile viene anche utilizzata per trasmettere segnali stereofonici grazie ad un procedimento di multiplexing che permette di manipolare i segnali relativi ai due canali della stereofonia e di trasmetterli sotto forma di un segnale di somma (sinistro + destro) e un segnale di differenza (sinistro - destro). Il segnale di differenza viene traslato con un particolare procedimento al di sopra della banda udibile. In questa maniera si ha la compatibilit\u00e0 con i ricevitori monofonici che riproducono il solo segnale di somma, mentre i ricevitori stereofonici riescono a rigenerare gli originali segnali stereo."}
{"id": "61764", "revid": "1428919", "url": "https://it.wikipedia.org/wiki?curid=61764", "title": "Sokoto", "text": "Sokoto \u00e8 una citt\u00e0 della Nigeria, capoluogo dell'omonimo stato nigeriano. La citt\u00e0, con pi\u00f9 di 580.000 abitanti, \u00e8 posizionata sul fiume Sokoto ed \u00e8 un importante mercato agricolo e zootecnico. Oltre ad industrie alimentari vi sono rilevanti industrie conciarie e del cemento. \nIl centro urbano, posizionato a nord di Kano, ha una struttura aeroportuale per uso interno alla Nigeria.\nGeografia fisica.\nClima.\nSokoto \u00e8 in condizioni di asciutto Sahel circondato da sabbia savana e colline isolate.\nCon una temperatura media annua di 28,3 \u00b0C (82,9 \u00b0F), Sokoto \u00e8 una delle pi\u00f9 calde citt\u00e0 del mondo, tuttavia le temperature massime diurne sono la maggior parte dell'anno in genere sotto i 40 \u00b0C (104,0 \u00b0F), e la siccit\u00e0 rende il caldo sopportabile. \nI mesi pi\u00f9 caldi sono febbraio ad aprile, dove le temperature diurne possono superare i 45 \u00b0C (113,0 \u00b0F). Temperatura massima registrata \u00e8 47,2 \u00b0C (117,0 \u00b0F), che \u00e8 anche la temperatura pi\u00f9 alta registrata in Nigeria. La stagione delle piogge va da giugno ad ottobre, durante il quale le docce sono all'ordine del giorno. Le docce raramente durano a lungo e sono ben lontani dalle docce regolari torrenziali conosciuti in molte regioni tropicali. Da fine ottobre a febbraio, durante la 'stagione fredda', il clima \u00e8 dominato dalla Harmattan vento Sahara polvere sulla terra. La polvere offusca la luce del sole, riducendo cos\u00ec la temperatura in modo significativo e che conduce alla scomodit\u00e0 di polvere ovunque in casa.\nAncora di salvezza della regione per le colture che crescono sono le pianure del Sokoto-Rima sistema fluviale, che sono coperti con una ricca terreno alluvionale. Per il resto, la secchezza generale della regione consente di poche colture, miglio, forse \u00e8 il pi\u00f9 abbondante, accompagnata da mais, riso, altri cereali e fagioli. Oltre a base di pomodori, poca verdura crescono nella regione. La variet\u00e0 bassa dei prodotti alimentari disponibili ha portato nella cucina locale relativamente noiosa. In termini di vegetazione, Sokoto rientra nella zona di savana. Questo \u00e8 un aperto mosca tse-tse gratuita adatta per la coltivazione di cereali e nell'allevamento del bestiame pascoli. Pioggia inizia tardi e finisce presto con media cadute annuali che variano tra i 500 mm a 1.300 mm. \nCi sono due stagioni principali Sokoto ovvero umido e secco. La stagione secca inizia dal mese di ottobre, e dura fino ad aprile in alcune parti e pu\u00f2 estendersi a maggio o giugno in altre parti. La stagione delle piogge, dall'altro inizia nella maggior parte dello Stato a maggio e dura fino a settembre o ottobre. L'harmattan, un vento secco, freddo e abbastanza polverosa viene sperimentato nello stato tra novembre e febbraio. Il calore \u00e8 pi\u00f9 grave nello stato in marzo e aprile. Ma il tempo nello stato \u00e8 sempre freddo al mattino e caldo nel pomeriggio salvo picco periodo harmattan. La topografia dello stato \u00e8 dominato dal famoso Hausa pianura del nord della Nigeria. La terra fadama parte dei Sokoto-Rima sistemi fluviali seziona la pianura e fornisce la misura ricco terreno alluvionale per la variet\u00e0 di coltivazione delle colture nello stato. Ci sono anche isolate colline e montagne spazia sparsi in tutto lo stato."}
{"id": "61765", "revid": "599013", "url": "https://it.wikipedia.org/wiki?curid=61765", "title": "Neferefra", "text": "Biografia.\nSovrano quasi del tutto sconosciuto fino a quando, tra il 1980 e il 1986, scavi effettuati dall'Universit\u00e0 di Praga ad Abusir hanno riportato alla luce un magazzino contenente una ricca documentazione conosciuta con il nome di Papiri di Abusir.\nAspetto ancora controverso \u00e8 la durata del suo regno: Sesto Africano gli attribuisce un regno di 20 anni ma numerosi egittologi moderni, sulla base della incompletezza dei suoi monumenti funerari, ritengo plausibile un regno con una durata decisamente minore.\nA Neferefra viene attribuita una piramide incompleta, nella necropoli di Abusir, posizionata accanto a quella di Userkhau.\nAnche il suo tempio solare, \"Il cuore di Ra \u00e8 nella gioia\", non \u00e8 stato ancora identificato."}
{"id": "61767", "revid": "1005847", "url": "https://it.wikipedia.org/wiki?curid=61767", "title": "Governo De Gasperi VII", "text": "Il Governo De Gasperi VII \u00e8 stato il sesto esecutivo della Repubblica Italiana, il terzo e ultimo della I Legislatura.\n\u00c8 rimasto in carica dal 26 luglio 1951 al 16 luglio 1953 per un totale di 721 giorni, ovvero 1 anno, 11 mesi e 20 giorni. Per la prima volta in tutta la storia d'Italia, una donna ricopre la carica di sottosegretario: la democristiana Angela Maria Guidi Cingolani.\nSostegno parlamentare.\nCamera dei Deputati\nSenato della Repubblica"}
{"id": "61769", "revid": "486946", "url": "https://it.wikipedia.org/wiki?curid=61769", "title": "European Space Agency", "text": ""}
{"id": "61772", "revid": "125655523", "url": "https://it.wikipedia.org/wiki?curid=61772", "title": "Radamanto", "text": "Radamanto () o Radamante, \u00e8 un personaggio della mitologia greca. Fu un re dell'isola di Creta.\nEra un semidio che godette di culto eroico a Creta, nelle isole egee ed in Beozia.\nGenealogia.\nFiglio di Zeus e di Europa o di Efesto, cos\u00ec come i due fratelli (Minosse e Sarpedonte), fu adottato da Asterio dopo che questi spos\u00f2 la madre.\nSpos\u00f2 Alcmena (la vedova di Anfitrione) e fu padre di Gortis (associato al paese di Gortina) ed Erythrus, che secondo Pausania era il fondatore di Eritre.\nMitologia.\nSecondo le leggende, forse dal periodo minoico, era un re potente e durante la sua vita, port\u00f2 la legge e la giustizia a Creta e dopo la sua morte continu\u00f2 nel Tartaro come un sovrano e giudice giusto.\nInizialmente era considerato un pronipote di Kres (l'eponimo dell'isola Creta) ma successive genealogie lo collocano accanto a Minosse e Sarpedonte come figlio di Zeus e di Europa.\nA volte si possono trovare riferimenti ai tre fratelli e giudici della morte indicati come Radamante, Minosse ed Eaco. Eaco per\u00f2 non \u00e8 Sarpedonte, che sarebbe il vero terzo fratello.\nSecondo Omero, i Feaci lo portarono una volta su una delle loro navi da Scheria verso Eubea.\nSi rec\u00f2 anche a Calea, dove spos\u00f2 Alcmena e si merit\u00f2 la reputazione di legislatore sapientissimo.\nSecondo Omero dimora nei Campi Elisi (Isole dei Beati) e per questo fu considerato Signore del mondo ultraterreno.\nIn Platone troviamo una tradizione che fa di Radamanto, assieme ad Eaco e Minosse, un giudice dei morti. Quando gli antichi volevano esprimere un giudizio giusto, quantunque severo, lo chiamavano \"giudizio di Radamanto\", proprio a significare la sua grande equit\u00e0. Nel Tartaro esso inquisiva sui delitti e li puniva, obbligava i colpevoli a rivelare gli errori della loro vita ed a confessare i delitti la cui espiazione doveva avvenire dopo la morte. Radamantini erano i giuramenti che si facevano invocando a testimoni animali o cose inanimate.\nSocrate ad esempio, giurava per il cane o per il papero e Zenone per la capra.\nRadamanto \u00e8 rappresentato seduto su un trono al fianco di Crono con uno scettro in mano e sulla porta dei Campi Elisi.\nAltri media.\nRadamanto appare come boss da sconfiggere nel videogioco \"God of War III\"."}
{"id": "61773", "revid": "1079891", "url": "https://it.wikipedia.org/wiki?curid=61773", "title": "\u00c9ric Rohmer", "text": "\u00c8 stato critico cinematografico sui \"Cahiers du cin\u00e9ma\", sin dalla fondazione nel 1951. Dopo aver realizzato numerosi cortometraggi nel corso degli anni cinquanta, ha esordito nel lungometraggio nel 1959. Ha realizzato ventitr\u00e9 film, la maggior parte dei quali organizzati in tre cicli narrativi: \"Sei racconti morali\" (1962-1972), \"Commedie e proverbi\" (1981-1987) e \"Racconti delle quattro stagioni\" (1990-1998).\nPersona riservata, difficile da intervistare, cattolico e ambientalista, Rohmer \u00e8 un esempio di cineasta autoriale: scrive da solo le sue sceneggiature (anche se non si considera uno scrittore), siano esse originali o adattate da opere letterarie come \"La Marchesa von...\", \"Il fuorilegge\", \"Gli amori di Astrea e Celadon\". Egli stesso, nell'introduzione al libro \"Six Contes Moraux\", delinea vantaggi e rischi di questa posizione:\nRealizza film a basso costo e lavora con un gruppo ristretto di collaboratori. Teme che una \u00e9quipe di tecnici troppo numerosi rallenti la lavorazione e lo condizioni nei suoi tentativi di sperimentazione. Utilizza in senso restrittivo la colonna sonora, in vista di un realismo privo di caratteri extradiegetici, con il solo accompagnamento di rumori e suoni naturali o urbani, in presa diretta. Quando compare della musica, essa \u00e8 strettamente legata a quello che fanno i personaggi; a volte utilizza sue proprie composizioni, firmandosi con lo pseudonimo di S\u00e9bastien Erms. Nei suoi film i dialoghi e la parola hanno un ruolo centrale, tanto che i suoi detrattori qualificano i suoi film com \"films bavards\" (\"film chiacchieroni\").\nPer Rohmer il cinema\nBiografia.\n\u00c9ric Rohmer \u00e8 lo pseudonimo di Maurice Sch\u00e9rer. Le fonti pi\u00f9 autorevoli indicano come data di nascita il 21 marzo 1920 e come localit\u00e0 Tulle, Corr\u00e8ze, nella regione del Limosino. La famiglia ha origini alsaziane ebraiche. Tuttavia in altre pubblicazioni, a causa di interviste depistanti rilasciate da lui stesso, viene indicata anche la data 4 aprile e Nancy come luogo di nascita. Il regista Claude Chabrol, suo amico e collaboratore, spiega questa ambiguit\u00e0 con il gusto che Rohmer aveva del mistero:\nSi laurea in lettere e si trasferisce a Parigi, dove lavora come insegnante in un liceo di Vierzon.\nGli inizi e i Cahiers du Cin\u00e9ma.\nNel 1946 pubblica, con lo pseudonimo di Gilbert Cordier, il suo unico romanzo, \"\u00c9lisabeth\".\nDal 1947 al 1951 anima il Cine Club del Quartiere latino di rue Danton, con Fr\u00e9d\u00e9ric Froeschel. Vi incontra Jean-Luc Godard e Jacques Rivette.. Nel 1948 inizia a collaborare con riviste quali \"La Revue du cin\u00e9ma\", diretta da Jacques Doniol-Valcroze e \"Les Temps Modernes\", diretta da Maurice Merleau-Ponty. Nel 1950, un anno dopo la chiusura della \"Revue\", fonda \"La Gazette du cin\u00e9ma\", bollettino del cineclub del Quartiere latino che pubblicher\u00e0 solo cinque numeri ma avr\u00e0 la collaborazione di Godard, Rivette e Jean Douchet. Adotta lo pseudonimo \u00c9ric Rohmer per firmare i suoi articoli: un omaggio al regista Erich von Stroheim e allo scrittore britannico Sax Rohmer, autore della serie \"Fu Manch\u00fa\".\nNell'aprile 1951 Andr\u00e9 Bazin e Jacques Doniol-Valcroze fondano i \"Cahiers du cin\u00e9ma\", in cui confluiscono le redazioni della \"Revue\" e della \"Gazette\". Rohmer ne sar\u00e0 caporedattore tra il 1957 e il 1963. Nel 1957 pubblica un saggio sul cinema di Alfred Hitchcock, realizzato con il collega e futuro regista Claude Chabrol. Nel 1977 \"L'organisation de l'espace dans le \u00abFaust\u00bb de Murnau\", la sua prova critica pi\u00f9 importante ed impegnativa, saggio sul film di Friedrich Wilhelm Murnau del 1926. Nel 1984 \"Le go\u00fbt de la beaut\u00e9\", raccolta di scritti curata da Jean Narboni.\nI \"Cahiers\" sono la culla della Nouvelle Vague: gran parte dei critici che scrivono sulla rivista esordiscono alla regia tra la fine degli anni cinquanta e l'inizio degli anni sessanta. Nel 1952 Rohmer d\u00e0 il via alla produzione di un lungometraggio, \"Les petites filles mod\u00e8les\", che non verr\u00e0 mai portato a termine per problemi produttivi. Il suo primo lungometraggio sar\u00e0 \"Il segno del leone\", completato nel 1959. Deve per\u00f2 attendere il 1962 perch\u00e9 il sia distribuito, senza per\u00f2 incontrare i gusti del pubblico. Pierre Cottrell spiega:\nLo stile cinematografico di Rohmer \u00e8 riconoscibile:\nIn un'intervista concessa nel 1998 alla rivista \"Inrockuptibles\", Rohmer spiega perch\u00e9 ricorra raramente ad attori celebri:\n\"Sei racconti morali\" e il successo.\nNel 1962 fonda con Barbet Schroeder e Pierre Cottrell la societ\u00e0 di produzione Les Films du Losange, che produrr\u00e0 la maggior parte dei suoi film.\nRipiega sulla dimensione del corto per dare il via ad un ciclo di film denominati \"Sei racconti morali\" (\"Six contes moraux\"). Per Rohmer, l'espressione \u00abracconto morale\u00bb deve essere cos\u00ec intesa:\nTutti i \"Racconti morali\" si basano su un protagonista maschile posto di fronte ad una scelta di tipo morale. I primi due sono cortometraggi realizzati a basso costo, \"La Boulang\u00e8re de Monceau\" e \"La Carri\u00e8re de Suzanne\", e saranno distribuiti soltanto nel 1973. I successivi film saranno maggiormente apprezzati dal pubblico e dalla critica: \"La collezionista\" vince l'Orso d'argento al Festival internazionale del cinema di Berlino, mentre \"La mia notte con Maud\" \u00e8 da molti citato come la sua opera pi\u00f9 felice.\n\u00c9ric Rohmer, nel 1974, ha pubblicato, presso l\"'Editions de L'Herne\" di Parigi, un libro dal titolo \"Six Contes Moraux\", contenente i racconti da cui sono tratti i sei film e che cronologicamente li precedono, come l'autore spiega nell'introduzione. Il libro \u00e8 stato tradotto in italiano da Elena De Angeli e pubblicato da Einaudi nel 1988, col titolo \"La mia notte con Maud. Sei racconti morali\". Nel volume \u00e8 contenuto un saggio di Sergio Toffetti, \"La morale, la bellezza\", sulla poetica del regista.\nConcluso questo ciclo, nel 1972, Rohmer realizza due pellicole di argomento storico: \"La Marchesa von...\", del 1976, tratto da una novella di Heinrich von Kleist, e \"Il fuorilegge\", del 1978, un adattamento dal poema medievale di Chr\u00e9tien de Troyes. In queste opere, Rohmer si mostra capace di dirigere produzioni ben diverse dalle ambientazioni contemporanee e quotidiane della sua produzione pi\u00f9 nota.\nDal 1980 al 1987: \"Commedie e proverbi\".\nNel 1980 il regista fonda una casa di produzione che porta il suo nome, la Compagnie \u00c9ric Rohmer, impegnata quasi in esclusiva con i suoi film, seppure in concorso con \"Les Films du Losange\". Inoltre la Compagnie produce e realizza cinque cortometraggi scritti da sue collaboratrici dirette: \"France\" di Diane Baratier, \"Les amis de Ninon\" di Rosette (che ha interpretato Louisette in \"Pauline alla spiaggia\"), \"Des go\u00fbts et des couleurs\" di Anne-Sophie Rouvillois, \"Heurts divers\" di Florence Rauscher, \"La cambrure\" di Edwige Shaki. In ognuno di questi casi il regista \u00e8 citato solo in quanto sceneggiatore. I primi quattro vengono riuniti nel film \"Anniversaires\" (1998). In realt\u00e0 esiste gi\u00e0 un precedente, quando Rohmer rende noto che per i soggetti dei quattro episodi di \"Reinette e Mirabelle\" (1987) ha tratto spunto dalle conversazioni con Jo\u00eblle Miquel, l'attrice che interpreta Reinette.\n\"Commedie e proverbi\" \u00e8 il suo secondo grande ciclo. Ogni film illustra un proverbio, una frase della saggezza popolare, una citazione letteraria.\nI due capitoli pi\u00f9 celebrati, \"Le notti della luna piena\" e \"Il raggio verde\" (co-sceneggiato ed interpretato da una delle attrici-musa di Rohmer, Marie Rivi\u00e8re), vincono premi alla Mostra internazionale d'arte cinematografica di Venezia e ottengono un certo successo commerciale.\nDal 1989 al 1998: \"I racconti delle quattro stagioni\".\nNegli anni 90 inizia il ciclo dei \"Racconti delle quattro stagioni\", nell'ordine: \"Racconto di primavera\", \"Racconto d'inverno\", \"Un ragazzo, tre ragazze\" (in originale \"Conte d'\u00e9t\u00e9\", letteralmente \"Racconto d'estate\") e \"Racconto d'autunno\".\nGli ultimi anni.\nNel 2001 utilizza per la prima volta le tecnologie digitali per ambientare il suo \"La nobildonna e il duca\" in una serie di quadri che raffigurano la Parigi d'epoca rivoluzionaria. Il film viene presentato alla 58\u00aa Mostra del Cinema di Venezia, dove Rohmer riceve il Leone d'oro alla carriera. Il suo ultimo film \u00e8 \"Gli amori di Astrea e C\u00e9ladon\" del 2007 ed \u00e8 presentato in concorso alla 64\u00aa Mostra del Cinema di Venezia.\nRohmer \u00e8 morto a 89 anni, l'11 gennaio 2010. \u00c8 sepolto nel cimitero di Montparnasse a Parigi."}
{"id": "61774", "revid": "125942977", "url": "https://it.wikipedia.org/wiki?curid=61774", "title": "Sacra corona unita", "text": "La Sacra Corona Unita (SCU) \u00e8 un'organizzazione criminale italiana di connotazione mafiosa che ha il suo centro in Puglia, prevalentemente attiva nel Salento e che ha trovato degli accordi criminali con organizzazioni criminali dell'est europeo. Per la sua specificit\u00e0 emerge e si distacca dalle altre mafie italiane.\nHa raggiunto il suo apice tra la fine degli anni ottanta e l'inizio degli anni novanta del XX secolo. Successivamente all'intervento dello Stato, e a un gran numero di arresti, \u00e8 stata indebolita e marginalizzata, per poi perseguire a partire agli anni dieci del XXI secolo, una strategia di mimetizzazione e di infiltrazione nel tessuto imprenditoriale, alla ricerca del massimo consenso in tutti gli strati della societ\u00e0, come denunciato pi\u00f9 volte da Cataldo Motta, procuratore capo della Direzione Distrettuale Antimafia (DDA) di Lecce.\nStoria.\nNome.\nIl nome di questa organizzazione trova radici nella classica anti cultura mafiosa.\nOrigini.\nNel 1981 il boss camorrista Raffaele Cutolo affid\u00f2 a Pino Iannelli e Alessandro Fusco il compito di fondare in Puglia un'organizzazione di diretta emanazione della Nuova camorra organizzata, che prese il nome di Nuova camorra pugliese (Societ\u00e0 foggiana).\nQuesta associazione prese piede soprattutto nel foggiano a causa della vicinanza territoriale e dei contatti preesistenti tra esponenti della malavita locale e i camorristi campani.\nCome risposta al tentativo di Cutolo di espandersi in Capitanata, la 'Ndrangheta diede vita alla Sacra Corona Unita, associazione malavitosa di stampo mafioso formata da esponenti locali.\nPare sia nata la notte di Natale del 1981, ma verosimilmente altre fonti danno come data di fondazione il 1\u00ba maggio 1983, allorquando il mesagnese Giuseppe Rogoli detto Pino, gi\u00e0 affiliato al clan della 'ndrangheta Bellocco di Rosarno, chiesto e ottenuto il permesso al capobastone Umberto Bellocco, fond\u00f2 la prima 'ndrina pugliese all'interno del carcere di Trani, dove era detenuto. Attualmente Pino Rogoli \u00e8 rinchiuso nel carcere di Viterbo dove sta scontando tre ergastoli.\nNel 1987 Rogoli affid\u00f2 a Oronzo Romano e Giovanni Dalena la costituzione di un'altra 'ndrina nel sud barese chiamata La Rosa, sempre con il consenso della 'ndrangheta. L'attivit\u00e0 di gestione degli enormi flussi di denaro derivanti dalle attivit\u00e0 illecite fu affidata a Nicola Murgia che fu per questo motivo soprannominato \"il cassiere\" dalla Direzione Investigativa Antimafia.\nIl braccio destro di Rogoli fu Antonio Antonica, primo affiliato di Rogoli a causa dell'antica amicizia nonch\u00e9 personaggio di spicco della malavita mesagnese.\nAntonica.\nA causa dello stato di detenzione di Rogoli, Antonio Antonica era stato nominato responsabile unico delle attivit\u00e0 illecite che si svolgevano nell'area brindisina. Antonica ebbe il compito anche di nominare alcuni capi zona della provincia di Brindisi. Con le prime scarcerazioni il numero degli affiliati aument\u00f2 e ognuno pretendeva la sua parte di guadagno.\nAntonica sentiva il peso dell'organizzazione tutto sulle sue spalle ed ebbe una discussione con Rogoli che gli neg\u00f2 il permesso di trafficare droga.\nAntonica, cos\u00ec, prefer\u00ec abbandonare Rogoli e creare un clan contrapposto. Questo comport\u00f2 l'inizio di una guerra lunga tre anni di conflitti e sgarri che port\u00f2 alla sua uccisione.\nProliferazione.\nInizi\u00f2 la rifondazione della Sacra corona unita partendo dalle modalit\u00e0 di affiliazione, con regole pi\u00f9 rigide e severe. Cos\u00ec nel carcere di Trani nacque la Nuova sacra corona unita il cui statuto sarebbe stato firmato oltre che da Rogoli, da Vincenzo Stranieri di Manduria da Alberto Lorusso e da Mario Papalia legato a Cosa nostra.\nNel 1987 la Sacra corona unita era composta dalle famiglie pi\u00f9 rappresentative del brindisino guidate da Salvatore Buccarella, Alberto Lorusso, Giovanni Donatiello, Giuseppe Gagliardi e Ciro Bruno (pentito morto in carcere nel 2010) e da qualche propaggine nella provincia di Taranto.\nAlla lunga proprio il gran numero di cosche contribuir\u00e0 ad un altro periodo di tensione all'interno dell'organizzazione tra brindisini e leccesi. Lo schieramento brindisino della Sacra corona unita, con Salvatore Buccarella e Giovanni Donatiello, \u00e8 stato quello che dimostr\u00f2 nel corso degli anni una maggiore compattezza, finch\u00e9 non \u00e8 stato colpito da una pesante offensiva giudiziaria.\nLa Sacra Corona Unita dopo la rifondazione era presente in citt\u00e0 provinciali della provincia di Brindisi e Taranto a: Mesagne, Oria, Ostuni, Carovigno, Torre Santa Susanna, Latiano, Francavilla Fontana, Ceglie Messapica, Villa Castelli (citt\u00e0 dove la \"SCU\" ha avuto membri importanti), Grottaglie, Lizzano, Crispiano, Manduria, Pulsano e San Marzano di San Giuseppe.\nIl contrasto.\nL'Operazione Salento inizia il 10 maggio 1995 e termina il 3 novembre 1995, prendono parte 1.713 soldati dell'esercito italiano. L'operazione, nata principalmente per fronteggiare l'immigrazione clandestina, ebbe risultati molto positivi anche nella lotta alla SCU. Queste sono state le attivit\u00e0 svolte:\nLe pene inflitte agli affiliati furono numerose e severe tanto da decapitare quasi del tutto l'organizzazione.\nCon l'Operazione Primavera condotta in Puglia tra il 28 febbraio 2000 ed il 30 giugno 2000 si mette fine al contrabbando di sigarette e generi di monopolio quasi in maniera definitiva, rendendo questa attivit\u00e0 del tutto marginale se non inesistente.\nLe attivit\u00e0 di contrasto alla Sacra Corona Unita continueranno fino ai giorni nostri, collocando l'Organizzazione ai margini del panorama mafioso italiano ed internazionale.\nGli anni 2000.\nNegli ultimi anni sono emersi numerosi nuovi personaggi, dai soprannomi coloriti, che hanno concentrato sul racket, sul contrabbando di sigarette e sulla droga, le principali attivit\u00e0 criminali. Alcuni di loro hanno fondato la Sacra corona libera. Ultimamente qualche membro di rilievo della SCU ha deciso di collaborare con le forze di polizia italiane, determinando cos\u00ec l'arresto di alcuni esponenti dell'organizzazione.\nSecondo la Direzione investigativa antimafia, oggi la criminalit\u00e0 organizzata pugliese \"si presenta disomogenea, anche in ragione della persistente pluralit\u00e0 di consorterie attive, molto diversificate nell'intrinseca caratura criminale e non correlate da architetture organizzative unificanti\".\nNel 2008 viene assassinato Peppino Basile, consigliere provinciale dell'Italia dei Valori, impegnato in costanti denunce sulle infiltrazioni mafiose a Ugento (Le).\nSecondo il rapporto della Direzione investigativa antimafia, analizzando l'andamento delle segnalazioni sul sistema SDI di fatti -reato ex art. 416 bis codice penale- si nota una notevole diminuzione nella regione delle denunce di tali fattispecie delittuose, che si attestano al numero di 3. L'interpretazione di questo trend, da leggere sinergicamente con gli andamenti dei dati delle associazioni a delinquere non connotate da profili mafiosi (47), deve tenere in adeguato conto il positivo risultato storico di un'incisiva attivit\u00e0 delle forze di polizia nel corso degli anni, il cui risultato giudiziario ha conseguito la detenzione di molti elementi apicali dei maggiori gruppi criminali. Il 23 aprile 2011 \u00e8 stato arrestato ad Oria colui che aveva preso le redini dell'organizzazione dai capi storici (Giuseppe Rogoli e Salvatore Buccarella), il latitante Francesco Campana.\nCon l'arresto di Campana, che segue a poca distanza l'operazione Last Minute del 28 dicembre 2010, con la quale furono arrestati 18 tra capi e promotori della Sacra corona unita, si ritiene di aver inflitto un durissimo colpo alla criminalit\u00e0 organizzata locale.\nStruttura.\nLa SCU \u00e8 divisa in 47 clan, autonomi nella propria zona ma tenuti a rispettare interessi comuni a tutti i circa 1.561 affiliati della Sacra corona unita. Si tratta quindi di un'organizzazione orizzontale per molti versi simile a quella della 'Ndrangheta.\nGerarchia.\nIl primo grado \u00e8 la \"picciotteria\", il successivo il \"camorrista\", cui seguono \"sgarrista\", \"santista\", \"evangelista\", \"trequartista\", \"medaglione\" e \"medaglione con catena della societ\u00e0 maggiore\". Sono gradi di chiara matrice 'ndranghetista.\nIl 16 giugno 2018 si conclude un'operazione contro i clan \"Mercante-Diomede\" e \"Capriati\" di Bari in cui viene confermato l'uso di questi riti.\nOtto medaglioni con catena compongono la \"Societ\u00e0 segretissima\" che comanda un corpo speciale chiamato la \"Squadra della morte\".\nBisogna specificare che questa piramide di ruoli ha un valore soprattutto simbolico: spesso il potere detenuto dal singolo affiliato non corrisponde in realt\u00e0 alla sua posizione nella gerarchia formale.\nFaide.\nIn data 23 giugno del 2004 il blitz \u00abIscaro-Saburo\u00bb port\u00f2 all'arresto di altre cento persone, presunte affiliate ai clan della faida del Gargano. In data 21 aprile 2009, il presunto boss Franco Romito e il suo autista Giuseppe Trotta vengono crivellati nella loro auto in localit\u00e0 Siponto. Sono tre le armi utilizzate per compiere il duplice omicidio; recuperati sull'asfalto 4 bossoli di un fucile calibro 12 caricato a pallettoni, numerosissimi bossoli calibro 7.62 di una mitraglietta e 4-5 di una pistola calibro 9per21. I due sono stati raggiunti da una pioggia di proiettili in pi\u00f9 parti del corpo. Franco Romito aveva il volto completamente sfigurato e non aveva pi\u00f9 la mano sinistra. Franco Romito potrebbe essere stato ucciso per essere stato per anni, con i suoi familiari, confidente dei Carabinieri e in molte indagini sulla famiglia mafiosa del clan opposto, Libergolis di Monte Sant'Angelo.\nNegli anni dal 1989 al 1991 si scatena nel Brindisino una faida, della quale saranno vittime i maggiori esponenti della societ\u00e0 maggiore; sar\u00e0 calcolata una media di pi\u00f9 di cento morti ammazzati, definita come una delle maggiori cause dell'idebolimento dei clan in tutta l'area del brindisino, capeggiata allora dal clan Buccarella (Tuturano)\nNel periodo dal 1988 fino al 1993 i fratelli Modeo diedero inizio a una delle pi\u00f9 sanguinose guerre di mala in Puglia. Caratterizzata da una guerra fratricida (si vedevano contrapposti i tre fratelli Modeo contro il maggiore detto \"il Messicano\"), questa faida coinvolse i clan pi\u00f9 importanti del Tarantino con uno spaventoso tasso di omicidi e attentati. La guerra si concluse con l'agguato mortale a \"il Messicano\", fondatore del clan, e con l'arresto dei tre fratelli minori, trovati in una masseria bunker. I morti furono ben oltre i cento (circa 170), con coinvolgimenti di innocenti non collegati ai clan (es. strage della Barberia), questo dovuto al clima di tensione in citt\u00e0 e soprattutto nel rione Tamburi, con affiliati che avevano il dovere di \"sparare a vista\" anche in pieno giorno e in presenza di passanti.\nA partire dal 2010 la SCU del sud Salento si arricchisce con lo spaccio di cocaina nelle numerose localit\u00e0 balneari in periodo estivo. Il fiume di denaro derivante dallo spaccio, genera una serie di tradimenti interni ai clan. A farne le spese lo storico boss di Gallipoli Salvatore Padovano, detto \u201cNino Bomba\u201d ucciso dal fratello Rosario Padovano, e Augustino Potenza, boss di Casarano.\nNel 2018, Melissano viene insanguinata da due omicidi di mafia, in cui cadono vittime Manuel Cesari, 32 anni, a marzo, crivellato di colpi davanti ad un fast food della cittadina, e Francesco Fasano, 22 anni, a luglio, ucciso con un colpo alla testa e abbandonato per strada.\nNel 2019, ad aprile, Mattia Capocelli cade vittima di un agguato a colpi di pistola a Maglie. Nel corso dell\u2019anno, un tentato omicidio sconvolge di nuovo Casarano, in cui la vittima miracolosamente riesce a sopravvivere ad un agguato, in cui furono sparati pi\u00f9 di 16 colpi, in pieno centro abitato.\nEconomia.\nSecondo recenti dati forniti dall'Eurispes, sembra che la Sacra corona unita guadagni:\nUn giro d'affari di circa 2 miliardi e mezzo di euro.\nDivisioni interne.\nSociet\u00e0 foggiana.\nLa Societ\u00e0 foggiana \u00e8 un cartello criminale di stampo mafioso, legato alla Sacra corona unita, che ha il suo centro nella citt\u00e0 di Foggia e che ha trovato accordi con organizzazioni criminali come la mafia siciliana, la camorra e la ndrangheta. Il foggiano, a causa della vicinanza con la Campania, ha risentito dell'influenza della camorra e della defunta Nuova Camorra Organizzata di Raffaele Cutolo. La criminalit\u00e0, organizzata in \"batterie\" (Sinesi-Francavilla, Mansueto-Trisciuoglio-Prencipe, Moretti-Pellegrino-Piscopia), \u00e8 risultata in costante evoluzione ed ha aggregato in una societ\u00e0 tutte le espressioni emergenti del territorio, riuscendo ad infiltrarsi nelle aree costiere limitrofe, nelle quali ha progressivamente imposto i propri interessi illeciti nel terziario e nelle costruzioni, in particolare assumendo il controllo del settore delle onoranze funebri.\nCamorra barese.\n\u00c8 un'organizzazione mafiosa operante a Bari e nella provincia, da non confondere con la camorra napoletana. In prevalenza confederazioni tra clan, che come attivit\u00e0 primarie continuano ad essere dediti ai reati in materia di stupefacenti, contrabbando ed estorsioni. Fra i clan spiccano gli Strisciuglio e i Telegrafo del quartiere San Paolo, il clan Parisi del quartiere Japigia di Bari (scissosi nel 1990 dalla Sacra corona unita) con a capo il noto boss Savinuccio Parisi e Tonino Capriati (clan sgominato), operante a Bari Vecchia, Diomede (Quartiere Libert\u00e0), gli emergenti Lorusso e Di Cosola (Carbonara).\nIl clan Strisciuglio \u00e8 egemone a Bari e dintorni; \u00e8 un'associazione delinquenziale facente capo a Domenico \u2018La Luna\u2019 Strisciuglio, operante a partire dal 1997, con finalit\u00e0 di conquista territoriale per l'imposizione di un potere su spazi economici sempre pi\u00f9 estesi e con una dilagante attivit\u00e0 di violenta sopraffazione collettiva. L'organizzazione nacque nel 1997, con la disgregazione delle famiglie mafiose dei Di Cosola e Laraspata a seguito rispettivamente dei blitz \u2018Conte Ugolino\u2019 e \u2018Mayer\u2019 e del conflitto insorto col clan Capriati. Una guerra all'ultimo sangue tra gli Strisciuglio e i Capriati, che \u201cha avuto la propria epifania con l'omicidio di Giuseppe Capriati ad opera degli Strisciuglio. Da l\u00ec un'escalation di violenza per le vie di Bari, nella quale hanno perso la vita innocenti come Michele Fazio, con la definitiva vittoria dei Capriati.\nSacra corona libera.\nLa Sacra corona libera, formata da esponenti gi\u00e0 appartenuti alla Sacra corona unita. Nasce a causa di contrasti con i vertici della SCU e propone alcune differenze: l'uso di minorenni e l'abolizione dei riti d'iniziazione."}
{"id": "61775", "revid": "1714743", "url": "https://it.wikipedia.org/wiki?curid=61775", "title": "Alberto di Lovanio", "text": "Era il secondo figlio di Goffredo III di Brabante e Margherita di Limburgo.\nBiografia.\nAvviato fin da piccolo alla carriera ecclesiastica, divenne ben presto arcidiacono.\nA causa della pressione esercitata dal fratello, il duca Enrico I di Brabante e dallo zio venne eletto l'8 settembre 1191 vescovo di Liegi mentre una minoranza degli elettori si era espressa a favore di Alberto di Rethel, cugino di Baldovino V, duca di Hennegau e zio dell'imperatrice.\nLe parti si rivolsero all'imperatore per dirimere la contesa. Dopo aver sentito il parere di 14 prelati l'imperatore Enrico VI si appell\u00f2 ad una clausola di diritto canonico sancita nel concordato di Worms e nomin\u00f2 vescovo Lotario di Hochstaden. Alberto si rifiut\u00f2 di cedere lo scranno e si appell\u00f2 al papa Celestino III che lo conferm\u00f2 nella sua posizione e nel maggio del 1192 lo nomin\u00f2 cardinale diacono. Il Papa incaric\u00f2 l'arcivescovo di Colonia di rinnovare la nomina a vescovo, al suo rifiuto incaric\u00f2 l'arcivescovo di Reims. Alberto venne nominato vescovo il 19 settembre 1192 a Reims.\nAlberto venne assassinato a Reims il 24 novembre 1192 da alcuni cavalieri tedeschi.\nL'assassinio dest\u00f2 scalpore, l'imperatore venne ritenuto responsabile e ci\u00f2 contribu\u00ec alla formazione di una fazione di nobili che si oppose all'imperatore nel periodo 1193-1194."}
{"id": "61776", "revid": "111331894", "url": "https://it.wikipedia.org/wiki?curid=61776", "title": "Modulazione di ampiezza", "text": "In telecomunicazioni, la modulazione di ampiezza, sigla AM (dall'analogo termine inglese \"amplitude modulation\"), \u00e8 una tecnica di trasmissione usata per trasmettere informazioni utilizzando un segnale a radiofrequenza come segnale portante.\nConsiste nel modulare l'ampiezza del segnale radio che si intende utilizzare per la trasmissione (detto portante) in maniera proporzionale all'ampiezza del segnale che si intende trasmettere (modulante) e che contiene informazione.\nCaratteristiche.\n\u00c8 piuttosto semplice da realizzare ed \u00e8 perci\u00f2 stata utilizzata agli albori delle trasmissioni radio. Nel caso della trasmissione binaria, cos\u00ec come in telegrafia, ad una potenza bassa corrisponde lo zero mentre ad una potenza alta corrisponde l'uno. I principali inconvenienti che si hanno sono da una parte l'estrema sensibilit\u00e0 ai disturbi ed alle condizioni di propagazione in quanto qualsiasi disturbo nonch\u00e9 le variazioni aleatorie dell'attenuazione offerte dal mezzo trasmissivo durante la propagazione, specie nel caso di canale radio, si vanno di fatto a sommare direttamente in ampiezza al segnale che si sta trasmettendo falsandone cos\u00ec il trasporto di informazione cio\u00e8 introducendo errori, dall'altra la poca efficienza che richiede l'uso di potenze maggiori per coprire le stesse distanze.\nDescrizione.\nSupponiamo che la modulante sia periodica con pulsazione angolare formula_1:\nformula_2 (figura 1)\nnella quale per semplicit\u00e0 poniamo formula_3, mentre la portante con frequenza maggiore sia\nformula_4 (figura 2)\nLa modulazione si effettua grazie a due circuiti elettrici, nello specifico un moltiplicatore (con costante moltiplicativa K) e un sommatore:\nIl segnale modulato in ampiezza assume l'espressione\nformula_5 (figura 3)\nEssendo formula_6, in un periodo del segnale modulante \u00e8 contenuto un numero elevatissimo di oscillazioni del segnale portante.\nL'espressione del segnale modulato si pu\u00f2 porre nella forma\nformula_7 (1)\nIl fattore formula_8 prende il nome di indice o profondit\u00e0 di modulazione e deve essere formula_9 affinch\u00e9 l'inviluppo del segnale modulato abbia lo stesso andamento dell'informazione da trasmettere. Per formula_10 il segnale formula_11 si dice in \"sovramodulazione\". In tal caso si introducono notevoli distorsioni nell'inviluppo del segnale modulato che non consentono, in ricezione, una ricostruzione fedele dell'informazione. Normalmente formula_12.\nSe formula_13, si parla di sovramodulazione e pertanto il segnale risultante assumer\u00e0 la seguente forma:\nSpettro di frequenza di un segnale AM.\nLo spettro di frequenza del segnale modulato, ottenuto attraverso la trasformata di Fourier della portante modulata in ampiezza, \u00e8 un grafico che rappresenta l'ampiezza di ogni componente armonica del segnale. Infatti ogni segnale periodico \u00e8 scomponibile in una somma di segnali sinusoidali (sviluppo in serie di Fourier) quindi il segnale modulato \u00e8 lui stesso una somma di segnali sinusoidali.\nSviluppando la (1) e applicando le formule di Werner si ha:\nformula_14\nSe si applica la Trasformata di Fourier ai tre contributi cosinusoidali di formula_15si ottengono infatti tre delta di Dir\u00e0c, centrate rispettivamente nelle frequenze formula_16e formula_17dove, ricordiamo che formula_18per assunto precedente. Si nota quindi come un segnale in modulazione di ampiezza sia costituito dalla portante pi\u00f9 due componenti cosinusoidali dette \"righe\" o, pi\u00f9 in generale, \"bande laterali\". La larghezza di banda o banda di frequenza risulta essere formula_19 dove formula_20 \u00e8 la frequenza del segnale modulante e formula_21 \u00e8 quella della portante.\nQuesto fatto giustifica la necessit\u00e0 d'uso di una banda di frequenze per trasmettere un certo flusso informativo attraverso una certa portante se modulato in ampiezza.\nIn figura si mostra lo spettro di frequenza del segnale modulante denominato \"segnale in banda base\". Tale spettro si estende tra formula_22 e formula_23 ed \u00e8 stato indicato con un triangolo rettangolo, come si \u00e8 soliti fare in campo telefonico. La modulazione di ampiezza ha prodotto, sostanzialmente la traslazione o \"conversione di frequenza\" della banda base generando due bande: la \"banda laterale inferiore\" e la \"banda laterale superiore\". Per tale motivo la modulazione AM \u00e8 nota anche come \"modulazione in banda traslata\".\nUtilizzando un filtro passa banda \u00e8 possibile, ad esempio, estrarre la sola banda laterale superiore.\nIndicando con formula_24 gli indici di modulazione di ciascuna componente armonica, l'indice di modulazione complessivo \u00e8: formula_25.\nLa larghezza di banda risulta: formula_26. Nelle trasmissioni radiofoniche il segnale modulante \u00e8 il suono il cui campo di frequenza si estende tra 20 Hz e 20 kHz. La larghezza del canale AM di un segnale sonoro, quindi, dovrebbe occupare una banda formula_27 kHz. Per aumentare il numero delle stazioni radio si deve ridurre la larghezza di banda da assegnare a ciascuno di essi; si \u00e8 stabilito, attraverso accordi internazionali, di fissare la larghezza di banda a 10\u00a0kHz, tranne in Europa, dove \u00e8 9\u00a0kHz. Ci\u00f2 limita la risposta in frequenza del segnale audio ad un massimo di 4,5\u00a0kHz (Europa) oppure 5\u00a0kHz (resto del mondo).\nNella radiodiffusione in onde medie le trasmissioni AM sono allocate in Europa nella gamma di frequenze comprese tra 522 e 1648\u00a0kHz, mentre in Nord America il limite superiore \u00e8 pi\u00f9 alto. Avendo assegnato ad ogni canale una banda di 10\u00a0kHz (9\u00a0kHz in Europa) \u00e8 possibile trasmettere molte comunicazioni contemporaneamente.\nPotenza e rendimento di un segnale AM.\nSe si indica con R la resistenza di uscita del circuito modulatore, la potenza complessiva del segnale AM \u00e8 la somma di quella associata alla portante formula_28 pi\u00f9 quella delle due oscillazioni laterali, inferiore formula_29 e superiore formula_30: formula_31.\nOppure sfruttando l'indice di modulazione formula_32:\nformula_33\nSi definisce rendimento di modulazione il rapporto tra la potenza associata alla informazione e quella totale. Poich\u00e9 la portante \u00e8 un segnale privo di informazione e le due bande laterali contengono il medesimo contenuto informativo, l'informazione \u00e8 contenuta in una sola banda laterale. Per cui:\nformula_34\nChe \u00e8 uguale a:\nformula_35\nNel caso limite formula_36 si ha formula_37.\nIl basso rendimento si giustifica tenendo presente che la maggior parte della potenza \u00e8 associata alla portante che non contiene l'informazione da trasmettere.\nMetodi per ottenere la modulazione AM.\nLa modulazione di ampiezza si realizza, normalmente, applicando il segnale portante in alta frequenza all'ingresso di un amplificatore (a transistor, JFET, ecc.) caratterizzato da un'amplificazione formula_38.\nIl segnale modulante formula_39, \u00e8 inserito nell'amplificatore in modo da rendere l'amplificazione formula_38 direttamente dipendente dall'ampiezza del segnale formula_39. Ci\u00f2 consente di ottenere un segnale con la stessa frequenza della portante ma con ampiezza variabile proporzionalmente al segnale modulante.,\nI modulatori usati sono il Modulatore di collettore, realizzato con un amplificatore a transistor, e il Modulatore quadratico realizzato con un amplificatore a JFET.\nDemodulazione AM.\nLa \"demodulazione\" o \"rivelazione\" \u00e8 un'operazione che consente di estrarre, da un segnale modulato in ampiezza, l'informazione in bassa frequenza. Nell'operazione di demodulazione si realizza una conversione di frequenza che a partire dallo spettro del segnale AM permette di ricostruire il segnale in banda base.\nLa demodulazione \u00e8, normalmente, realizzata utilizzando un dispositivo non lineare, che nella maggior parte dei casi \u00e8 un diodo, seguito da un filtro passa basso in grado di ricostruire l'inviluppo del segnale AM.\nIl rivelatore che trova le maggiore applicazione pratica \u00e8 il rivelatore d'inviluppo a diodo.\nTrasmissioni AM DSB e SSB.\nPer aumentare il rendimento di modulazione si impiegano due tecniche denominate DSB (\"Double Side Band\") e SSB (\"Single Side Band\").\nLa \"DSB\" consiste nel sopprimere la portante e trasmettere solo le bande laterali. Il segnale trasmesso \u00e8, in questo caso, costituito dal solo prodotto di modulazione e il rendimento di modulazione teorico diventa 50%. L'apparato ricevente, per poter estrarre il segnale modulante, deve ricostruire il segnale AM completo di portante.\nNella \"SSB\", invece si trasmette una sola banda laterale o la superiore (USB) o l'inferiore (LSB). Oltre ad un miglioramento in termini di potenza trasmessa (rendimento teorico del 100%), si ottiene anche una riduzione della larghezza di banda del canale di trasmissione, cosa abbastanza utile nei sistemi di trasmissione a banda stretta come quelli telefonici, garantendo cos\u00ec una migliore efficienza spettrale."}
{"id": "61779", "revid": "59785", "url": "https://it.wikipedia.org/wiki?curid=61779", "title": "Tassos Papadopoulos", "text": "Carriera politica.\nDopo aver studiato legge a Londra, si unisce al movimento di liberazione EOKA, partecipa alla stesura dei Trattati internazionali e alla stesura della Costituzione, e al momento dell'indipendenza di Cipro (1960) entra giovanissimo come ministro nei governi dell'Arcivescovo Makarios in cui ricopre vari incarichi ministeriali (Interni, Finanze, Lavoro, Salute, Agricoltura) per un totale di dodici anni.\nPer lungo tempo indipendente ma fortemente nazionalista, quando la politica cipriota si organizza in partiti dopo l'invasione turca e la morte di Makarios, si unisce al centrista DIKO e viene rieletto in Parlamento. Nel 2000 viene scelto per la presidenza del partito succedendo al fondatore Spyros Kiprianou, gi\u00e0 Presidente della Repubblica, stessa carica alla quale Papadopoulos verr\u00e0 eletto il 16 febbraio 2003 dopo l'alleanza con il partito comunista AKEL, il maggiore dell'isola. Papadopoulos viene eletto gi\u00e0 al primo turno, battendo il presidente uscente Glafcos Clerides, cristiano-conservatore (DISY), che solo all'ultimo momento aveva deciso di riproporre la propria candidatura.\nIl rifiuto del Piano Annan.\nForti dubbi esistevano sulla volont\u00e0 di Papadopoulos di risolvere in maniera negoziale il problema di Cipro, data la sua storia di forte nazionalismo, da qualcuno addirittura denominata turcofoba. Durante la campagna elettorale per le Presidenziali il candidato aveva per\u00f2 fornito posizioni molto pi\u00f9 concilianti, anche a causa dell'appoggio di AKEL, storicamente il partito greco-cipriota pi\u00f9 incline a una \"riappacificazione\" con i turco-ciprioti.\nMa se durante i negoziati del 2003-2004 il neo-eletto presidente diede pi\u00f9 volte il suo assenso condizionato ai piani delle Nazioni Unite, contando sulla prevedibile opposizione del leader turco-cipriota Rauf Denkta\u015f, alla vigilia del referendum del 2004 sul Piano Annan Papadopoulos ha invitato esplicitamente i greco-ciprioti a votare no durante un intervento televisivo a reti unificate, coinvolgendo in questo lo stesso AKEL, con sorpresa e rabbia da parte della comunit\u00e0 internazionale.\nIn questo modo, il referendum \u00e8 stato bocciato da parte dei greco-ciprioti ed approvato (inutilmente) da parte dei turco-ciprioti, spostando molte simpatie internazionali in favore di questi ultimi.\nCarriera professionale.\nFino all'elezione alla presidenza del 2003, Papadopoulos \u00e8 stato uno dei principali avvocati d'affari dell'isola, e vi sono accuse, da parte dei paesi che organizzarono e spinsero la Jugoslavia nella guerra civile, che abbia organizzato diverse compagnie \"offshore\" in favore del regime di Slobodan Milo\u0161evi\u0107 durante l'embargo alla Jugoslavia."}
{"id": "61792", "revid": "793215", "url": "https://it.wikipedia.org/wiki?curid=61792", "title": "Sonnino", "text": "Sonnino \u00e8 un comune italiano di abitanti della provincia di Latina nel Lazio.\nGeografia fisica.\nTerritorio.\nIl centro storico del paese sorge sul Colle Sant'Angelo (430 ), della catena dei Monti Ausoni, racchiuso dalle propaggini che vanno dalla \"Costa Inversa\" fino a Monte Tavanese e Monte della Fate (1090 ) e, dall'altro lato della vallata, \"Costa delle Serre\" (700 )\".\" A sud, Monte Ceraso, Monte Peschio e Monte Romano (530 ) dominano sulla zona pianeggiante della frazione di Capocroce; la propaggine di Costa la Traglia e Monte Cavallo Bianco dominano invece sulla frazione del Frasso e sulla valle di Cascano, fino al piano carsico di Campo Soriano (300 ). La zona pianeggiante di Sonnino Scalo, Capocroce e Frasso viene attraversata dal fiume Amaseno.\nClima.\nClassificazione climatica: zona D, 1865 GR/G\nOrigini del nome.\nL'origine del nome Sonnino deriva con ogni probabilit\u00e0 dal latino \"sommum\", che significa \"sommit\u00e0\", con riferimento alla posizione in cui sorge l'antico borgo medievale, costruito appunto sulla sommit\u00e0 di un colle, estrema propaggine del Monte Ceraso, appartenente alla catena degli Ausoni.\nGeneralmente si trova indicato come \"Somninum,\" \"Sonninum, Sompninum, Somnineum, Sumninum e Castrum Somneni\".\nFilippo C\u00e0ssola ipotizz\u00f2 che l'origine del nome della citt\u00e0 fosse nel nome di un abitante del IX secolo, Antonio Salvatori: molti importanti personaggi in visita chiedendo di lui avrebbero ottenuto la enigmatica risposta \"So' Nino\".\nStoria.\nIl primo documento che attesta l'esistenza di Sonnino \u00e8 una bolla pontificia di Papa Silvestro II dell'anno 999. Alcuni storici fanno risalire le origini del paese alla fine del secolo VIII ad opera dei cittadini di Priverno, fuggiti dal loro paese in seguito alle invasioni dei Saraceni, che devastarono gran parte del Lazio meridionale, cio\u00e8 le antiche province di Marittima e Campagna, la stessa origine generalmente ipotizzata per i vicini paesi di Roccagorga, Roccasecca e Maenza, tutti paesi situati in posizioni montane meglio difendibili rispetto a quella della romana Privernum, situata nella pianura dell'Amaseno. Altri storici tuttavia fanno risalire le origini di Sonnino ad una matrice romana e pre-romana, dato che l'intera zona comunale, anticamente abitata da Volsci, fu successivamente romanizzata ed intensamente abitata, come testimoniano numerosissimi ritrovamenti, suggerendo una continuit\u00e0 anche nel corso del primo medioevo.\nA suggerire questa ipotesi romano-volsca, anche alcuni toponimi italici, tra i quali ha destato particolare interesse quello della antica via \"Volosca\" (o Velosca), la pi\u00f9 antica e principale via di accesso al paese (sebbene oggi di importanza del tutto secondaria), che potrebbe ricondursi direttamente ad un intervento ad opera dei Volsci (col significato quindi di \"Strada fatta dai Volsci\"), oppure potrebbe indicare l'esistenza di un altro centro volsco scomparso, situato alle pendici pontine dei monti Ausoni, ugualmente abbandonato nel primo medioevo ma ben distinto da Privernum, e probabilmente chiamato con un etnonimo volsco. In questo senso la \"Civitas Volosca\", o citt\u00e0 Volsca, indicherebbe l'abitato antico in pianura, mentre il \"Vicus Somninum\", o villaggio sulla sommit\u00e0, il nuovo centro di montagna.\nIn ogni caso \u00e8 accettato che i primi abitanti di Sonnino possano aver avuto origini (urbane, e forse etniche) variegate tra le quali si ipotizzano anche contributi greci e bizantini, e vi \u00e8 generale accordo sul fatto che l'origine dell'abitato moderno sia da riferire al processo di incastellamento avutosi nell'Alto Medioevo, in un luogo che inizialmente poteva essere stato solamente prescelto perch\u00e9 poco accessibile e invisibile da quasi tutte le direzioni, dove riparavano uomini e bestiame per meglio difendersi in caso di assalti. Il \"rifugio\", questa infatti era la sua principale funzione, rivelatosi una salvezza per tanta gente e dalle scorrerie e dal clima insalubre della palude pontina, si sarebbe progressivamente ampliato e costituito in castello.\nDi origine medievale \u00e8 l'imponente castello con la grande torre cilindrica adagiato sul Colle Sant'Angelo, costruito verso il secolo IX dalla famiglia De Sompnino che prese il nome dal castello e furono i primi signori di Sonnino. L'11 ottobre 1369 met\u00e0 del castello venne acquistata per 2000 fiorini da Onorato I Caetani, che ne divenne anche \"Dominus\" (signore). Nel 1423 viene confermato lo statuto comunale, lo \"Statutum Castri Sopnini\", un codice di 58 articoli sia di diritto civile che penale, tra il Conte di Fondi e la Comunit\u00e0 di Sonnino.\nSuccessivamente il castello fu abitato fino al 1496 dai Caetani d'Aragona, sotto il papato di Alessandro VI divenne possesso di Rodrigo Borgia e alla morte del papa (1503), il feudo pass\u00f2 alla famiglia Colonna, che ne mantennero il dominio quasi ininterrottamente sino al 1816, anno della loro rinuncia ai diritti feudali sul territorio.\nCon bolla del 13 gennaio 1596, Papa Clemente VIII erige a principato la terra di Sonnino. Altri signori che vi abitarono per brevi periodi furono i Borgia e i Carafa. Gli ultimi proprietari sono stati gli Antonelli e i Talani che ora lo hanno chiuso. L'antico statuto comunale, risalente al XIII secolo, \u00e8 conservato nell'archivio di Stato di Roma. Durante la breve Repubblica Romana (1798-1799) fece parte del Dipartimento del Circeo, distretto di Sezze, cantone di Piperno sotto la guida degli \"Edili aggiunti\" Giuseppe Mancini e Lorenzo Musilli, come definito il 26 fiorile anno VI. Dal 1810 al 1815, pass\u00f2 al dipartimento di Roma, circondario di Tivoli, cantone di Piperno.\nCon la Restaurazione e la riforma del 1816 Sonnino torn\u00f2 luogo baronale appartenente ai Colonna, ma gi\u00e0 nel 1817 divenne podesteria nell'ambito della delegazione di Frosinone, governo distrettuale di Terracina. Nel riparto territoriale del 1827 Sonnino compare come podesteria dipendente da Piperno, mentre in quello del 1831 risulta comunit\u00e0 soggetta ad un commissario straordinario nell'ambito del distretto di Pontecorvo.\nCon l'Editto del 17 luglio 1819 emanato dal Cardinale Segretario di Stato Ercole Consalvi, Pio VII ordina la distruzione del paese e la rimozione forzata della popolazione da Sonnino per risolvere il problema dei briganti che infestavano la zona: era infatti ricercato il capo-brigante Antonio Gasbarrone, insieme alla sua banda e grazie all'opera di Gaspare del Bufalo non venne dato seguito all'Editto.\nRimase fino al 1870 nello Stato Pontificio all'interno della provincia di Campagna e Marittima, al confine col Regno delle due Sicilie. Dopo l'annessione al Regno d'Italia, il Comune entr\u00f2 a far parte della provincia di Roma per passare poi, nel 1934, alla neoistituita provincia di Littoria, e dal 1945 alla provincia di Latina.\nSimboli.\nLo stemma si compone della sommit\u00e0 di una torre che sormonta uno scudo all'interno del quale \u00e8 raffigurata un'aquila con corona ad ali spiegate che abbraccia una colonna, con sottostante un ramo di ulivo e di quercia legati insieme da un fiocco tricolore. Il profilo araldico recita \u00abDi rosso, all'aquila spiegata di nero, coronata d'oro, alla colonna d'argento, posta in banda, attraversante. Ornamenti esteriori da Comune\u00bb.\nLo stemma \u00e8 stato concesso con Decreto del Capo del Governo (DCG) di riconoscimento \u2013 26/09/1929.\nIl gonfalone \u00e8 stato concesso con Regio Decreto (RD) di concessione \u2013 04/08/1933.\nMonumenti e luoghi d'interesse.\nArchitetture civili.\nPorte.\nIn antichit\u00e0 erano presenti cinque porte di accesso:\nVicoli.\nCaratterizzano il paese per l'aspetto e la ripidit\u00e0, prendono il nome dalla famiglia che li abitava o da una loro caratteristica:\nI vicoli completavano il quadro della viabilit\u00e0 del nucleo medievale insieme a \"Via Arringo\", all'attuale \"Via isola castello\", all'attuale \"Via Vittorio Emanuele II\" (in origine \"Via di mezzo\") e all'attuale \"Via Giacomo Antonelli\" (in origine \"Via del municipio\").\nRifugi.\nRisale al II secolo d.C., in realt\u00e0 \u00e8 un'arcata dell'antico acquedotto romano voluto dagli imperatori Adriano ed Antonino Pio che collegava Amaseno (FR) a Terracina (LT) e lungo 54\u00a0km. Prese questo nome durante il periodo del Medioevo in seguito alla nascita di numerose leggende.\nIl monumento fu costruito nei primi anni '20 per i Caduti della Prima guerra mondiale. Fu commissionato dal Comune di Sonnino allo scultore Ernesto Costantini di Ariccia. Realizzato in bronzo, rappresenta un giovane soldato, in particolare un fante, a dorso nudo nell'intento di impugnare la spada a difesa.\nArchitetture militari.\nRisale al IX secolo e fu fatto costruire dai signori \"De Sompnino\", situato sul colle Sant\u2019Angelo, ricopr\u00ec la funzione di fortificazione insieme alle mura perimetrali alla torre di forma cilindrica. L'edificio conta tre piani: al primo piano c'erano i forni per il pane e le cisterne, che servivano ad assicurare la sopravvivenza in caso di assedio; al secondo piano, c'erano le camere ed altre stanze affrescate, tra cui quella del cardinale Giacomo Antonelli. Di fronte al castello vi erano i locali delle prigioni, attigue alle \"Scale di corte\".\nLa struttura originaria \u00e8 andata in gran parte distrutta, cos\u00ec come la merlatura della torre. La struttura \u00e8 collegata a due porte del paese, l\u2019ingresso principale del castello era rivolto verso l'odierna Piazza Garibaldi (la \"Portella\"), procedendo verso la chiesa di Sant\u2019Angelo, ancora oggi si possono osservare gli \u201canconi\u201d di pietra che testimoniano la posizione della porta di accesso. Tra il 1440 ed il 1500 il paese si espande, completando la costruzione delle mura di cinta intervallate dalle torrette di avvistamento ancora oggi presenti. Nel 1850 il palazzo passa di propriet\u00e0 dai principi Colonna ai conti Antonelli, fino al 1916 quando fu acquistato dai fratelli Talani.\nIn origine \"Torre di Morgazzano\": all\u2019inizio del XII-XIII secolo, vennero erette torri per il controllo del territorio della Valle dell\u2019Amaseno. Crudeli furono le incursioni dell\u2019esercito papale all\u2019inizio del XII secolo; non meno devastanti furono le scorrerie dei briganti. La torre aveva il controllo della via pedemontana che collegava Priverno con Terracina.\nAree naturali.\nLuogo citato da Giuseppe Marocco, \"il Bagnolo,\" e da Gaetano Moroni, \"Bagnuolo\", dove si recavano le donne per lavare i panni. \nIl Monumento si trova al confine tra le citt\u00e0 di Terracina e Sonnino. \u00c8 caratterizzato da un altopiano di tipo carsico di 974 ettari circa, dove possiamo trovare imponenti monoliti calcarei dai pinnacoli molto alti come l'imponente \u00abRave di San Domenico\u00bb. \u00c8 situato tra Monte Romano e Monte Cavallo Bianco. \u00c8 entrato a far parte del Parco naturale regionale monti Ausoni e lago di Fondi nel 2008. Questa zona \u00e8 stata sfruttata in maniera particolare nelle coltivazioni a vigneto (Moscato di Terracina e Cesanese). \nSituate ai piedi di Monte delle Fate, nascono come fenomeno carsico e prendono il nome da una chiesa dedicata appunto a San Nicola di cui sono visibili alcuni resti. \nSi trova nei pressi del Monte Tavanese, nella zona denominata del \u00abLagone\u00bb. Si tratta di una voragine carsica, con un primo salto di circa 25 metri dal fosso principale e, con salti successivi si arriva a 40 metri di profondit\u00e0 dove si notano le stalattiti e stalagmiti presenti. La prima rappresentazione su carta del Catauso risale al 1765, ad opera di G. Astolfi, ma le prime esplorazioni rilevanti si sono avute nei primi anni del Novecento. \nSociet\u00e0.\nEvoluzione demografica.\nNel 1796 il principato di Sonnino, feudo della famiglia Colonna, contava 2068 persone. Nel 1834 contava \"duemila e duecento cinquanta abitanti applicati alla coltura delle terre\".\nEtnie e minoranze straniere.\nAl 31 dicembre 2020, secondo i dati Istat, risultano residenti nel comune cittadini stranieri. Le nazionalit\u00e0 pi\u00f9 rappresentate sono:\nTradizioni e folclore.\nL'abito tipico da donna \u00e8 chiamato \"Rotunno\": forse di origine saracena, di stoffe di lana pesante, con colori forti, lavorate al telaio. Per l'occasione di festa si aggiungeva una camicetta di broccato o di seta ornata di pizzi. A seconda dell'et\u00e0 poteva essere: verde o celeste per le pi\u00f9 giovani, bianco per le donne fidanzate, rosso per le donne sposate, marrone per le vedove.\nCultura.\nIn letteratura Sonnino viene citato:\nCucina.\nL'olio d'oliva, la maggiore risorsa del paese;\nDialetti.\nIl dialetto di Sonnino \u00e8 il dialetto laziale centro-settentrionale.\nGeografia antropica.\nFrazioni e localit\u00e0 simili.\nSonnino centro, Sonnino Scalo, Sassa, Cerreto, Case Murate, Cascano, Capocroce, Cotinole, Fienili, Frasso, Costa la Traglia, Monte Romano.\nEconomia.\nDi seguito la tabella storica elaborata dall'Istat a tema Unit\u00e0 locali, intesa come numero di imprese attive, ed addetti, intesi come numero addetti delle unit\u00e0 locali delle imprese attive (valori medi annui).\nNel 2015 le 332 imprese operanti nel territorio comunale, che rappresentavano lo 0,84% del totale provinciale (39.304 imprese attive), hanno occupato 831 addetti, lo 0,68% del dato provinciale (122.198 addetti); in media, ogni impresa nel 2015 ha occupato due persone (2,5).\nInfrastrutture e trasporti.\nStrade.\nSonnino \u00e8 collegato con l'uscita di Frosinone dell'Autostrada A1, tramite la NSA 255 Terracina Prossedi, (comunemente nota come Superstrada Frosinone-mare); la strada statale Pontina (SS 148) e la strada statale 7 Via Appia (SS 7) collegano il paese principalmente con Latina e Roma.\nFerrovie.\nAll'interno del territorio esistono due stazioni ferroviarie, entrambe sulla linea Priverno-Terracina: la Stazione di Capocroce e la Stazione di Frasso che servono le omologhe localit\u00e0.\nPoco distante si trova la stazione di Priverno-Fossanova sulla linea Roma-Formia-Napoli.\nMobilit\u00e0 extra urbana.\nLa mobilit\u00e0 extra urbana \u00e8 garantita dal servizio di trasporto del COTRAL.\nAmministrazione.\nNel 1934 passa dalla provincia di Roma, alla nuova provincia di Littoria, costituita dal governo fascista dell'epoca.\nSport.\nImpianti sportivi.\nHa sede uno stadio comunale, il \"San Bernardino\", ed il centro sportivo \"Sport Village\" che dispone di 2 campi da Padel ed una tensostruttura polifunzionale."}
{"id": "61793", "revid": "327773", "url": "https://it.wikipedia.org/wiki?curid=61793", "title": "Rodiggio", "text": "Si definisce rodiggio di un veicolo ferroviario (locomotiva, automotrice, carrozza o carro) l'insieme degli organi compresi fra le rotaie e la sospensione elastica: ruote, cerchioni, assi, boccole, cuscinetti.\nIl rodiggio \u00e8 altres\u00ec l'insieme degli assi motori, accoppiati e portanti.\nPer la descrizione sintetica del numero e disposizione degli assi (con eventuale distinzione fra quelli portanti e quelli motori di una locomotiva) si adottano diverse convenzioni:\nPrincipali convenzioni di rodiggio.\nIl sistema UIC.\nClassificazione dei rotabili secondo norme UIC.\nClassificazione francese.\nEsplicata nell'introduzione\nIl sistema tradizionale statunitense.\nNon \u00e8 raro imbattersi, specie con le locomotive a vapore, nelle vecchie definizioni statunitensi del rodiggio, spesso derivanti da veicoli famosi, da luoghi, episodi, oppure da quello che decideva una data compagnia.\nNelle ferrovie nordamericane valeva la consuetudine che ogni nuovo rodiggio fosse battezzato dalla compagnia che acquistava per prima la macchina.\nCos\u00ec il rodiggio 2-10-2 divenne \"Santa Fe\" perch\u00e9 creato specificatamente per la \"Atchison, Topeka and Santa Fe Railway\" (ATSF). Ugualmente la prima macchina con rodiggio 2-10-4 fu ordinata dalla Texas &amp; Pacific, da cui il nomignolo Texas.\nAltre macchine invece portano il nome della zona che attraversavano: la Boston &amp; Albany fu la prima compagnia ad adottare il rodiggio 2-8-4, e ribattezz\u00f2 tali macchine \"Berkshire\", dal nome della zona collinosa dove prestavano servizio. Talvolta i nomi venivano messi in discussione da altre compagnie. Proprio il rodiggio 2-8-4 divenne \"Kanawha\" nella Chesapeake and Ohio Railway, mentre nella Louisville &amp; Nashville Railroad il nomignolo divenne \"Big Emma\", anche se il nome proposto era stato \"Cumberland\".\nLa New York Central System diede sempre nomi propri ai rodiggi. Cos\u00ec le macchine universalmente note come Mountain, nella NYC divennero le \"Mohawk\", e le Northern furono ribattezzate \"Niagara\". Stranamente quest'ultimo nomignolo prese piede anche in Messico, forse per il nome, pi\u00f9 evocativo.\nDiamo a seguito un elenco di corrispondenze tra il sistema Whyte e il sistema tradizionale statunitense:\nA titolo di esempio, le \"Big Boy\", veri bestioni delle rotaie utilizzate per i treni merci pesanti, potevano vantare 4 ruote anteriori (su 2 assi) portanti ma non motorizzate, 16 ruote motorizzate spinte da due gruppi di cilindri indipendenti (da cui la divisione in due numeri distinti) che prendevano in carico 4 assi ognuno, e infine 4 ruote posteriori portanti non motorizzate.\nAltri sistemi di classificazione.\nIl sistema AAR.\nAttualmente nei paesi nordamericani (USA e Canada) \u00e8 in uso il sistema detto AAR (Association of Americans Railroads) adottato convenzionalmente delle compagnie ferroviarie aderenti a tale associazione. Il sistema AAR costituisce una semplificazione del sistema internazionale UIC, con cui condivide il principio di utilizzare lettere per gli assi motori e numeri per gli assi folli, tralasciando per\u00f2 i simboli che nel rodiggio UIC specificano se gli assi sono motorizzati indipendentemente o liberi di ruotare e traslare.\nNumeri e lettere sono uniti in gruppi separati da un trattino che indica il raggruppamento degli assi in carrelli.\nAlcuni esempi:"}
{"id": "61796", "revid": "6923", "url": "https://it.wikipedia.org/wiki?curid=61796", "title": "Lista di stelle", "text": "Questa \u00e8 una lista di stelle disposte in ordine alfabetico in base alla costellazione alla quale appartengono. Sono riportate solo le stelle a cui \u00e8 stato dato un nome proprio. Il nome delle costellazioni \u00e8 quello italiano."}
{"id": "61800", "revid": "300018", "url": "https://it.wikipedia.org/wiki?curid=61800", "title": "Shangri-La", "text": "Shangri-La \u00e8 un luogo immaginario descritto nel romanzo \"Orizzonte perduto\" di James Hilton del 1933.\nStoria.\nL'idea giunse a James Hilton dalle letture delle memorie dei gesuiti che avevano soggiornato in Tibet e che erano venuti a conoscenza delle tradizioni legate al Kalachakra, tantra in cui si descrive un mitico regno di Shambhala.\nNel romanzo di Hilton si parla di un luogo racchiuso nell'estremit\u00e0 occidentale dell'Himalaya nel quale si vedono meravigliosi paesaggi, e dove il tempo si \u00e8 quasi fermato, in un ambiente di pace e tranquillit\u00e0. Shangri-La \u00e8 organizzato come una comunit\u00e0 lama perfetta, professante per\u00f2 non il buddhismo ma il Cristianesimo nestoriano. Dalla comunit\u00e0 sono bandite, non a norma di legge ma per convinzione comune, tutta una serie di umane debolezze (odio, invidia, avidit\u00e0, insolenza, avarizia, ira, adulterio, adulazione e cos\u00ec via), facendone un Eden materiale e spirituale in cui l'occupazione degli abitanti \u00e8 quella di produrre cibo nella misura strettamente necessaria al sostentamento e trascorrere il resto della giornata nell'evoluzione della conoscenza interiore della scienza e nella produzione di opere d'arte.\nIl successo di questo romanzo nella societ\u00e0 dell'epoca diede origine al mito: cos\u00ec sognatori, avventurieri ed esploratori provarono a trovare questo paradiso perduto.\nL'onda orientalista dell'Occidente fu ispirata dal mito, cos\u00ec il nome di Shangri-La \u00e8 stato utilizzato non solo per gruppi musicali e teosofi, ma anche per molti luoghi di villeggiatura in Asia e perfino in America.\nIl luogo geografico pi\u00f9 simile, e che probabilmente ha ispirato James Hilton, \u00e8 il territorio di Diqing dove, nel 2001, il governo cinese allo scopo di incentivare il turismo ha ribattezzato la contea di Zhongdian con il nome di \u9999\u683c\u91cc\u62c9 (Xi\u0101ngg\u00e9l\u01d0l\u0101) cio\u00e8 Shangri-La. Il suo territorio faceva parte del Tibet prima dell'annessione cinese, dopo la quale \u00e8 stato assegnato alla provincia dello Yunnan. Nelle vicinanze sorge il monastero di Hong Po Si, dove vivono una sessantina di monaci e cinque lama tibetani.\nParecchie regioni, mosse da interessi turistici, sostengono di essere la regione geografica descritta da Hilton e di essere cos\u00ec il mitico luogo ispiratore della misteriosa Shangri-La. Nel romanzo, l'autore cita il territorio a nord del Ladakh, oggi noto come Aksai Chin, comprendente la catena del Kun Lun e l'altopiano delle Aksai Chin, una regione tra le pi\u00f9 inospitali e meno abitate del pianeta, presso l'attuale confine indo-cinese, ricco di vette alte tra i 5.000 ed i 7.000\u00a0m."}
{"id": "61801", "revid": "15756", "url": "https://it.wikipedia.org/wiki?curid=61801", "title": "Locomotiva FS E.626", "text": "Le locomotive elettriche del gruppo E.625 ed E.626 furono i primi mezzi di trazione a corrente continua a 3000 volt ad essere costruiti e messi in esercizio dalle Ferrovie dello Stato Italiane, tra il 1927 e il 1939.\nRappresenta tutt'ora, e probabilmente rester\u00e0 tale a lungo, il gruppo di locomotive che ha avuto vita pi\u00f9 longeva in assoluto sulla rete ferroviaria italiana (e tra i pi\u00f9 longevi tra le principali amministrazioni ferroviarie mondiali), restando in servizio commerciale regolare per ben 72 anni, visto che le ultime E626 sono state radiate solo nel 1999. Oggi l'et\u00e0 massima di servizio per le locomotive non supera, mediamente, i 40 anni.\nStoria.\nLe E.626 nascono nel 1926 da una richiesta lanciata dalle Ferrovie dello Stato alle aziende dell'epoca per la costruzione di una motrice elettrica a corrente continua da utilizzare sulla linea Benevento-Foggia, allora in corso di elettrificazione. Questa linea, storica per essere stata la prima elettrificata con questo sistema in Italia invece che a corrente trifase ( ), venne concepita come la \"prova generale\" per l'adozione di questo tipo d'alimentazione sulle principali tratte nazionali: il sistema a corrente continua a \u00e8 quello ancora oggi adottato come standard, anche se per le alte velocit\u00e0 si sta passando al CA.\nIl progetto della parte meccanica venne sviluppato dal team dell'ingegner Giuseppe Bianchi del Servizio Materiale e Trazione FS di Firenze, \"padre fondatore\" dell'odierno sistema ferroviario italiano e di molte locomotive storiche; su richiesta specifica delle Ferrovie, le nuove motrici avrebbero dovuto avere 6 assi motori, per distribuire meglio il peso delle macchina sulle linee di allora, dotate di armamenti leggeri, e per migliorare l'aderenza in salita.\nCon l'adozione della corrente continua su tutta la rete, le E.626 emersero come \"cavallo da lavoro\" ideale per l'opera di rimodernamento delle ferrovie. Costruito in 448 esemplari in 3 serie fondamentali pi\u00f9 i prototipi, seppur con lievi differenze nell'elettromeccanica, il gruppo E.626 venne concepito con soluzioni semplici, resistenti e standardizzate per semplificare la riparazione in caso di guasto.\nLe prime prove vennero fatte sulla linea Benevento-Foggia, nel settembre del 1927, utilizzando tre prototipi di E.626 costruiti dalla Societ\u00e0 Nazionale Officine di Savigliano con parte elettrica della Metropolitan-Vickers di Manchester. I primi 14 prototipi (otto di tipo E.625 a rapporto di trasmissione corto per servizi merci e sei E.626 con rapporto lungo per servizi passeggeri), vennero usati per lo sviluppo delle nuove tecnologie e per la scelta della componentistica da utilizzare: sottoposti a test intensivi sulla Benevento-Foggia si dimostrarono macchine potenti e resistenti, tanto che vennero messe in servizio gi\u00e0 nel 1928, un anno dopo la costruzione.\nNel 1930 venne lanciata la prima produzione di serie, 85 esemplari consegnati nei due anni successivi, insieme ad una delle macchine di test ricostruita per un incidente e ai restanti prototipi aggiornati dal punto di vista tecnologico: le E.625 vengono riconvertite in E.626 con la sostituzione del blocco di trasmissione. Tra il 1934 e il 1938 vennero prodotte a tempo di record 308 unit\u00e0, pi\u00f9 leggere grazie all'eliminazione del motogeneratore elettrico a 90 V per l'alimentazione dei gruppi ausiliari sostituito dai gruppi a 3000 V: una delle unit\u00e0 prototipo, la N.012 fu demolita, e i motori recuperati sono installati sulla E.626.008. Nel 1939 fu consegnata la terza serie di sole 41 unit\u00e0 con trasmissione corta, ma gi\u00e0 l'anno dopo si procedette alla riconversione e all'uniformazione con le altre. Dopo le distruzioni della guerra, nel 1946, le Ferrovie approfittarono delle riparazioni sulle unit\u00e0 danneggiate per riconvertire le prime serie della flotta, aggiornandole con gli impianti della serie III.\nDurante la guerra era intanto cominciata la costruzione del primo gruppo di locomotive concettualmente derivato dalle E.626, denominato E.636, con cui inizialmente condividevano i motori e alcune parti dell'elettromeccanica.\nCon il termine del conflitto numerose unit\u00e0 rimasero sparse per l'Europa: nel 1949 17 unit\u00e0 furono ufficialmente cedute, come riparazione ai danni di guerra, alle ferrovie jugoslave, dove furono classificate nel gruppo 361, altri 4 esemplari, sempre per cause belliche finirono numerate E.666 alle ferrovie cecoslovacche nel 1945 e modificate per usufruire della catenaria a invece dei italiani.\nOramai inadeguate al traffico passeggeri, vennero in massa spostate ai treni merci, mantenendo solo in alcune zone d'Italia predominio dei servizi navetta, con l'adozione dell'impianto citofonico e del comando a 13 poli, che collegato alla carrozza semipilota permetteva di percorrere delle tratte avanti e indietro senza dover manovrare la locomotiva per rimetterla in testa al treno. Questa rimaneva presenziata ai fini della trazione da un solo agente di macchina.\nNei primi anni cinquanta, 5 unit\u00e0 furono adattate e depotenziate per il servizio sulle linee montane Aosta-Pr\u00e9-Saint-Didier e Bolzano-Merano, caratterizzate da curve particolarmente strette, procedendo alla de-motorizzazione dei due assi siti alle estremit\u00e0.\nNel 1956 l'unit\u00e0 N. 109 rimane coinvolta in un incidente, quando il direttissimo Roma-Reggio Calabria deraglia alla stazione di Scilla. L'anno successivo la numero 338 viene travolta da una ALe 840 a Roma Termini, riportando danni leggeri, mentre l'automotrice si capovolge su un lato. Il 5 gennaio 1960 la E.626.215 alla testa del diretto Sondrio-Milano deraglia a Monza a causa della nebbia. Vi furono 17 morti e 120 feriti. Peggiore ancora fu il disastro di Voghera, che nella notte del 31 maggio 1962 cost\u00f2 la vita a 64 persone, mentre altre 58 rimasero ferite gravemente, quando il merci trainato dalla 626.379 tampon\u00f2 violentemente un treno passeggeri in sosta.\nL'unit\u00e0 E.626.213 venne demolita in seguito ad un incidente occorso durante una manovra presso Vallo della Lucania il 25 ottobre 1991, quando urt\u00f2 un treno passeggeri trainato da una E.444.\nDurante gli anni settanta, ottanta e novanta 12 unit\u00e0 furono vendute alle ferrovie private. Le locomotive FS di questo gruppo continuarono a circolare trainando solo treni merci fino ai primi anni novanta, cessando in quegli anni definitivamente il servizio ordinario per motivi di anzianit\u00e0. I servizi merci un tempo svolti tramite queste macchine vennero rilevati dalle locomotive E.656 e E.633. Al momento del ritiro molte macchine risultavano ancora funzionanti e in discrete condizioni operative. L'ultima unit\u00e0 della serie E.626, la 194, venne rimossa nel 1999 dal servizio di recupero per treni guasti e ritirata.\nNegli ultimi anni di attivit\u00e0 vi furono alcune proteste dei sindacati di categoria dei macchinisti che lamentavano l'inadeguatezza delle condizioni lavorative del personale di bordo a causa della cabina priva di qualunque comfort, rumorosa e con rientrate d'aria da ogni parte e per l'eccessiva rudezza delle sospensioni soggetta a continui sbattimenti trasversali.\nDopo il ritiro 7 unit\u00e0 sono state mantenute per fini museali, mentre 12 (tra cui il prototipo E.626.001) sono state ristrutturate e vengono utilizzate per effettuare treni storici e 3 sono in servizio sulla ferrovia in concessione \"la Ferroviaria Italiana\".\nUnit\u00e0 ancora operative.\nSono ancora operative le due E.626.223 ed E.626.311 acquisite dalla societ\u00e0 in concessione di Arezzo, La Ferroviaria Italiana, la quale in precedenza aveva acquisito anche le E.626.006, (una delle modificate quadrimotore) e E626.012 (poi demolita) ricolorandole nella propria livrea sociale nera con panconi rossi.\nLa E.626.187 \u00e8 in carico al vettore GTT.\n\u00c8 stata acquistata dalla SATTI e adesso giace accantonata a Ciri\u00e9 (TO).\nLa E.626.015, presso il deposito di Mestre, utilizzata negli ultimi anni in coda ad un treno storico trainato dalla locomotiva classe Gr.740.293 in occasione dell'inizio del carnevale di Venezia.\nLa E.626.294 \u00e8 curata dall'Associazione Treni Storici Liguria di La Spezia ed espleta treni storici nei vari periodi dell'anno.\nPresso il Museo ferroviario di Trieste Campo Marzio \u00e8 presente la E.626.059, unica della sua serie ad essere rimasta nelle condizioni d'origine, mentre la E.626.238 \u00e8 ancora funzionante per effettuare treni storici o turistici.\nLa E.626.428 \u00e8 affidata all'Associazione TRENO D.O.C. di Palermo, che ne ha effettuato il restauro estetico e viene utilizzata per la effettuazione di manifestazioni con treno storico. Anche la E.626.045 \u00e8 stata accantonata al deposito di Santo Stefano di Magra, la E.626.185 accantonata nel deposito di La Spezia Migliarina insieme alle E.626.194, E.626.185, E.626.225, E.626.231, E.626.266, E.626.287.\nSono inoltre tutt'oggi in servizio: la E.626.001 del deposito di Bologna, E.626.443 a Tirano (Gruppo ALe 883).\nNon sono operative, ma sono ancora presenti:\nE.626.005 conservata nel Museo Nazionale di Pietrarsa (NA)\nE.626.089 dell'Associazione Treni Storici Liguria (La Spezia centrale)\nE.626.128 Santo Stefano di Magra\nE.626.189 dell'ATTS di Pistoia\nE.626.150, 215 e 248 presso il Museo Ferroviario Piemontese a Savigliano\nE626.187 della Gtt accantonata a ciri\u00e8\nE.626.156 monumentata all'ingresso delle OMC di Foligno\nE.626.185 dell'Associazione Treni storici Liguria\nE.626.384 (ex E.626.188) monumentata presso Hotel Willy a Gemona del Friuli UD\nE.626.249 monumentata al museo del volo di Volandia di Somma Lombardo (VA), trasferita dall'ex museo Ogliari di Ranco (VA)\nTecnica.\nSu indicazioni di Bianchi si scelse di privilegiare l'affidabilit\u00e0 e la manutenibilit\u00e0 delle macchine invece delle pure prestazioni: la E.626 venne concepita come locomotiva multiruolo, e negli anni tenne fede a questa vocazione.\nVenne richiesto che i motori, di tipo 32R, fossero montati direttamente sopra le coppie di ruote motrici per semplificare la trasmissione, noto punto debole dei mezzi dell'epoca. La soluzione proposta consisteva in una ruota dentata cilindrica fissata per calettatura a freddo sull'asse della sala, su cui faceva presa l'ingranaggio del collettore della trasmissione.\nVenne adottato il tipo classico, quello \"tranviario\", di posizionamento dei motori, bilanciati lateralmente su travi trasversali, detto sospensione per il naso.\nQuesto sistema che doveva garantire pi\u00f9 robustezza e migliore manutenzione dei complessi sistemi di biellismo delle macchine a vapore e delle locomotive elettriche trifase si dimostr\u00f2 invece il maggiore punto debole delle E.626 alle velocit\u00e0 pi\u00f9 alte, tanto che dopo una serie di rotture la velocit\u00e0 massima venne limitata a .\nLa trasmissione era molto rumorosa, ma non erano tempi in cui ci si curava molto del confort dei macchinisti.\nInizialmente venne pensata in due versioni, la prima con trasmissione pi\u00f9 lunga da 24/73 (denominata E.626), la seconda con una trasmissione corta (21/76) pi\u00f9 adatta alla produzione di sforzo, destinata ai merci e ai treni pesanti (E.625). Questa idea estremamente innovativa per i tempi venne presto abbandonata dopo i primi prototipi per mantenere la standardizzazione delle macchine, ma fu recuperata alla fine della produzione per gli ultimi 41 esemplari, costruiti con il rapporto di trasmissione di tipo E.625. Quando emerse l'insufficienza dei 50\u00a0km/h di velocit\u00e0 massima delle E.625, si procedette a modificarle e riclassificarle come E.626. Alcune unit\u00e0 di II e III serie furono equipaggiate nel periodo prebellico con un rapporto di trasmissione pi\u00f9 adatto al servizio viaggiatori, il 29/68. Ferma restando la velocit\u00e0 massima di 95\u00a0km/h, con tale rapporto era possibile incrementare le velocit\u00e0 relative alla potenza continuativa e oraria, seppure a scapito dello sforzo di trazione. Tali macchine erano originariamente distinguibili mediante una stella bianca a 5 punte dipinta sulle traverse di testa e sulla fiancata della cassa (per tale motivo erano noti anche come \"626 stella\"). Nel periodo postbellico tali unit\u00e0 vennero gradualmente riconvertite al rapporto 24/73.\nLa struttura stessa della macchina era indice di una concezione razionalista derivata dalle motrici trifase di ultima generazione: costruita su una cassa rigida in acciaio montata su un telaio articolato sorretto dal carrello centrale, era pensata come un insieme disarmonico di tre corpi, uno centrale contenente la cabina e due estremi pi\u00f9 piccoli con i cofani delle apparecchiature. Questi ultimi limitavano molto la visibilit\u00e0 della rotaia.\nIl pantografo, di cui vennero sperimentati anche i primi modelli di tipo elettropneumatico, diede diversi problemi nelle prove iniziali e, dopo aver scartato il tipo 12FS, si decise di sostituire il tipo 22FS per adottare il nuovo modello 32FS, successivamente adottato anche per le locomotive elettriche E.326 ed E.428.\nSulle E.626 il controllo della trazione avviene tramite banchi di reostati a resistenze per l'avviamento e tramite la variazione del collegamento dei motori:\nLa scelta della configurazione e di quanti banchi di resistenze inserire all'avviamento avviene con un controller comandato da una leva (detta \"maniglione\" o anche in gergo \"roncola\") che controlla una serie di contattori che provvedono a stabilire gli opportuni collegamenti: la corsa del maniglione avviene su una corona provvista di tacche e divisa in tre aree, ciascuna per ogni configurazione dei motori; le tacche sono corrispondenti alle diverse posizioni di esclusione del reostato. La posizione di marcia, in ciascuna delle tre combinazioni di motori, prevede la totale esclusione del reostato nel pi\u00f9 breve tempo possibile per evitarne il surriscaldamento.\nUn ultimo strumento per il controllo della trazione \u00e8 l'indebolimento del campo dello statore (un grado disponibile su queste macchine) che, causando un indebolimento della forza elettromotrice, produce un incremento di corrente nel motore allo scopo di raggiungere un numero di giri pi\u00f9 elevato. Su alcune delle E.626 l'indebolimento \u00e8 comandato da una tacca extra del maniglione, su altre da un pulsante a parte. In ogni caso nelle locomotive E.626 lo shunt \u00e8 di tipo \"ohmico\": l'indebolimento di campo viene effettuato riducendo la tensione sullo statore mediante l'inserimento di una resistenza in serie all'avvolgimento statorico. Tutte le E.625/626 di pre-serie furono equipaggiate con apparecchiature che consentivano la frenatura elettrica a recupero di energia, cos\u00ec come avveniva in maniera del tutto automatica sulle locomotive trifasi (il motore asincrono trifase, infatti, se trascinato funziona automaticamente da alternatore); i motori in corrente continua, invece, non potevano all'epoca funzionare automaticamente da dinamo, ma necessitavano di apparecchiature volte a eccitare il rotore e regolare (tramite resistenze) l'intensit\u00e0 dell'azione frenante. Tali apparecchiature furono montate anche sulle unit\u00e0 di prima serie unificata (015-099) e sulla seconda serie (100-407), ma non collegate, vennero eliminate dopo le ricostruzioni postbelliche.\nCon l'industrializzazione della prima serie venne applicato per la prima volta il concetto dell'\"interoperabilit\u00e0\" studiato dall'Ingegner Bianchi: alcuni elementi vennero uniformati a quelli in uso sulle E.326 e sulle E.428, per renderne pi\u00f9 facile il reperimento, ridurre i costi e permettere un pi\u00f9 efficiente addestramento del personale.\nLa biella laterale sul quarto asse installata inizialmente su tutte le locomotive del gruppo e poi gradualmente eliminata tranne che sulle E.626.015-099 non modificate, azionava un compressore meccanico di supporto ai motocompressori. Era prassi comune all'epoca, infatti, di provvedere le macchine di un sistema integrativo di produzione dell'aria compressa per i servizi, che potesse anche servire da emergenza in caso di avarie ai compressori principali. Il compressore meccanico fu infatti installato anche sulle successive locomotive dei gruppi E.326 ed E.428, anche se successivamente eliminato."}
{"id": "61805", "revid": "1718925", "url": "https://it.wikipedia.org/wiki?curid=61805", "title": "Elettrolisi", "text": "Lelettrolisi (pronuncia corretta: ; pronuncia accettabile: ) \u00e8 un processo che consiste nello svolgimento di trasformazioni chimiche grazie all'apporto di energia elettrica; si ha quindi la conversione dell'energia elettrica in energia chimica.\nIl processo teorico inverso dell'elettrolisi \u00e8 la generazione di energia elettrica attraverso una pila; la pila infatti produce energia elettrica sfruttando trasformazioni chimiche, mentre l'elettrolisi sfrutta l'energia elettrica per fare avvenire trasformazioni chimiche. Il processo di produzione di energia elettrica in una pila \u00e8 un processo spontaneo, mentre il processo di elettrolisi non avviene spontaneamente (infatti \u00e8 necessario fornire dall'esterno energia elettrica al sistema perch\u00e9 il processo possa avvenire).\nElettrolisi e dissociazione elettrolitica.\nIl termine \"elettrolisi\" deriva dal greco e significa \"rompere con l'elettricit\u00e0\", dato che in molti casi sottoporre ad elettrolisi una sostanza significa scomporla nei suoi elementi costitutivi. Ad esempio attraverso l'elettrolisi dell'acqua (la cui molecola \u00e8 composta da due atomi di idrogeno e un atomo di ossigeno) si ottengono gli elementi di cui \u00e8 composta, cio\u00e8 idrogeno (H2) e ossigeno (O2). Nei casi in cui l'elettrolisi porti effettivamente alla scissione di una sostanza nei suoi elementi costitutivi, si parla pi\u00f9 precisamente di dissociazione elettrolitica.\nPer applicazione di una corrente elettrica continua, subiscono dissociazione elettrolitica tutte quelle sostanze che, in soluzione o fuse, si scompongono in ioni, ossia gli acidi, le basi, i sali e l'acqua.\nIl fenomeno della dissociazione elettrolitica pu\u00f2 comunque avvenire anche senza apporto di energia elettrica dall'esterno e d'altro canto la dissociazione elettrolitica \u00e8 solo uno dei tanti fenomeni che avvengono durante il processo di elettrolisi (ad esempio avvengono fenomeni di deposizione all'elettrodo e polarizzazione), per cui i termini \"elettrolisi\" e \"dissociazione elettrolitica\" non sono sinonimi.\nLeggi di Faraday.\nUno studio sistematico sull'elettrolisi fu compiuto da Michael Faraday, che nel 1832 enunci\u00f2 le sue due leggi sull'elettrolisi, scoperte in modo indipendente anche da Carlo Matteucci:\nEsecuzione dell'elettrolisi.\nIn laboratorio gli esperimenti di elettrolisi vengono in genere condotti sulle soluzioni acquose; nella soluzione acquosa vengono immersi due elettrodi ai quali viene applicata una corrente elettrica continua. Per attrazione tra le cariche opposte, gli ioni positivi (cationi) vengono attratti dall'elettrodo negativo (catodo) e gli ioni negativi (anioni) dall'elettrodo positivo (anodo). Nelle normali ossidoriduzioni, gli elettrodi hanno funzioni opposte, cio\u00e8, il catodo \u00e8 quello positivo ed attrae anioni e l'anodo ovviamente ha il compito opposto,cio\u00e8 quello di attrarre cationi; solo nel caso dell'elettrolisi si ha questo \"scambio\" poich\u00e9 la riduzione viene forzata somministrando elettroni e quindi \"gli elettrodi si invertono di ruolo\".\nQuando uno ione positivo entra in contatto con l'elettrodo negativo (il catodo in questo caso) \u00e8 forzato ad acquisire da esso elettroni, ossia subisce una riduzione. Ad esempio, nell'elettrolisi di un sale rameico, gli ioni rameici (Cu2+) sono trasformati in rame metallico (Cu(s)), che si deposita sulla superficie dell'elettrodo, secondo la reazione:\nQuando uno ione negativo entra in contatto con l'elettrodo positivo (l'anodo in questo caso) cede a questo i suoi elettroni, cio\u00e8 subisce un'ossidazione. Uno ione cloruro, ad esempio, viene trasformato in un atomo di cloro; due atomi di cloro vicini si combinano in una molecola biatomica di cloro gassoso, che si allontaner\u00e0 sotto forma di gas, secondo la reazione:\nSimilmente, l'elettrolisi dell'acqua produce idrogeno ed ossigeno gassosi, attraverso le seguenti reazioni:\nLa differenza di potenziale elettrico da applicare agli elettrodi per poter provocare l'elettrolisi dipende dai potenziali di riduzione delle reazioni che avvengono a ciascun elettrodo.\nLa riduzione o l'ossidazione delle sostanze sottoposte a elettrolisi avverr\u00e0 in accordo con le seguenti regole:\nBisogna tener conto del fatto che il potenziale di riduzione varia in funzione della concentrazione delle specie interessate all'elettrolisi, quindi nel caso pi\u00f9 generale \u00e8 necessario fare ricorso all'equazione di Nernst per valutare quale specie effettivamente si ossidi e quale si riduca, piuttosto che fare affidamento solamente ai potenziali redox tabulati (i quali sono riferiti ad una concentrazione 1M). Inoltre non si deve trascurare l'eventuale sovratensione, ovvero il \"surplus\" di potenziale (dovuto a cause dissipative) da applicare agli elettrodi rispetto al semplice potenziale di riduzione delle specie che partecipano all'elettrolisi. In particolare, a causa dell'elevata polarizzazione, risulta considerevole la sovratensione dovuta allo sviluppo di molecole gassose sulla superficie di un elettrodo (quali ad esempio idrogeno o ossigeno).\nApplicazioni.\nLa sostanza pi\u00f9 comunemente prodotta per elettrolisi in ambito industriale \u00e8 il cloro, a partire dalla salamoia (soluzione di cloruro di sodio) o dal cloruro di sodio fuso.\nUn'altra applicazione dell'elettrolisi \u00e8 l'elettrogravimetria, una metodica analitica molto accurata, utile in particolare per determinare il titolo di una lega pesando la quantit\u00e0 di metallo depositatasi sul catodo.\nLa galvanostegia e la galvanoplastica sono importanti applicazioni tecnologiche che permettono di ricoprire la superficie di vari materiali con uno strato di metallo pi\u00f9 nobile, per scopi protettivi nei confronti della corrosione o semplicemente per scopi decorativi o estetici. Un esempio in tal senso \u00e8 il processo di cromatura.\nUn altro esempio di applicazione delle celle elettrolitiche \u00e8 il generatore di idrogeno, utilizzato per realizzare il processo di elettrolisi dell'acqua.\nImportanti e pi\u00f9 recenti applicazioni riguardano i trattamenti di inquinanti contenuti nei reflui industriali, tra i quali particolare attenzione \u00e8 rivolta ai composti organici clorurati, alcuni dei quali sono cancerogeni e non eliminabili mediante trattamenti di tipo biologico (ovvero \"biorefrattari\"); essi provengono in particolare dalla produzione di polivinilcloruro (PVC), ottenuto dal cloruro di vinile monomero (VCM). In questi casi i processi di dealogenazione per riduzione elettrochimica appaiono particolarmente promettenti, dato che consentono di trasformare i composti policlorurati in idrocarburi, che sono biodegradabili, mentre gli atomi di cloro vengono trasformati in cloruri inorganici."}
{"id": "61812", "revid": "80598", "url": "https://it.wikipedia.org/wiki?curid=61812", "title": "Giorgio Moroder", "text": "Noto per l'uso del sintetizzatore e per le colonne sonore, Moroder viene considerato uno dei musicisti pi\u00f9 innovativi e influenti nell'ambito della musica elettronica e della disco music. Nel corso della sua carriera, Giorgio Moroder ha avuto modo di collaborare con numerosi artisti fra cui Barbra Streisand, Britney Spears, Chaka Khan, Donna Summer, Janet Jackson, Nina Hagen, gli Sparks, David Bowie, Freddie Mercury e i Daft Punk.\nHa vinto tre Premi Oscar: uno nel 1979 per la migliore colonna sonora col film \"Fuga di mezzanotte\" e altri due alla migliore canzone (nel 1984 per \"Flashdance... What a Feeling\" e nel 1987 per \"Take My Breath Away\").\nBiografia.\nLa giovent\u00f9 e le prime esperienze musicali.\nNato in Val Gardena, territorio ladino, da una famiglia di media borghesia costituita da scultori, pittori e scrittori, Moroder ebbe una formazione scolastica totalmente autodidatta.\nUn luogo comune errato vuole che il suo vero nome fosse \"Hansj\u00f6rg\"; in realt\u00e0, soltanto la madre era solita utilizzare la versione tedesca del nome di battesimo del musicista, che all'anagrafe risulta essere \"Giovanni Giorgio\".\nDal 1953 al 1959 frequent\u00f2 l'istituto d'arte di Ortisei. Dopo aver imparato a suonare la chitarra all'et\u00e0 di 15-16 anni, fa parte di diversi gruppi musicali fra il 1959 e il 1966 tra cui \"The Happy Trio\", che suon\u00f2 al London's Savoy Hotel.\nDal 1967 al 1979.\nNel 1967 si stabilisce a Berlino e decide di non intraprendere altri tour con gruppi musicali. Inizia quindi a scrivere canzoni e demo per se stesso e altri artisti. Produce vari successi schlager quali \"Ich Sprenge Alle Ketten\" di Ricky Shayne, \"Mendocino\" di Ricky Shayne e \"Arizona Man\" di Mary Roos.\nNel 1968 inizia l'attivit\u00e0 come cantante di musica leggera incidendo vari 45 giri con i nomi d'arte Giorgio e George, dapprima per la Miura e poi per la First; inoltre partecipa al Cantagiro 1970 con \"Looky Looky\".\nNel 1971 si sposta a Monaco dove fonda Musicland Studios, il suo primo studio di registrazione presso l'Arabella House. Dopo aver goduto un nuovo successo con il brano \"Son of My Father\", scritto con Chicory Tip, nel 1972 si sposta negli Stati Uniti d'America per promuovere il brano \"Giorgio\", accreditato come Giorgio &amp; Friends. Nello stesso anno inizia la collaborazione con Pete Bellotte che frutta l'album \"Son of My Father\", pubblicato in America da ABC/Dunhill Records e attribuito al solo Moroder.\nLe registrazioni dei due musicisti, che pubblicano nella speranza di essere notati da qualche artista, includono una serie di collaborazioni con Donna Summer destinate a rivelarsi molto influenti. Dopo aver registrato un demo inviato ai Three Dog Night, allora collaboratori della ABC/Dunhill, i due pubblicano \"Hostage\", la prima collaborazione di successo con la cantante. Nel 1974 pubblicano l'album \"Lady Of The Night\" e l'anno seguente il singolo di successo \"Love to Love You Baby\" che inaugura la nascita del disco mix e pi\u00f9 in generale della disco music.\nNel 1977 Moroder ottiene ottimi riscontri con il suo progetto Munich Machine (tra le hit, si ricorda \"Get on the Funk Train\"). Inoltre il musicista produce diversi successi di disco elettronica per musicisti quali Roberta Kelly (\"Zodiac\"), The Three Degrees (\"The Runner\"), e gli Sparks (gli album \"N\u00ba 1 in Heaven\" e \"Terminal Jive\", il singolo \"Beat the Clock\"). Nello stesso anno pubblica il singolo \"From Here to Eternity\", fra i pi\u00f9 noti del suo repertorio.\n\"Chase\", del 1978, \u00e8 tratto dalla colonna sonora del film \"Fuga di mezzanotte\" che gli \u00e8 valsa il suo primo Oscar ricevuto l'anno seguente. Collabora altres\u00ec alla colonna sonora di \"Grazie a Dio \u00e8 venerd\u00ec\", che si aggiudica l'Oscar alla migliore canzone (\"Last Dance)\", scritta da Paul Jabara e cantata nel film da Donna Summer. Nel 1979 registra l'album \"E=MC\u00b2\", il primo disco registrato direttamente \"dal vivo al digitale\" al di fuori di alcune registrazioni di musica classica.\nBrian Eno e David Bowie erano a Berlino nel 1977, nello studio di registrazione Hansa Tonstudio, durante la lavorazione di \"Heroes\". Eno entr\u00f2 in studio e disse: E gli fece ascoltare \"I Feel Love\" di Donna Summer, firmata Summer-Moroder-Bellotte, arrangiamento di Giorgio Moroder, produzione Moroder-Bellotte. \nAnni ottanta e novanta.\nNegli anni ottanta lavora alle musiche di film quali \"Flashdance\" e \"Top Gun\", grazie a cui ottenne due Oscar, e poi di \"American Gigol\u00f2\" e \"Scarface\". La colonna sonora di quest'ultimo torner\u00e0 alla ribalta per essere stata usata in videogiochi quali \"Grand Theft Auto III\" e '. Le sue composizioni datate fra il 1977 e il 1978 sono state riprese in '.\nNel 1984 lavora alla riedizione del film \"Metropolis\". Riformattata a 24 immagini al secondo e della durata di soli 87 minuti, la versione restaurata dell'omonima pellicola di Lang introduce una nuova e moderna colonna sonora rock. La \"versione Moroder\" di \"Metropolis\" innesca un acceso dibattito tra cinefili e fan, con critiche aperte e apprezzamenti che si divisero equamente in due. Fra i brani presenti vi \u00e8 \"Love Kills\", una collaborazione con Freddie Mercury dei Queen.\nInsieme a Klaus Doldinger ha scritto la colonna sonora di \"La storia infinita\" del 1984.\nMoroder ha composto la musica per le Olimpiadi di Los Angeles del 1984 e per i Giochi di Seul del 1988, oltre alla canzone \"To Be Number One\" per il campionato mondiale di calcio di Italia '90, in italiano \"Un'estate italiana\", interpretata da Edoardo Bennato e Gianna Nannini che ne scrissero il testo italiano. Anni pi\u00f9 tardi scriver\u00e0 anche la canzone \"Forever Friends\" per le Olimpiadi di Pechino nel 2008.\nTra il 1988 e il 1990 produce per Sabrina Salerno i brani \"Like a Yo-Yo\", \"Pirate of Love\", \"Love Is Like A Magic\" e \"Shadows of the Night\". Inoltre scrive i brani \"Strike Like Lightning\" e \"Shadows\", interpretate dai Mr. Big per il film \"Navy Seals - Pagati per morire\".\nAnni duemila.\nNel 2005 Moroder viene nominato Commendatore dal Presidente italiano Carlo Azeglio Ciampi. Il 5 settembre 2010 riceve il Grande Ordine al Merito della Provincia autonoma di Bolzano.\nNel marzo 2012 a un convegno di musica a Ibiza annuncia ufficialmente la sua collaborazione con il gruppo musicale francese Daft Punk per il loro quarto album \"Random Access Memories\". Nel disco, uscito il 21 maggio 2013, partecipa alla terza traccia intitolata \"Giorgio by Moroder\", dove racconta parte della propria vita. Durante lo stesso mese compose la colonna sonora di \"Racer\", un gioco in fase sperimentale di Google Chrome, con un pezzo omonimo.\nNell'aprile del 2014 remixa il brano \"Midnight\" dei Coldplay, pubblicato come singolo digitale il 21 aprile dello stesso anno. Il 6 giugno dello stesso anno, in occasione dei Mondiali del 2014 in Brasile, remixa il brano \"Un'estate italiana\" e il 7 ottobre dello stesso anno viene pubblicato su YouTube il suo remix di \"I Can't Give You Anything but Love\", interpretata da Tony Bennett e Lady Gaga.\nIl 17 novembre 2014 viene pubblicato il singolo \"74 Is the New 24\", a cui segue il 19 gennaio 2015 \"Right Here, Right Now\", con la partecipazione vocale di Kylie Minogue. Il rispettivo video \u00e8 stato pubblicato il 20 gennaio 2015. \"D\u00e9j\u00e0 vu\", il terzo singolo, con la partecipazione vocale della cantante australiana Sia viene pubblicato il 17 aprile 2015. Il relativo videoclip \u00e8 stato pubblicato il 5 maggio 2015.\nI tre singoli anticipano la pubblicazione dell'album \"D\u00e9j\u00e0 vu\", uscito il 16 giugno 2015 e contenente collaborazioni con vari artisti, come Britney Spears, Charli XCX, Foxes e Mikky Ekko.\nIl 12 agosto 2016 tiene un DJ set a Ortisei, suo paese natale, davanti a 12.000 persone, donando anche i 13 dischi di platino per \"Flashdance\" al Museo di Ortisei.\nTra aprile e maggio 2019 Moroder intraprende la tourn\u00e9e europea \"Celebration of the 80's\", la prima in assoluto nella sua carriera. A settembre dello stesso anno viene annunciata una collaborazione con i Duran Duran, che porta alla produzione dei singoli \"Tonight United\" e \"Beautiful Lies\", usciti rispettivamente il 24 settembre e il 21 ottobre 2021.\nStile musicale.\nGiorgio Moroder \u00e8 considerato un pioniere della musica elettronica e della disco music: stile in cui \u00abpredispone la melodia in progressione su un ritmo possente con effetti elettronici di riempimento\u00bb ispirandosi ai Kraftwerk. Ha anche composto colonne sonore dal gusto bubblegum e glam che sono state definite \u00absinfonie cibernetiche\u00bb nonch\u00e9 bubblegum pop: stile che ha caratterizzato i primi anni della sua carriera. Correlato al cosiddetto \"Munich Sound\", Moroder viene anche considerato un artista pop, dance pop e R&amp;B."}
{"id": "61815", "revid": "1381093", "url": "https://it.wikipedia.org/wiki?curid=61815", "title": "Red Bull Racing", "text": "La Red Bull Racing \u00e8 una scuderia austriaca di Formula 1 con sede a Milton Keynes, nel Regno Unito, di propriet\u00e0 della societ\u00e0 Red Bull (azienda produttrice della omonima bevanda energetica e gi\u00e0 sponsor, in precedenza, di altre squadre da corsa), dopo che questa ha rilevato il team inglese Jaguar Racing. Dal 2022 viene iscritta al campionato mondiale di Formula 1 con il nome di Oracle Red Bull Racing, per motivi di sponsorizzazione.\nSi \u00e8 aggiudicata per quattro anni consecutivi (2010, 2011, 2012 e 2013) il campionato costruttori e il campionato piloti con Sebastian Vettel alla guida, tornando poi al successo nel mondiale piloti 2021 con Max Verstappen.\nStoria.\nGli inizi (2005).\nNel 1996 Jackie Stewart fonda il team dal nome Stewart Grand Prix ricevendo il supporto ufficiale della Ford. Nel 2000 il costruttore americano di autovetture prende il pieno controllo della scuderia, rinominandola Jaguar Racing; il team inglese non ottiene risultati di rilievo e nel 2004, per problemi finanziari, Ford vende l'intera scuderia, per la cifra simbolica di un dollaro, alla multinazionale austriaca di bevande Red Bull. All'inizio del 2005 la dirigenza ex-Jaguar viene sostituita da un nuovo gruppo diretto da Christian Horner, con G\u00fcnther Steiner come direttore tecnico. La squadra continua a utilizzare i motori Cosworth, ma ottiene una fornitura Ferrari per il 2006 quando cambia il regolamento tecnico con l'introduzione dei motori V8 da 2400\u00a0cc.\n2005.\nAlla prima stagione, come pilota viene ingaggiato il veterano ed esperto David Coulthard affiancato dai giovani Christian Klien, pilota Jaguar nel 2004, e Vitantonio Liuzzi gi\u00e0 campione di Formula 3000 con la scuderia Arden International diretta da Horner. Questi ultimi avrebbero dovuto dividersi le gare della stagione, con Klien che partecipa alle prime corse e Liuzzi che esordisce nel Gran Premio di San Marino per poi restituire il volante a Klien, ma complessivamente Klien prende parte a 14 gare (pi\u00f9 l'abortito Gran Premio degli Stati Uniti) contro le sole 4 di Liuzzi.\nNel 2005 la Red Bull ottiene buoni risultati, chiudendo al 7\u00ba posto nei costruttori, e andando a punti con regolarit\u00e0 grazie in particolare a Coulthard, a cui viene rinnovato il contratto per il 2006, cos\u00ec come a Klien, preferito a Liuzzi, che viene dirottato al team satellite Toro Rosso. Durante la stagione la squadra prova come collaudatore anche il pilota statunitense Scott Speed, che ottiene pure il volante della squadra cugina per la stagione successiva.\nL'espansione e le prime vittorie (2006-2009).\nProprio per sistemare alcuni dei giovani piloti provenienti dalle iniziative del Red Bull Junior Team nelle formule minori, la Red Bull ha acquistato il 10 settembre 2005 la storica scuderia Minardi, che affianca la Red Bull Racing come seconda squadra a partire dalla stagione 2006 con il nome di Scuderia Toro Rosso (traduzione letterale di \"Red Bull Team\"), e Liuzzi e Speed come piloti.\n2006.\nNel 2006 Coulthard e Klien sono affiancati dal collaudatore Robert Doornbos, inoltre la Red Bull si assicura l'ingaggio del progettista Adrian Newey gi\u00e0 disegnatore di vetture vincenti per Williams e McLaren, oltre al suo braccio destro nel settore dell'aerodinamica Peter Prodromou che lascia la McLaren solo a fine 2006. Insieme alla disponibilit\u00e0 di un nuovo motore V8 da 2400\u00a0cc della Ferrari. Queste acquisizioni indicano una forte propensione a investire notevoli fondi per un progetto finalizzato a svolgere un ruolo di primo piano nella F1 dopo l'iniziale stagione di apprendimento. Sempre nel 2006 arriva il primo podio della scuderia, conquistato da Coulthard nel Gran Premio di Monaco giungendo terzo. In questa stagione per\u00f2 il team ottiene solo 16 punti, confermando il 7\u00ba posto dell'anno prima.\n2007.\nNell'ottobre 2006 la scuderia annuncia la sostituzione del propulsore, che passa dal motore Ferrari a quello Renault mentre viene ingaggiato il pilota australiano Mark Webber, che affianca Coulthard. La squadra nel 2007 migliora le prestazioni e ottiene spesso piazzamenti a punti, il miglior risultato \u00e8 quello di Webber, 3\u00ba al N\u00fcrburgring. Tuttavia, diversi problemi di affidabilit\u00e0 toglieranno alla squadra altri possibili punti, dopo buone prestazioni in qualifica (specialmente da parte di Mark Webber). Al termine della stagione il team chiuder\u00e0 al 5\u00ba posto con 24 punti, alle spalle della Williams e davanti alla Toyota.\n2008.\nMeno bene vanno le cose nel 2008, dove la squadra, con gli stessi piloti, ottiene pi\u00f9 punti dell'anno prima (con un 3\u00ba posto di Coulthard in Canada), ma finisce settima, superata anche dalla cugina Toro Rosso. Da tale scuderia viene il nuovo acquisto per il 2009, Sebastian Vettel (vincitore con il team satellite a Monza), che sostituisce Coulthard, ritiratosi dalla Formula 1 al termine della stagione.\n2009.\nProprio il giovane pilota tedesco, il 19 aprile, vince il Gran Premio di Cina con alle spalle il compagno Mark Webber a siglare la doppietta, registrando quindi il primo importante successo per il team che assieme alla Brawn GP, diventa protagonista del campionato dopo un avvio difficile. Il giorno prima Vettel aveva anche conquistato la prima pole position per la scuderia, pole poi ottenuta anche nel Gran Premio di Turchia il 6 giugno e nel Gran Premio di Gran Bretagna, a Silverstone, il 21 giugno. Arriva poi la seconda doppietta per la squadra, a Silverstone, avvenuta questa volta in una gara completamente asciutta, a differenza dell'altra vittoria, ottenuta in condizioni di pioggia. Due settimane dopo, al N\u00fcrburgring, la squadra ottiene un'altra doppietta, ma a vincere stavolta \u00e8 Webber, partito in pole e autore di una gara impeccabile nonostante il drive-through subito per aver toccato la Brawn GP di Rubens Barrichello al via. In seguito la squadra consolida il secondo posto tra i costruttori, e a ottobre centra altre 2 vittorie, con Vettel in Giappone e con Webber in Brasile. La stagione 2009 si conclude nel migliore dei modi, con la quarta doppietta stagionale ottenuta ad Abu Dhabi, dove Vettel taglia il traguardo davanti al compagno di squadra Webber e conquista il secondo posto nel campionato piloti.\nGli anni del dominio (2010-2013).\n2010.\nPer il campionato 2010 vengono confermati entrambi i piloti. La stagione comincia molto bene con 7 pole nelle prime 7 gare, 3 di Vettel e 4 di Webber. Tuttavia a grandi prestazioni nelle qualifiche (da ricordare anche 4 prime file complete) si alternano gare mediocri, con appena 3 vittorie. Tuttavia la Red Bull a Monaco, dopo la vittoria di Webber, vede i suoi piloti in testa a tutti. Due settimane dopo i due piloti si scontrano mentre sono primo e secondo sancendo di fatto l'inizio di una guerra che durer\u00e0 tutto il mondiale. In estate e nella prima parte dell'autunno Webber si dimostra pi\u00f9 costante, vincendo due gran premi e andando in testa al mondiale in Ungheria fino a Suzuka. Vettel invece a belle prove come la vittoria in Giappone alterna errori grossolani come quello di Spa-Francorchamps, quando tampona Jenson Button durante una manovra di sorpasso. Si arriva dunque in Corea. Webber mentre \u00e8 secondo si scompone, sbatte contro un muretto e quindi viene investito da Nico Rosberg, venendo cos\u00ec costretto al ritiro. Vettel invece corre da gran campione ma a 10 giri dalla fine rompe il motore. La situazione a due gare dalla fine appare disperata, con Webber a -11 e Vettel a -25 dal leader Alonso. In Brasile la Red Bull vince il suo primo mondiale costruttori con una doppietta, ma primo arriva Vettel. Nei giorni che precedono il Gran Premio di Abu Dhabi tutti parlano di giochi di squadra. Alonso comanda con +8 su Webber e +15 su Vettel. Nell'ultima gara Vettel parte in pole, Webber \u00e8 5\u00ba, Alonso 3\u00ba. In gara la Ferrari si concentra a marcare Webber, dimenticandosi di Vettel. Cos\u00ec quest'ultimo vince gara e mondiale poich\u00e9 Alonso \u00e8 solo 7\u00ba e Webber 8\u00ba. L'australiano arriva 3\u00ba in classifica generale e Alonso perde il mondiale con solo 4 punti di distacco da Vettel.\n2011.\nPer il campionato 2011 la Red Bull utilizza una nuova vettura, chiamata RB7, guidata per la terza stagione consecutiva da Vettel e da Webber. Il ruolo di collaudatore e terzo pilota \u00e8 assegnato a Daniel Ricciardo. Dopo un'incredibile partenza di stagione con 9 pole su 9 gare (7 Vettel, 2 Webber) e 6 vittorie in 8 gare, la supremazia Red Bull sembra in crisi anche e soprattutto per l'improvviso cambio di regolamento, imposto dalla federazione per il Gran Premio di Gran Bretagna. Esso prevede una norma che riduce l'effetto di soffiaggio degli scarichi. Il Gran Premio viene clamorosamente vinto da Fernando Alonso e dalla Ferrari, che trae il massimo vantaggio da questo cambio di regolamento. Infatti Alonso negli ultimi 15 giri, dopo aver effettuato il pit-stop quasi appaiato a Vettel, arriva al traguardo con 16,551 secondi sul pilota Red Bull. Il ritorno al regolamento di inizio stagione coincide con il ritorno alla vittoria della Red Bull. Alla fine del Gran Premio del Giappone, vinto da Jenson Button, Sebastian Vettel si conferma campione del mondo, con 4 gare ancora da disputare. Nella gara successiva, nel Gran Premio di Corea, il team austriaco si conferma campione del mondo costruttori. Conclude la stagione con una doppietta in Brasile.\n2012.\nPer il campionato 2012 la Red Bull Racing utilizza la nuova vettura RB8, guidata ancora da Sebastian Vettel e da Mark Webber. Il ruolo di collaudatore e terzo pilota \u00e8 assegnato a S\u00e9bastien Buemi, gi\u00e0 pilota per la squadra satellite Toro Rosso. Nonostante il dominio del 2011, il vantaggio della Red Bull si \u00e8 nettamente abbassato, e i test prestagionali lo fanno intuire. La conferma avviene dopo i gran premi di Australia e Malesia, in cui vincono rispettivamente la McLaren con Jenson Button e la Ferrari con Fernando Alonso. In quelle gare la Red Bull racimola 42 punti, 24 con Webber e 18 con Vettel. Il campionato 2012 sembra molto equilibrato e la squadra favorita, su cui tutti puntano, \u00e8 la McLaren. Dopo un ulteriore week-end di magra, passato in Cina e terminato con altri 22 punti, la Red Bull ritorna al vertice delle classifiche piloti e costruttori vincendo in Bahrein con Vettel. A Monaco \u00e8 invece Webber che segna la vittoria. In questo caso \u00e8 Michael Schumacher a far segnare la pole position, ma viene retrocesso di 5 posizioni per una penalit\u00e0 del gran premio precedente, facendo scattare Webber davanti a tutti; Vettel arriva quarto.\nIn Canada Vettel arriva 4\u00ba, grazie soprattutto al decadimento degli pneumatici di Alonso negli ultimi 2 giri; Webber invece arriva 7\u00ba. Al Gran Premio d'Europa Vettel parte davanti a tutti; a met\u00e0 gara ha oltre 20 secondi di vantaggio sul secondo, Fernando Alonso, ma il cedimento dell'alternatore del motore Renault lo fa ritirare (stessa cosa capitata a Romain Grosjean con la Lotus, motorizzata anch'essa Renault), mentre Webber giunge ancora 4\u00ba. A Silverstone Webber ottiene la 2\u00aa vittoria stagionale, davanti ad Alonso e al compagno di squadra Vettel. Al Gran Premio di Germania Vettel \u00e8 sostenuto da numerosi tifosi, e vuole interrompere la tradizione negativa che non lo ha mai visto vincere in Germania nel mese di luglio. Parte dalla seconda piazza e arriva al traguardo in seconda posizione, ma una manovra scorretta nei confronti di Jenson Button lo penalizza di 20 secondi al tempo di arrivo. Viene classificato cos\u00ec quinto, con Webber ottavo. Il finale di stagione \u00e8 tutto in discesa per la scuderia di Milton Keynes che con Vettel riesce a vincere quattro gran premi di fila, rispettivamente a Singapore, in Giappone, Corea ed India. Questi risultati, uniti ad altri quattro podi, due secondi e due terzi posti, permettono alla Red Bull Racing di aggiudicarsi il titolo costruttori e piloti per il terzo anno consecutivo, quest'ultimo meritatamente, nonostante qualche incidente e inconveniente nell'ultimo Gran Premio del Brasile, con Sebastian Vettel che dopo un testa-coda nelle fasi iniziali rimonta dall'ultimo al 6\u00ba posto, vedendo ridursi il suo iniziale vantaggio di 13 punti a soli 3 punti sul ferrarista Fernando Alonso, giunto 2\u00ba al traguardo, beffato di nuovo come nel 2010 per una manciata di punti.\n2013.\nLa stagione 2013 della Red Bull inizia con la presentazione della nuova vettura, la Red Bull RB9, presentata a Milton Keynes, la sede della scuderia, il 3 febbraio; i piloti sono gli stessi delle ultime 4 stagioni, Sebastian Vettel e Mark Webber. Tra le novit\u00e0 stagionali spicca il nuovo main sponsor Infiniti, dapprima semplice sponsor e ora title sponsor del team, ribattezzato ufficialmente Infiniti Red Bull Racing. Anche la nuova RB9 presenta una livrea rinfrescata dai colori blu-viola in virt\u00f9 degli accordi pubblicitari. Al Gran Premio inaugurale in Australia la Red Bull chiude con Vettel al terzo posto e Webber al sesto posto. Alla seconda prova del mondiale al Gran Premio della Malesia il campione del mondo parte in \"pole\" e dopo un lungo duello con il compagno di squadra riesce a vincere disobbedendo per\u00f2 agli ordini di scuderia che avevano imposto ai due di preservare la vettura e di portarla al traguardo. In Cina la Red Bull RB9 non sembra adattarsi bene alle caratteristiche del tracciato e cos\u00ec in qualifica Vettel decide di risparmiare un set di gomme soft da utilizzare poi in gara, rinunciando a puntare alla pole e prendendo il via dalla nona posizione. Webber viene invece rallentato da un problema alla benzina ed \u00e8 costretto a terminare le prove addirittura in Q2. La domenica il tedesco rimonta sfruttando al meglio le gomme medie ma quando monta le soft \u00e8 troppo tardi ed arriva quarto vicinissimo a Lewis Hamilton. Lo sfortunato Webber perde addirittura uno pneumatico che era stato mal fissato in precedenza. Questo evento coster\u00e0 anche una multa alla squadra. Una settimana dopo si corre il Gran Premio del Bahrein e Sebastian Vettel prende il via in prima fila dietro la Mercedes F1 W04 di Nico Rosberg, Webber scatta invece dall'ottava posizione dopo una retrocessione. Al terzo giro Vettel passa con facilit\u00e0 il suo connazionale gi\u00e0 in difficolt\u00e0 con il consumo delle gomme e si invola verso la vittoria e la leadership del campionato. Webber chiuder\u00e0 invece solamente in settima posizione. Nel prosieguo della stagione, la Red Bull comincer\u00e0 il suo monologo fino a fine stagione, arrivando a toccare 9 vittorie consecutive sempre con Sebastian Vettel. Solo Alonso tenter\u00e0 vanamente di contrastarlo con una F138 non pi\u00f9 veloce come ad inizio anno. Alla concorrenza rimarranno le briciole e quando si arriva in Brasile finisce cos\u00ec il Mondiale con la vittoria ufficiale nella classifica costruttori della Red Bull, che conclude la stagione con Vettel, gi\u00e0 iridato per la quarta volta nel Gran Premio d'India, seguito da Mark Webber.\nIl calo di prestazioni all'inizio dell'era turbo ibrida (2014-2018).\n2014.\nInfiniti Red Bull ha annunciato come piloti titolari per la stagione 2014 Sebastian Vettel e Daniel Ricciardo, proveniente dalla Toro Rosso; quest'ultimo sostituisce Mark Webber, che ha annunciato il suo ritiro dalla Formula 1. La stagione non inizia per il verso giusto, nel Gran Premio d'Australia Vettel \u00e8 costretto al ritiro, mentre Daniel Ricciardo, arrivato secondo al traguardo, viene squalificato a causa di un'irregolarit\u00e0 nella sua vettura. In Malesia Vettel arriva terzo mentre Ricciardo si ritira. In Spagna e Monaco l'australiano Daniel Ricciardo arriva terzo, conquistando cos\u00ec i suoi primi podi in carriera. Nel Gran Premio del Canada Ricciardo taglia il traguardo per primo (ottenendo anche la sua prima vittoria in Formula 1) e Vettel arriva terzo. In Gran Bretagna Ricciardo giunge terzo.\nNel Gran Premio d'Ungheria e Gran Premio del Belgio Daniel Ricciardo taglia il traguardo in prima posizione, conquistando cos\u00ec la seconda e la terza vittoria stagionale. Nel Gran Premio di Singapore arriva la seconda doppietta a podio della stagione, con Vettel secondo e Ricciardo terzo. Alla vigilia del Gran Premio del Giappone \u00e8 arrivata l'ufficialit\u00e0 dell'addio all'Infiniti Red Bull di Sebastian Vettel a fine campionato e il suo approdo alla Ferrari, con il conseguente annuncio di Daniil Kvjat della Toro Rosso come compagno di Ricciardo per la stagione 2015. Sempre in Giappone arriva il terzo posto di Vettel e ad Austin arriva l'ottavo podio di Ricciardo in stagione e carriera, terzo al traguardo. Vettel, che aveva dominato le ultime 4 stagioni, chiude incredibilmente il campionato con 0 vittorie e appena 4 podi, nettamente battuto nel confronto diretto col suo compagno di squadra debuttante nel team austriaco, che ottiene comunque il secondo posto nei costruttori.\n2015.\nNei primi mesi viene presentata la Red Bull RB11. Debutta nei test di Jerez (fa la sua prima apparizione anche Kvjat) con una livrea camuffata in bianco e nero per celare le forme della nuova vettura. Verr\u00e0 presentata ufficialmente con la sua livrea originale al termine dei test ad inizio marzo. Nelle prime gare del campionato 2015 la Red Bull, pur arrivando sempre a punti, non ha la competitivit\u00e0 necessaria per lottare nelle prime posizioni, tranne a Monaco, dove Kvjat arriva quarto e Ricciardo quinto. Dopo gare deludenti, in Ungheria Daniil Kvjat \u00e8 secondo con Ricciardo terzo nella miglior gara della stagione. Ricciardo torna a podio a Singapore dopo essere partito dalla prima fila accanto a Vettel. In Giappone entrambi i piloti finiscono fuori dalla zona punti, cosa che non accadeva dal Gran Premio australiano del 2014. Nelle qualifiche Kvjat \u00e8 autore di uno spaventoso incidente dove distrugge interamente la sua Red Bull. Nel frattempo il team rompe (momentaneamente) con la Renault per la fornitura dei motori dal 2016 in poi, non riuscendo a trattare con altri motoristi e costruttori intimoriti da un eventuale ritorno prepotente del team austriaco e rimanendo per diversi mesi senza power unit per il 2016, mettendo a serio rischio la partecipazione alla stagione successiva. Nel Gran Premio degli Stati Uniti, Ricciardo e Kvjat, partiti terzi e quarti, si ritrovano a battagliare con le due Mercedes nella prima parte di gara, ma alla fine l'australiano chiuder\u00e0 decimo, mentre il russo si ritirer\u00e0. La stagione, la peggiore delle ultime sette, si concluder\u00e0 ad Abu Dhabi con il sesto posto di Ricciardo e il decimo di Kvjat, e vedr\u00e0 la scuderia scivolare al quarto posto nei costruttori.\nA dicembre, in virt\u00f9 della rottura dell'accordo Renault-Nissan (diretta da Carlos Ghosn) il team comunica la fine della partnership tra Infiniti e Red Bull. Quindi nel 2016 non sar\u00e0 pi\u00f9 presente come title sponsor. Renault, invece, a seguito della diatriba pubblica con i vertici Red Bull in cui \u00e8 stata criticata pi\u00f9 volte da Christian Horner e Dietrich Mateschitz durante il biennio 2014-2015 rimane come motorista ma non in forma ufficiale e solo strettamente tecnica per il solo 2016. Il famoso partner sponsor storicamente appartenente alla McLaren, TAG Heuer, approda nel team austriaco marchiando i propulsori francesi.\n2016.\nIl 4 gennaio viene presentato il nuovo logo della scuderia, ora spoglio dell'ex sponsor Infiniti (la scritta enuncia e torna \"Red Bull Racing - Formula One Team\", come era stato fino al 2012). Rimane per la stagione 2016 il nuovo sponsor Exness. La nuova monoposto \u00e8 presentata ai test collettivi di Montmel\u00f3, dove Ricciardo dice di essere messo meglio rispetto a 12 mesi prima. Nel Gran Premio d'Australia, Ricciardo chiude quarto, mentre Kvjat si ritira. In Bahrein Ricciardo bissa il risultato dell'Australia, con Kvjat settimo. Nel Gran Premio di Cina, Kvjat porta il primo podio stagionale alla scuderia austriaca, chiudendo terzo. Ricciardo, partito dalla prima fila, chiude subito dietro al russo. In Russia Ricciardo chiude undicesimo e Kvjat, nella sua gara di casa, addirittura quindicesimo. Il 5 maggio viene annunciato un clamoroso scambio di piloti tra Red Bull e Toro Rosso, a partire dal Gran Premio di Spagna, con Max Verstappen promosso nel team austriaco e Daniil Kvjat retrocesso in quello italiano, dove tra l'altro aveva gi\u00e0 corso nel 2014. Proprio nella gara del 15 maggio, l'olandese ottiene (complice l'incidente che ha coinvolto le due Mercedes) una sorprendente vittoria, diventando il pi\u00f9 giovane vincitore di un Gran Premio nella storia della F1, a 18 anni e 7 mesi. Due settimane dopo per\u00f2, nel Gran Premio di Monaco, Max Verstappen \u00e8 costretto al ritiro a causa di un incidente. La gara sar\u00e0 vinta da Lewis Hamilton davanti a Daniel Ricciardo, quest'ultimo partito in pole, e Sergio P\u00e9rez autore di una grande rimonta. In Canada Verstappen arriva quarto, protagonista di una grande difesa su Nico Rosberg negli ultimissimi giri, mentre Ricciardo \u00e8 settimo. In Azerbaigian sul nuovissimo tracciato del Gran Premio d'Europa altro settimo posto per Ricciardo, mentre Verstappen conclude ottavo. Nei successivi quattro gran premi arrivano cinque piazzamenti sul podio, due per Ricciardo (terzo in Ungheria e secondo in Germania), e tre per Verstappen, con i secondi posti in Austria e Gran Bretagna (quest'ultimo usufruendo della penalit\u00e0 inflitta a Rosberg, giunto secondo e scivolato terzo) e il terzo posto in Germania. Nel Gran Premio del Belgio altro podio per Ricciardo, secondo alle spalle di Rosberg, mentre Verstappen partito secondo non va oltre l'undicesimo posto, complice anche un contatto al via con le due Ferrari. Nel Gran Premio d'Italia i due alfieri Red Bull disputano una prova non brillantissima, con Ricciardo quinto e Verstappen settimo, che permette un riavvicinamento della Ferrari nei costruttori. Ma il pronto riscatto si ha nel Gran Premio di Singapore, con un altro podio per Ricciardo, giunto secondo insidiando Rosberg nel finale per la vittoria, e Verstappen sesto. Nulla in confronto alla clamorosa doppietta ottenuta nel Gran Premio della Malesia, approfittando del ritiro di Hamilton, con Ricciardo che precede Verstappen. Il pilota australiano torna cos\u00ec alla vittoria dopo due anni. Piccolo passo indietro invece nel Gran Premio del Giappone di una settimana dopo, con Verstappen che si conferma secondo, ma con Ricciardo che giunge solo sesto. Nel Gran Premio degli Stati Uniti Ricciardo torna sul podio, giungendo terzo, mentre Verstappen \u00e8 costretto al ritiro per un problema alla \"power unit\". Nel seguente Gran Premio del Messico, l'ordine d'arrivo vedrebbe Verstappen terzo e Ricciardo quinto, con Sebastian Vettel quarto, ma un concitato dopo gara riscrive tutto, con Verstappen penalizzato di cinque secondi, chiudendo cos\u00ec quarto e Vettel di dieci, retrocedendo in quinta posizione: ne approfitta Ricciardo, che sale al terzo posto. Nel Gran Premio del Brasile \u00e8 pazzesca la gara di Verstappen, che sotto una pioggia intensa riesce a chiudere terzo dopo essersi ritrovato sedicesimo a 16 giri dal termine, con una serie di sorpassi da applausi. Non altrettanto brillante Ricciardo, che non va oltre l'ottavo posto. La stagione si chiude col quarto posto di Verstappen (con un'altra serie di sorpassi dal fondo dovuta ad un contatto nelle fasi iniziali, e che gli ha permesso per un certo periodo della corsa di essere secondo davanti a Rosberg), e il quinto posto di Ricciardo nel Gran Premio di Abu Dhabi, con la scuderia che ottiene cos\u00ec il secondo posto finale nei costruttori con 468 punti, portando a casa 2 vittorie, 1 doppietta e 1 pole position.\nProprio prima del GP di Abu Dhabi vengono annunciate le partnership rinnovate con Exness e TAG Heuer. Anche la line-up 2017 rimane invariata con Daniel Ricciardo e Max Verstappen.\n2017.\nIl 2017 vede il team austriaco meno competitivo rispetto al 2016, soprattutto nella prima parte della stagione, dove in particolare il giovane olandese Max Verstappen viene afflitto da svariati ritiri. La prima guida Daniel Ricciardo sembra invece pi\u00f9 costante, con diversi podi ottenuti che culminano nella vittoria del Gran Premio d'Azerbaigian.\nIl 25 settembre la scuderia annuncia la collaborazione, a partire dal 2018, con Aston Martin, che avr\u00e0 il ruolo di \"title sponsor\".\nLa seconda parte della stagione, approfittando anche del contemporaneo calo della Ferrari, si rivela invece pi\u00f9 positiva, tant'\u00e8 che Verstappen riesce a cogliere due vittorie nel giro di quattro gare, nel Gran Premio della Malesia e nel Gran Premio del Messico. Tuttavia al contrario \u00e8 proprio Ricciardo ad accusare un calo, tanto da perdere il quarto posto finale nella classifica piloti proprio all'ultima gara, a discapito del ferrarista Kimi R\u00e4ikk\u00f6nen. Il bilancio conclusivo, nonostante una vittoria in pi\u00f9 rispetto al 2016, vede la Red Bull scivolare al terzo posto nei costruttori, con un bottino di 368 punti.\n2018.\nNel 2018 il team si iscrive dunque come Aston Martin Red Bull Racing, e la stagione si apre con un quarto posto di Daniel Ricciardo in Australia, mentre Verstappen termina solo sesto. Due settimane dopo, in Bahrein, entrambi i piloti son costretti al ritiro, Ricciardo per problemi tecnici, Max per una foratura. La Cina sorride alla scuderia anglo-austriaca, con Ricciardo che riporta la Red Bull a vincere dopo il Gran Premio del Messico 2017. Ma al Gran Premio d'Azerbaigian entrambi son costretti al ritiro per un incidente dopo un acceso duello per il quarto posto. Dopo un podio di Verstappen al Gran Premio di Spagna (3\u00ba), la Red Bull conquista la prima \"pole position\" dopo 2 anni al successivo Gran Premio di Monaco, dopo quella conquistata nell'edizione 2016 dello stesso GP. In gara nonostante alcuni problemi tecnici sulla vettura di Ricciardo, l'australiano ottiene la sua settima vittoria in Formula 1. Dopo altre due gare a podio, tutte con Verstappen, l'olandese conquista la sua quarta vittoria nel mondiale di Formula 1 al Gran Premio d'Austria, complice anche il ritiro delle due Mercedes. Le gare successive vedono i due piloti costretti al ritiro, a turno, per problemi tecnici; l'unico piazzamento di rilievo \u00e8 il terzo posto di Max Verstappen al Gran Premio del Belgio. Dal Gran Premio di Singapore il team torna regolarmente a punti con entrambi i piloti, riuscendo anche ad ottenere due podi: il secondo posto di Verstappen proprio a Singapore e il terzo posto dello stesso olandese al Gran Premio del Giappone. Nel Gran Premio degli Stati Uniti Ricciardo si ritira, mentre Verstappen giunge ancora a podio chiudendo al secondo posto. Una settimana dopo, in Messico, il team austriaco \u00e8 protagonista di un ottimo \"week-end\": dopo la prima fila tutta Red Bull conquistata al sabato, con Ricciardo in \"pole\" e Verstappen secondo, in gara una possibile doppietta sfuma a 10 giri dal termine; l'australiano infatti, mentre era in seconda posizione, \u00e8 costretto al ritiro per un problema al motore. L'olandese invece prosegue senza intoppi e conquista la sua quinta vittoria in Formula 1, la quarta stagionale per la scuderia. Buona prestazione anche nel successivo Gran Premio del Brasile, con il decimo podio stagionale di Verstappen che giunge secondo e il quarto posto di Ricciardo. Nell'ultima gara stagionale ad Abu Dhabi Verstappen si conferma sul podio, giungendo terzo, mentre Ricciardo si congeda dal team austriaco chiudendo al quarto posto. Il bilancio finale vede un miglioramento in termini di punti rispetto alla stagione precedente (419), con 4 vittorie e 2 pole position, che valgono la conferma del terzo posto nei costruttori.\nLa collaborazione con Honda e il ritorno alla vittoria del mondiale piloti (2019-2021).\n2019.\nIl 19 giugno 2018 viene annunciato che la scuderia dal 2019 non utilizzer\u00e0 pi\u00f9 il motore Renault marchiato TAG Heuer ma il motore Honda. Il 20 agosto 2018 viene annunciato che Pierre Gasly della Toro Rosso diventer\u00e0 un pilota Red Bull a partire dal 2019, in sostituzione di Daniel Ricciardo che passer\u00e0 alla Renault. La stagione vede la Red Bull confermarsi come terza forza del mondiale dietro Mercedes e Ferrari, ma nel corso delle gare la differenza con il Cavallino Rampante si assottiglia, e nella prima parte del campionato arrivano anche 2 vittorie (nel Gran Premio di casa in Austria e in Germania) e 1 pole position in Ungheria, sempre con Verstappen.\nIl 12 agosto viene annunciato uno scambio di piloti tra Red Bull e Toro Rosso, con Alexander Albon che prende il posto di Gasly a partire dal Gran Premio del Belgio fino alla fine del campionato.\nDopo la pausa estiva Albon si rivela un ottimo innesto in grado di andare costantemente a punti, mentre Verstappen riesce ad ottenere un'ulteriore pole position e un'ulteriore vittoria, entrambe nel rocambolesco Gran Premio del Brasile. Il bilancio finale \u00e8 di 417 punti, con 3 vittorie e 2 pole position, e vale per il terzo anno consecutivo la terza posizione nel mondiale costruttori.\n2020.\nConfermata la coppia di piloti della seconda parte della stagione precedente, il 2020 vede la scuderia austriaca issarsi a seconda forza del campionato, visto il contemporaneo crollo di competitivit\u00e0 da parte della Ferrari. Nelle prime nove gare stagionali Verstappen giunge sei volte sul podio, vincendo anche il Gran Premio del 70\u00ba Anniversario. L'altro pilota Albon conferma una buona regolarit\u00e0 nel giungere a punti, e nel Gran Premio della Toscana coglie il suo primo podio in Formula 1, tagliando il traguardo in terza posizione. Si tratta anche del primo podio di un pilota thailandese nella categoria. Nella seconda parte della stagione Verstappen conquista altri cinque podi, tra cui una vittoria nel conclusivo Gran Premio di Abu Dhabi, partendo dalla \"pole\", mentre Albon ottiene il suo secondo podio nel Gran Premio del Bahrein. Il bilancio finale \u00e8 di 319 punti, con 2 vittorie e 1 pole position, e vale alla Red Bull il secondo posto nel mondiale costruttori.\n2021.\nIl 18 dicembre 2020 viene annunciato che per la stagione 2021 il messicano Sergio P\u00e9rez della Racing Point prender\u00e0 il posto di Alexander Albon come compagno di squadra di Verstappen; il pilota thailandese resta nel ruolo di terzo pilota. Inoltre dopo tre stagioni Aston Martin, in procinto di diventare costruttore rinominando la Racing Point, abbandona il ruolo di \"title sponsor\" della scuderia, che si iscrive come Red Bull Racing Honda. Il 2021 \u00e8 l'ultimo anno di fornitura dei motori da parte della casa nipponica che si ritira dalla massima serie alla fine del campionato. L'intera annata \u00e8 stata caratterizzata dal serrato duello tra Max Verstappen e il pilota della Mercedes Lewis Hamilton, rimasto aperto fino all'ultimo appuntamento del Gran Premio di Abu Dhabi. Giunti a pari punti all'atto risolutivo, l'olandese riesce ad avere la meglio sull'inglese (in testa per quasi tutta la gara) proprio nel corso dell'ultimo giro, favorito da un precedente ingresso della \"safety car\", operando il sorpasso decisivo per vincere gara e titolo, il primo della sua carriera. Alla Red Bull per\u00f2 non riesce la conquista del titolo costruttori, che va appannaggio della Mercedes. Il bilancio finale \u00e8 di 585,5 punti, con 11 vittorie e 10 pole position, che valgono alla scuderia austriaca di nuovo il secondo posto nel mondiale costruttori.\nL'impegno parallelo come costruttore e motorista (2022-).\n2022.\nCol ritiro di Honda dalla fornitura dei suoi motori, il 14 febbraio 2021 \u00e8 stato votato dalla FIA e da tutta la dirigenza della Formula 1 il congelamento dei motori a partire dal 2022 fino al 2025, portando a compimento l'accordo tra la Red Bull e il suo motorista di utilizzare i motori Honda anche dopo il ritiro, assorbendone la propriet\u00e0 intellettuale, che dar\u00e0 entro il 2025 la possibilit\u00e0 alla Red Bull di essere autosufficiente. La Red Bull crea cos\u00ec la divisione \"Red Bull Powertrains\" ed entra a tutti gli effetti come motorista dal 2022, fornendo i motori anche all'AlphaTauri. La line-up dei piloti rimane invariata, con il campione del mondo in carica Max Verstappen che porta il numero 1 sulla sua vettura, affiancato dal confermato Sergio P\u00e9rez. Il 9 febbraio viene annunciata la collaborazione con la societ\u00e0 statunitense Oracle, che ricopre il ruolo di \"title sponsor\" della scuderia, ufficialmente rinominata \"Oracle Red Bull Racing\".\nCuriosit\u00e0.\nIl team di F1 (in crisi e indebitato, ancora chiamato Jaguar dal 2000 al 2004) venne venduto dalla Ford (ne deteneva parte del pacchetto in seguito alla motorizzazione della ex Stewart fino al 1999) all'industria di bevande energetiche Red Bull per la simbolica cifra di 1 dollaro nel 2004.\nIl pi\u00f9 giovane pilota a guidare una Red Bull \u00e8 stato Kevin Ceccon ad Abu Dhabi nel 2010, superando il record di Sebastian Vettel di qualche mese.\nIl pilota pi\u00f9 giovane ad aver vinto un Gran Premio di Formula 1 con una Red Bull \u00e8 stato Max Verstappen nel Gran Premio di Spagna 2016 (18 anni, 7 mesi e 15 giorni), facendo registrare anche il primato mondiale di pilota pi\u00f9 giovane di sempre a trionfare nel campionato."}
{"id": "61816", "revid": "1645873", "url": "https://it.wikipedia.org/wiki?curid=61816", "title": "Congresso Panafricano", "text": "Il Congresso Panafricano d'Azania (in inglese \"Pan Africanist Congress of Azania\") \u00e8 un partito politico sudafricano fondato nel 1959.\nDi orientamento panafricano, promuove l'unit\u00e0 politica e il sentimento d'identit\u00e0 comune tra i Paesi africani (in particolare quelli dell'Africa nera), ambendo a costruire istituzioni che rendano effettiva questa unit\u00e0."}
{"id": "61831", "revid": "587852", "url": "https://it.wikipedia.org/wiki?curid=61831", "title": "British American Racing", "text": "La British American Racing (abbreviato in BAR), anche chiamata dal 2001 al 2005 Lucky Strike BAR Honda, \u00e8 stata una scuderia di Formula 1 creata dalla multinazionale del tabacco British American Tobacco (BAT) per pubblicizzare i marchi dei propri prodotti (Lucky Strike e 555). La squadra ha partecipato al Mondiale a partire dal 1999 dopo aver rilevato il materiale e la struttura del team britannico Tyrrell, ma \u00e8 stata ceduta all'inizio del 2006 al costruttore nipponico Honda, partner tecnologico sin dal 2000.\nStoria.\nNascita del team (1999-2000).\nLa squadra nacque come progetto intorno a Jacques Villeneuve, fondata dal suo manager Craig Pollock, a cui successivamente subentr\u00f2 David Richards.\nPer il 1999 al pilota canadese venne affiancato l'esordiente brasiliano Ricardo Zonta, ma per entrambi i piloti l'annata si rivel\u00f2 poco fruttuosa sia a causa dell'inesperienza della squadra sia a causa della scarsa efficacia del motore Supertec, nei fatti un Renault rimarchiato, poco potente e altrettanto affidabile. Villeneuve collezion\u00f2 11 ritiri consecutivi mentre Zonta, in seguito ad un infortunio nelle prove del Gran Premio del Brasile, fu sostituito per tre gare da Mika Salo che ottenne un settimo posto, miglior piazzamento stagionale della squadra. La scuderia concluse cos\u00ec senza punti la stagione, nonostante alcuni acuti interessanti, su tutti la prima parte del Gran Premio di Spagna nel quale Villeneuve riusc\u00ec a tenere dietro le Ferrari.\nPer il 2000 la BAR annunci\u00f2 il passaggio ai motori forniti dalla Honda, che tornava per la prima volta dal 1992 in veste ufficiale nel circus della Formula 1. La scuderia anglo-americana non godeva tuttavia dell'esclusivit\u00e0 dei propulsori nipponici, dato che anche la Jordan era equipaggiata con i motori della Honda preparati dalla Mugen. Nel corso della stagione venne annunciato che l'anno successivo la Jordan avrebbe ricevuto il supporto ufficiale della Honda e dato che la casa giapponese non poteva permettersi di fornire i propri motori a due scuderie per sempre, si scaten\u00f2 una battaglia tra le due scuderie. Il 2000 vide un netto ed inaspettato miglioramento rispetto all'anno precedente, con quattro quarti posti come migliori piazzamenti e il quinto posto nella classifica finale costruttori con 20 punti totali; in quell'anno Villeneuve riusc\u00ec ad andare a punti in sette differenti occasioni, sfiorando inoltre il podio a Monza e in occasione del Gran Premio degli Stati Uniti. Il canadese ottenne 17 punti mentre il compagno di squadra Zonta chiuse con soli 3 punti all'attivo.\nNonostante diverse voci di mercato che volevano Villeneuve in procinto di trasferirsi alla Benetton la BAR, sulla scia degli ultimi risultati positivi, riusc\u00ec a convincere l'ex campione del mondo a proseguire con la struttura di Craig Pollock sostituendo inoltre Zonta con l'esperto Olivier Panis.\nSviluppo (2001-2003).\nPer la stagione 2001 la BAR, che nutriva la speranza di poter vincere qualche gara issandosi contestualmente in terza posizione nel campionato costruttori, dovette registrare un piccolo passo indietro: la BAR 003 infatti risult\u00f2 essere meno veloce della 002 anche se maggiormente affidabile. Villeneuve riusc\u00ec a regalare il primo podio della sua storia alla giovane scuderia al Gran Premio di Spagna bissando la prodezza in Germania: in totale l'ex campione del mondo collezion\u00f2 12 punti mentre Panis ne conquist\u00f2 altri 5. A fine campionato la BAR chiuse con un modesto sesto posto in classifica costruttori perdendo, seppur di poco, il confronto diretto con la Jordan.\nAlla vigilia della stagione 2002 i vertici della BAT spinsero il manager Craig Pollock a dimettersi, il quale venne sostituito da David Richards, gi\u00e0 manager della Prodrive che faceva correre le Subaru Impreza nel WRC. Con questo accordo Richards si assicur\u00f2 il supporto economico della BAT anche nel WRC. La stagione si rivel\u00f2 molto negativa rispetto al 2001, in quanto sia Villeneuve sia Panis ebbero serie difficolt\u00e0 ad andare a punti: il canadese ne conquist\u00f2 quattro, il francese appena tre. La BAR vinse tuttavia la battaglia con la Jordan per la fornitura dei motori Honda, in quanto dal 2003 avrebbe avuto un rapporto esclusivo con la casa di Tokyo e i suoi ingegneri avrebbero lavorato a stretto contatto con i loro colleghi giapponesi.\nVerso la parte conclusiva del campionato iniziarono i primi dissidi tra David Richards e Jacques Villeneuve circa l'esoso contratto che l'ex campione del mondo aveva in essere con il team: il manager inglese gi\u00e0 durante l'anno aveva comunicato a pi\u00f9 riprese che l'ingaggio del pilota canadese (corrispondente a ben 18 milioni di dollari) avrebbe potuto rappresentare un ostacolo per le finanze destinate allo sviluppo del team e che quindi in futuro non sarebbe stato pi\u00f9 contemplato. Secondo molte voci attendibili Richards, per liberarsi dall'oneroso contratto di Villeneuve, arriv\u00f2 ad offrire al canadese un sedile in Formula Indy, in modo che Jacques avrebbe potuto prendersi un anno sabbatico dalla Formula 1 attendendo che, eventualmente, si liberarasse un sedile in un top team per il 2004 Villeneuve declin\u00f2 l'offerta e pertanto, non trovando offerte migliori e con i sedili dei top team ormai occupati, l'ex campione del mondo non ebbe altra scelta se non quella di continuare, nonostante i rapporti tutt'altro che sereni, in BAR usufruendo dell'ultimo anno di contratto con il multimilionario ingaggio.\nLa stagione 2003 vide la BAR ancora in difficolt\u00e0 per andare a punti. Oltre che dai motori, le novit\u00e0 riguardarono anche i piloti: al posto dell'esperto Panis, come nuova seconda guida venne ingaggiato l'inglese Jenson Button. L'anno fu caratterizzato dalle grandi incomprensioni e dal lungo braccio di ferro tra David Richards e Jacques Villeneuve ancora prima del via. Il rendimento del canadese ne soffr\u00ec nella prima met\u00e0 della stagione e quando ormai il divorzio fu chiaro ed inevitabile, i vertici giapponesi (Honda) decisero di sostituirlo all'ultimo Gran Premio con il giapponese Takuma Sat\u014d. Jenson Button, divenuto ormai il pilota di punta grazie anche alla sua regolarit\u00e0, riusc\u00ec, sfruttando i nuovi regolamenti che da quell'anno videro ampliata la zona punti fino all'ottava posizione, a conquistare 17 punti, che uniti ai sei ottenuti da Villeneuve e ai tre di Sat\u014d, permisero alla BAR di conquistare il quinto posto nel mondiale costruttori con 26 punti all'attivo. Intanto ai vertici societari, molti uomini furono sostituiti (questo cambiamento era gi\u00e0 iniziato nel 2002) e la BAR velocemente, grazie all'operato di Richards, si avvicin\u00f2 all'orbita societaria della Honda; infatti dal 2003 la casa Nipponica aument\u00f2 notevolmente il proprio ruolo non limitandosi pi\u00f9 ad essere solo un partner motoristico ma entrando anche nei piani dirigenziali. A fine stagione vennero anche abbandonati gli pneumatici Bridgestone per i francesi della Michelin.\nApice (2004).\nNella stagione 2004 la BAR, seppur rimanendo a secco nelle vittorie, giunse seconda nel Campionato Costruttori solo alle spalle dell'imprendibile Ferrari. I piloti furono i confermati Button e Sat\u014d: se l'inglese Button sal\u00ec diverse volte sul podio e regal\u00f2 alla scuderia la prima pole position al Gran Premio di San Marino, il giapponese ottenne diversi piazzamenti a punti (tra cui un terzo posto) ma anche tanti ritiri. La vettura montava un propulsore Honda RA004E ed era considerato come uno dei pi\u00f9 performanti del paddock, se non il pi\u00f9 potente: era accreditato di 960\u00a0bhp e di 19000 giri al minuto. La BAR conquist\u00f2 tra Button (85 punti) e Sat\u014d (34 punti) la bellezza di 119 punti, un risultato tanto inaspettato quanto irripetibile.\nLo stesso anno la BAR e la Williams furono protagoniste di una disputa legale il cui oggetto era Jenson Button: la scuderia di Grove riteneva che Button per l'anno successivo avesse un contratto con essa. La disputa si chiuse con un accordo che prevedeva il trasferimento di Button alla Williams per il 2006.\nDeclino e vendita (2005).\nNelle prime gare della stagione 2005 i risultati non rispecchiarono le aspettative e la squadra si ritrov\u00f2 ad arrancare a met\u00e0 classifica. La BAR ritorn\u00f2 ad essere competitiva solo in occasione del Gran Premio di San Marino, con Button 3\u00b0 e Sat\u014d 5\u00b0; al termine della gara arriv\u00f2 per\u00f2 una squalifica dovuta al fatto che la scuderia anglo-americana aveva schierato delle monoposto che non rispettavano il limite di peso di 605\u00a0kg imposto dalla FIA. La squadra rispose presentando delle argomentazioni tecniche che tuttavia la FIA decret\u00f2 come libere interpretazioni del regolamento discostandosene e squalificando per due Gran Premi la BAR. Al rientro in occasione del Gran Premio d'Europa la macchina si dimostr\u00f2 ancora poco competitiva. Nella seconda met\u00e0 di campionato ci fu una ripresa e Button riusc\u00ec ad andare a punti nelle ultime 10 gare della stagione, conquistando anche due podi. \nAll'inizio del 2005 era stata creata la societ\u00e0 di controllo BARH Limited, posseduta al 55% dalla BAT e al 45% dalla Honda, mentre a fine campionato fu diffusa la notizia dell'acquisizione del resto della societ\u00e0 in seguito all'imposizione di nuove regole internazionali che impedivano la sponsorizzazione da parte di marchi del tabacco.\nPer l'anno successivo, quando la scuderia sarebbe stata posseduta al 100% dalla Honda, venne ingaggiato Rubens Barrichello per sostituire Sat\u014d, mentre il contratto di Button venne prolungato fino al 2007."}
{"id": "61832", "revid": "1005847", "url": "https://it.wikipedia.org/wiki?curid=61832", "title": "Assemblea costituente", "text": "Unassemblea costituente \u00e8 un'assemblea eletta e costituita con lo scopo di scrivere, riformare drasticamente [ma in questo caso \u00e8 pi\u00f9 corretto parlare di \"assemblea per la revisione (o la riforma) della Costituzione]\" e/o adottare una Costituzione, assumendo cos\u00ec il cosiddetto potere costituente. In alcuni casi \u00e8 lo stesso parlamento eletto che funge anche da assemblea costituente, come nel caso delle Corti Generali spagnole del 1977-79.\nNella storia ci sono stati numerosi casi di assemblee costituenti:"}
{"id": "61833", "revid": "1318658", "url": "https://it.wikipedia.org/wiki?curid=61833", "title": "Bamberga", "text": "Bamberga (: ; in , in francone orientale \"Bamb\u00e4rch\") \u00e8 una citt\u00e0 extracircondariale della Baviera, in Germania. \u00c8 situata nell'Alta Franconia sul fiume Regnitz, vicino alla confluenza col fiume Meno. La sua popolazione \u00e8 di abitanti.\nLa citt\u00e0 vecchia di Bamberga \u00e8 compresa dal 1993 nell'elenco dei patrimoni dell'umanit\u00e0 dell'UNESCO per il suo caratteristico aspetto medievale. Bamberga \u00e8 nota anche per la sua grande produzione di birra ed in particolare per il birrificio Schlenkerla, che risale all'epoca medievale, e produce la caratteristica ed unica Rauchbier. La citt\u00e0 sorge su sette colli: Domberg, Michaelsberg, Kaulberg/Obere Pfarre, Stefansberg, Jakobsberg, Altenburg e Abtsberg.\nStoria.\nOrigini.\nNel periodo successivo alla caduta dell'Impero romano d'Occidente, durante la migrazione e insediamento delle popolazioni germaniche, la regione, in seguito inclusa nella Diocesi di Bamberga, era abitata per la maggior parte da Slavi. Come hanno dimostrato gli scavi archeologici effettuati nel XIX secolo sulla collina del Duomo, il sito di Bamberga era popolato gi\u00e0 nel 600 d.C. Non \u00e8 chiaro se il sito era abitato ininterrottamente dalla fine dell'Impero romano, o se \u00e8 stato poi ripopolato. Il \"Babenburg\" o \"Babenberch\" sembra esser stato verso la fine del IX secolo un centro di potere regionale, circondato da mura. Nell'anno 902, infatti, viene menzionato per la prima volta un \"Castrum Babenberch\" sulla collina della cattedrale attuale, appartenente ai Conti dei Vecchi-Babenberg. Questa famiglia, nel Regno dei Franchi orientali, prese il nome proprio da questo feudo. L'area \u00e8 stata cristianizzata principalmente dai Monaci benedettini dell'abbazia di Fulda, e posta sotto l'autorit\u00e0 spirituale della Diocesi di W\u00fcrzburg.\nPeriodo imperiale.\nNel 903 in seguito a una faida sanguinosa con la famiglia renano-francone dei Corradinidi, volta a espandere i loro domini sulla Franconia, i Vecchi-Babenberg perdettero la contea. Con Corrado il Giovane Bamberga pass\u00f2 ai Corradini, da allora chiamati Feudo-Babenberg. Nel 906 il conte palatino Adalberto di Babenberg tese un'imboscata ai Corradini nelle vicinanze di Fritzlar col fine di riappropriarsi della Franconia. Durante il combattimento persero la vita sia il padre di Corrado il giovane sia i due fratelli di Adalberto. Quest'ultimo venne poi imprigionato su ordine del re, Ludovico IV il Fanciullo e condannato a morte per aver violato la pace reale. I Babenberg persero tutti i loro titoli e le loro propriet\u00e0 in Franconia, mentre Corrado ne divenne l'indiscusso duca. Come tale ebbe un ruolo decisivo a corte, alla morte di Ludovico IV (ultimo dei Carolingi a regnare sui Franchi Orientali), nel novembre 911, Corrado venne eletto re col nome di Corrado I di Franconia. La propriet\u00e0 diventa dominio reale: tale rester\u00e0 fino al 973, nel momento in cui l'imperatore Ottone II diede il \"Castrum\" a suo cugino Enrico il Litigioso, duca di Baviera.\nIl figlio di quest'ultimo, eletto imperatore del Sacro Romano Impero nel 1002 col nome di Enrico II, detto il Santo, per limitare il potere della diocesi di W\u00fcrzburg e per incoraggiare la conversione delle genti che abitavano le regioni ad est del \"Castrum\", decise, nel 1007, di erigere Bamberga a diocesi. Nel 1008, dopo lunghe trattative con i vescovi di W\u00fcrzburg e di Eichst\u00e4tt, che dovevano cedere parti dei loro territori, i confini della nuova diocesi furono definiti, e papa Giovanni XVIII concesse la conferma papale nello stesso anno. Enrico II ordin\u00f2 anche la costruzione di una nuova Cattedrale, consacrata il 6 maggio 1012 e subito arricchita di doni papali. Enrico II la eresse a \"Cattedrale imperiale\" in suo onore, rilasciando quei privilegi che accrebbero notevolmente il potere temporale del vescovo. Nel 1017 Enrico II fonda anche l'Abbazia di Monte San Michele, nei pressi di Bamberga, un'abbazia benedettina per la formazione del clero. Papa Benedetto VIII, durante la sua visita a Bamberga del 1020, rese la diocesi immediatamente soggetta alla Santa Sede. Per un breve periodo Bamberga fu il centro del Sacro Romano Impero. Enrico II e sua moglie Cunegonda, entrambi annoverati fra i santi della Chiesa cattolica, sono seppelliti nella cattedrale.\nSotto i Principi-Vescovi.\nDalla met\u00e0 del XIII secolo in poi i vescovi divennero anche principi dell'Impero e nei secoli seguenti Bamberga venne governata dai suoi vescovi che promossero la costruzione di edifici monumentali. Nel 1248 e nel 1260 la sede ha ottenuto grandi porzioni dei possedimenti dei Conti di Merania, in parte mediante acquisto e in parte attraverso l'appropriazione dei feudi spenti. Il vecchio Vescovado di Bamberga si componeva di un territorio che si estendeva ininterrotto da Schl\u00fcsselfeld alla Foresta Francone, e con numerosi possedimenti nell'Alto Palatinato nei Ducati di Carinzia e di Salisburgo, in Turingia, e sul Danubio. Tuttavia con le modifiche derivanti dalla Riforma, il territorio della diocesi venne ridotto quasi della met\u00e0. Nel XVIII secolo comprendeva ancora 18 citt\u00e0 con i baliaggi di Hallstadt, G\u00fcssbach, Strullensdorf, Geissfeld, le giudicature di Eckolsheim, Reiffenberg, Marlofstein, Neuenkirchen, Lichtenfels e Zeil sul Meno, Ober Scheinfeld (exclave nel principato di Schwarzenberg), Vilseck nel Palatinato superiore. \nOltre le vaste terre nell'alta valle del Meno con le citt\u00e0 fortificate di Forchheim (podesteria), Cronach (capitanato) e l'abbazia di Banz, il principato aveva vasti feudi nell'alta Carinzia (signoria di Villach e possedimenti lungo la Drava da Treuffen fino al Tarvisio fino al 1759 quando sono venduti all'Austria), che furono completamente annessi nel 1765 con le secolarizzazioni giuseppiniane in Austria.\nHussiti e rivolte.\nNel gennaio 1430 gli Hussiti arrivarono alle porte della citt\u00e0. Il Capitolo della cattedrale fugg\u00ec nel Castello di Giechburg, nei pressi di Sche\u00dflitz, lo stesso vescovo si ritir\u00f2 in Carinzia e i ricchi borghesi scapparono a Forchheim e Norimberga. Ne segu\u00ec il saccheggio della citt\u00e0 e dei suoi ricchi monasteri. Quando nel febbraio arrivarono le truppe imperiali guidate dal marchese Federico I di Brandeburgo, quest'ultimo incontr\u00f2 il comandante degli hussiti, Andreas Prokop, nel suo Castello di Zwernitz, dove stipul\u00f2 una tregua costata fiorini ma che permise di evitare l'incendio della citt\u00e0.\nUna rivolta dei cittadini nel XV secolo contro il potere egemonico del vescovo, chiamato \"Argomento immunit\u00e0\" non riusc\u00ec a destituire il potere temporale della diocesi. La guerra dei contadini tedeschi del 1524-25 lasci\u00f2 comunque il segno in citt\u00e0; cos\u00ec come la Guerra dei trent'anni, dove la citt\u00e0 sub\u00ec pesantemente l'attacco delle truppe svedesi, o nella Guerra dei sette anni, segnata dalla Prussia.\nLa Caccia alla streghe.\nI processi alle streghe del XVII secolo causarono centinaia di vittime a Bamberga raggiungendo l'apice tra il 1626 e il 1631, sotto il governo del principe vescovo Johann Georg II von Fuchs Dornheim. Nel 1627 fu fondato il famoso \"Drudenhaus\" (Carcere delle streghe) che vide, fra gli altri, imprigionato il sindaco di allora Johannes Junius, di cui ci \u00e8 pervenuta una testimonianza tramite la lettera che scrisse alla figlia prima di essere giustiziato. Fino al 1632 furono condannate pi\u00f9 di 300 persone in citt\u00e0 e solo con l'invasione delle truppe svedesi si riusc\u00ec a fermare il vescovo e il suo massacro.\nRinascita barocca e declino.\nNel 1647 fu fondata l'Universit\u00e0 di Bamberga, con il nome di \"Academia Bambergensis\" con le facolt\u00e0 di Teologia e Filosofia.\nIn epoca barocca, sotto i principi-vescovi Franz Lothar von Sch\u00f6nborn (1693-1729) e Friedrich Karl von Sch\u00f6nborn-Buchheim (1729-1745) la citt\u00e0 conobbe una notevole fioritura culturale. In particolare Friedrich Karl accrebbe anche la sua universit\u00e0 con le facolt\u00e0 di Giurisprudenza e Medicina.\nBen presto inizia il declino; nel 1759, i possedimenti e giurisdizioni della diocesi situata in Austria vennero venduti e quando la secolarizzazione delle terre della Chiesa ebbe luogo, nel 1802, il territorio della diocesi scese da a . \nPresente ancora nel Collegio dei Principi del 1801 con l'11\u00b0 voto, il principato, poco dopo, fu secolarizzato ed annesso alla Baviera (1803) con i suoi 207.000 abitanti. \nAnnessione alla Baviera.\nCon la mediatizzazione, Bamberga perse la sua indipendenza nel 1803, entrando a far parte del Regno di Baviera. Con il Trattato di Lun\u00e9ville del 1801, numerose citt\u00e0 e abbazie imperiali erano state assegnate ai principi elettori laici, come compensazione per la perdita del Palatinato a favore della Francia. Bamberga e il suo vescovado furono assegnati al Regno di Baviera. Ancor prima della firma definitiva del Reichsdeputationshauptschluss nel 1803, la Baviera aveva occupato militarmente il territorio della diocesi gi\u00e0 il 2 settembre 1802 e il 29 novembre viene dichiarato provincia bavarese. Il Principe vescovo Christoph Franz von Buseck, rassegnando le dimissioni, sigl\u00f2 la fine dell'indipendenza di Bamberga.\nBamberga fu collegata al sistema ferroviario tedesco nel 1844. Durante la rivoluzione del marzo 1848, Bamberga fu una roccaforte dei democratici, tanto che vi vennero stilati i cosiddetti \"14 articoli di Bamberga\", una carta dei diritti fondamentali. I pi\u00f9 noti esponenti erano gli avvocati Nikolaus Titus e Ignaz Prell, il medico Heinrich Heinkelmann e il giornalista Carl Heger.\nIl 25 e 26 maggio 1854, otto Stati tedeschi centrali (Regno di Baviera, Regno di Sassonia, Regno di Hannover, Regno di W\u00fcrttemberg, Granducato di Baden, Assia-Kassel, Assia-Darmstadt e Nassau) si incontrarono in citt\u00e0 durante la cosiddetta \"Conferenza di Bamberga\" per discutere circa la loro posizione rispetto alle due grandi potenze orientali: l'Impero d'Austria e il Regno di Prussia.\nTempi moderni.\nNel 1909, a Bamberg, sorse uno dei primi gruppi di Boy-scout fondati in Germania.\nDopo la prima guerra mondiale, quando un'insurrezione comunista prese il controllo della Baviera, il recentemente eletto Governo regionale bavarese (Gabinetto di Hoffmann) si rifugi\u00f2 a Bamberga il 7 aprile 1919 e dovette restarvi per quasi due anni, prima che la capitale Monaco venisse riconquistata dai Freikorps (si veda Repubblica di Weimar). La prima costituzione democratica della Baviera fu approvata a Bamberga, diventando nota come \"Bamberger Verfassung\", la Costituzione di Bamberga.\nNel febbraio del 1926 la citt\u00e0 fu sede della \"Conferenza di Bamberga\", convocata da Adolf Hitler nel suo tentativo di promuovere l'unit\u00e0 e per soffocare il dissenso all'interno del giovane NSDAP. Bamberga fu scelta per la sua posizione, in Franconia, non lontano dai membri della fazione dissidente del Nord nazista, ma ancora all'interno della Baviera.\nNel 1933 i nazisti presero il potere a Bamberga e iniziarono le persecuzione dei cittadini ebrei e il Rogo di libri del 1\u00ba luglio.\nDopo la Seconda guerra mondiale Bamberga apparteneva alla Zona di occupazione americana. L'amministrazione militare cre\u00f2 un campo per gli sfollati.\nMonumenti e luoghi d'interesse.\nLa Citt\u00e0 Vecchia di Bamberga \u00e8 compresa nell'elenco dei patrimoni dell'umanit\u00e0 dell'UNESCO, poich\u00e9 ha mantenuto il suo aspetto medioevale.\nAlcuni dei principali luoghi di interesse sono:\n\u00c8 una delle sette Cattedrali imperiali tedesche e rappresenta un significativo esempio dell'Architettura romanica in Europa e una delle opere medievali pi\u00f9 importanti della Germania. Dal 1007 \u00e8 sede vescovile, oggi arcidiocesi metropolitana. Custodisce anche la tomba di papa Clemente II, unico papa sepolto a nord delle Alpi.\nCultura.\nUniversit\u00e0.\nL'Universit\u00e0 di Bamberga \u00e8 stata fondata nel 1972, ma rivendica la discendenza dall'antica \"Academia Bambergensis\", fondata nel 1647.\nBiblioteche.\nLa Biblioteca di Stato di Bamberga ha sede nella Residenza Nuova.\nMusica.\nL'Orchestra sinfonica di Bamberga si esibisce alla \"Konzert und Kongresshalle\" (\"Sala dei Concerti e dei Congressi\").\nMusei.\n\u00c8 sito a Bamberga un Museo storico con una notevole collezione di dipinti.\nSport.\nBamberger Basketball"}
{"id": "61834", "revid": "287204", "url": "https://it.wikipedia.org/wiki?curid=61834", "title": "Bamberg", "text": ""}
{"id": "61837", "revid": "121838533", "url": "https://it.wikipedia.org/wiki?curid=61837", "title": "Premi letterari italiani", "text": "I premi letterari rappresentano un riconoscimento dato a scrittori di poesia, di narrativa e di saggistica, da una giuria formata da \"lettori eccellenti\", i critici, che hanno la facolt\u00e0 di giudizio sul valore di un'opera letteraria.\nDalle Panelleniche nel mondo greco, al Certame Coronario (1441) nell'Umanesimo italiano il sistema letterario ha sempre sentito la necessit\u00e0 di verifiche, di momenti in cui la produzione letteraria venisse selezionata e fatta rientrare in canoni ben precisi. \nIn Italia la prima esplosione di premi avvenne durante il regime fascista nel tentativo di rinnovare e \"bonificare\", seguendo le direttive di Benito Mussolini e Giuseppe Bottai, la cultura italiana.\nDurante il Ventennio fascista furono fondati due dei premi letterari pi\u00f9 noti, il premio Bagutta e il premio Viareggio.\nNel dopoguerra fu istituito il premio Strega, 1947, al quale fece seguito, nel 1952, il premio Bancarella, nel 1962 il premio Campiello e nel 1975 il Premio Nonino.\nIn questo periodo nasce anche il premio Pozzale Luigi Russo a Empoli. L'anno \u00e8 il 1948 e la situazione \u00e8 molto particolare perch\u00e9 si tratta di un premio istituito per volont\u00e0 di operai e contadini, un premio che fa riferimento alla Resistenza per guardare avanti, alla ricostruzione, auspicando l'incontro tra intellettuali e lavoratori. Oggi il Premio Pozzale, per opere di narrativa e saggistica, individua nella \"diversit\u00e0\" il tema di riflessione portante. \nNel 1959 venne istituito il Premio Frignano, ripreso dal 2001 a cadenza annuale.\nNel 1983 nasce Il premio letterario \"Mario Conti Premio Firenze\" con il patrocinio del Comune di Firenze che come tradizione si svolge ad inizio Dicembre nel Salone dei Cinquecento di Palazzo Vecchio di Firenze.\nNel 1986 nasce il premio letterario Giuseppe Dess\u00ec nel paese di origine dell'omonimo scrittore sardo, Villacidro. Esso \u00e8 dedicato ad autori di narrativa e poesia in lingua italiana. \nNel 1989 a Varese un gruppo di amici dello scrittore Piero Chiara fonda il Premio Chiara, riservato a raccolte di racconti in lingua italiana, poi ramificatosi in vari altri riconoscimenti.\nDurante il boom economico i premi letterari si moltiplicarono: accanto a premi ormai largamente rinomati per anzianit\u00e0 e prestigio, esistono numerosissimi riconoscimenti, molti a carattere locale, nati per dare rilevanza alla cultura a al valore turistico del luogo, come il Premio Graziosi Terra degli aironi legato alla pianura padana.\nUna particolarit\u00e0 dei nuovi premi \u00e8 anche la moltiplicazione delle categorie e l'articolazione degli stessi, come avviene per il Premio Viareggio, in sottosezioni che nascono dalle sezioni classiche, cio\u00e8 quelle di poesia, prosa e saggistica, oppure come avviene per il Premio Capri istituito nel 1984 ed articolato in sezioni di giornalismo, varia umanit\u00e0, giovani, editoria. \nIl fiorire in Italia delle scuole creative sulla scia di quelle americane e della comparsa dei cosiddetti \"Cannibali\" hanno fatto aumentare quei premi o quelle sezioni rivolte espressamente ai giovani.\nQuesta moda \u00e8 stata consacrata nel 1995 dal premio Campiello che ha istituito il \"Campiello Giovani\" che non \u00e8 una sottosezione, ma un vero concorso a parte dedicato ai giovani dai 15 ai 22 anni di et\u00e0.\nMoltiplicandosi i premi sono cambiate anche le tipologie della giuria e i metodi di selezione e di voto. Una modalit\u00e0 riguarda per esempio i premi alla carriera come nel caso del Festival internazionale di poesia civile di Vercelli che ogni anno premia i maggiori poeti mondiali, da Evgenij Aleksandrovi\u010d Evtu\u0161enko ad Adonis.\nSpesso viene adottato dalle giurie un sistema misto che prevede un voto tecnico, riservato agli esperti, e un voto popolare.\nLa soluzione che ha adottato il Premio Grinzane Cavour prevede che la giuria tecnica individui sei opere, tre italiane e tre straniere, e una giuria formata da centoquarantatr\u00e9 studenti delle scuole medie superiori scelga i due vincitori. La stessa formula aveva adottato qualche anno prima il Premio \"Citt\u00e0 di Penne-Mosca\" (premiopenne.it), attivo dal 1979, con diverse sezioni. La sezione dedicata alla narrativa \u00e8 gemellata con il Premio Mosca, creato ad imitazione del Premio Penne, su iniziativa dell'allora ministro alla Cultura Evgheny Sidorov, che \u00e8 ancora il presidente del premio: ogni anno giurie popolari, rispettivamente in Italia e in Russia, votano scegliendo tra i tre finalisti, proposti dalle giurie tecniche. I vincitori assoluti sono tradotti in russo e in italiano e l'anno successivo sono presentati a Mosca e a Penne.\nDal 2008 da una costola del Premio Mondello \u00e8 nato il Mondello Giovani, una kermesse riservata agli scrittori under 35, con dibattiti, presentazioni di libri, tavole rotonde e confronti fra editori e giovani autori di narrativa."}
{"id": "61846", "revid": "3472", "url": "https://it.wikipedia.org/wiki?curid=61846", "title": "Pan africanismo", "text": ""}
{"id": "61847", "revid": "3472", "url": "https://it.wikipedia.org/wiki?curid=61847", "title": "Pan-africanismo", "text": ""}
{"id": "61851", "revid": "1418004", "url": "https://it.wikipedia.org/wiki?curid=61851", "title": "Premio Bagutta", "text": "Il Premio Bagutta \u00e8 un premio letterario istituito a Milano l'11 novembre del 1926.\nStoria.\nStatuto del Premio Bagutta\nNell'ambito della trattoria toscana di Alberto Pepori in via Bagutta a Milano nacque l'idea di istituire un premio letterario.\nLa trattoria, scoperta dallo scrittore Riccardo Bacchelli e dal suo elzevirista e critico cinematografico Adolfo Franci, fu presto frequentata da numerosi amici che avevano preso l'abitudine di ritrovarsi per cenare insieme e per discutere di libri.\nLa sera dell'11 novembre 1926, la notte di San Martino, agli undici presenti (Riccardo Bacchelli, Orio Vergani, Adolfo Franci, Paolo Monelli, Gino Scarpa, Mario Vellani Marchi, Ottavio Steffenini, Luigi Bonelli, Mario Alessandrini, Antonio Veretti e Antonio Niccodemi) venne l'idea di istituire un premio letterario e di autoeleggersi come giuria.\nTranne Bacchelli e Monelli che aveva pubblicato da poco \"Le scarpe al sole\", libro che aveva avuto un buon successo, gli altri sodali, che gravitavano intorno alla rivista La Fiera Letteraria, fondata e diretta da Umberto Fracchia, erano abbastanza sconosciuti.\nCome scrisse Monelli, essi formavano un gruppo eterogeneo del quale facevano parte \"due giornalisti, due pittori, un avvocato, un commediografo, tre letterati e un dandy\".\nNon si trattava pertanto di critici in senso stretto, ma di persone colte e con grande spirito di indipendenza.\nQuesto desiderio di indipendenza port\u00f2, infatti, i fondatori a chiudere, tra il 1937 e il 1946 il premio perch\u00e9 non subisse le pressioni del regime del quale erano sostenitori alcuni dei giurati.\nL'atto di fondazione del premio, scritto su un foglio di carta da Adolfo Franci (la \"carta gialla\"), fu subito scritto e affisso ad una parete del locale e l'annuncio venne dato da La Fiera Letteraria:\nGrazie al clima conviviale, alla composizione della giuria, alla scarsa incisivit\u00e0 che il premio ha avuto sulle vendite, tenendo cos\u00ec lontano le grandi manovre delle case editrici, alla coerenza mantenuta alla scelta dei generi premiati (poesia, narrativa, e saggistica), il carattere del premio e l'amore per la bella letteratura rimase nel tempo.\nNon mancarono, nel corso degli anni, critiche rivolte vuoi ai membri della giuria medesima, vuoi alle opere, agli argomenti o autori premiati. Se da una parte l'opinione pubblica era divisa tra favorevoli al premio, detrattori e indifferenti; dall'altra v'era un pensiero, in particolare, diffuso da parte della critica secondo cui il premio stesse \"invecchiando\", venendo meno quell'attivit\u00e0 di ricerca e scoperta di giovani talenti, in luogo d'un placido ossequio verso autori gi\u00e0 noti o attestati.\nNel novembre del 1976, Riccardo Bacchelli ha rassegnato le dimissioni da presidente del premio, pertanto fu eletto Giansiro Ferrata a ricoprire la carica quale suo successore e Guido Vergani suo vice. Il premio \u00e8 stato diretto in seguito da varie personalit\u00e0, fra le quali Emilio Tadini e Mario Soldati. Dal 2005 la presidente del premio \u00e8 la scrittrice Isabella Bossi Fedrigotti, segretario Andrea Kerbaker, nella giuria, fra gli altri, siedono Orio Vergani, Eva Cantarella, la giornalista Valeria Vantaggi e la scrittrice Silvia Ballestra. \nVincitori del Premio Bagutta per la narrativa, saggistica e poesia.\n1927\n1928\n1929\n1930\n1931\n1932\n1933\n1934\n1935\n1936\n1937-1946\n1947\n1948\n1949\n1950\n1951\n1952\n1953\n1954\n1955\n1956\n1957\n1958\n1959\n1960\n1961\n1962\n1963\n1964\n1965\n1966\n1967\n1968\n1969\n1970\n1971\n1972\n1973\n1974\n1975\n1976\n1977\n1978\n1979\n1980\n1981\n1982\n1983\n1984\n1985\n1986\n1987\n1988\n1989\n1990\n1991\n1992\n1993\n1994\n1995\n1996\n1997\n1998\n1999\n2000\n2001\n2002\n2003\n2004\n2005\n2006\n2007\n2008\n2009\n2010\n2011\n2012\n2013\n2014\n2015\n2016\n2017\n2018\n2019\n2020\n2021\n2022\nVincitori del Premio Bagutta Sezione Opera Prima.\n1948\n1949\n1950\n1951\n1952\n1953\n1954\n1954\n1955\n1957\n1958\n1959\n1960\n1961\n1962\n1987\n1988\n1991\n1992\n1993\n1994\n1995\n1996\n1997\n1998\n1999\n2000\n2001\n2002\n2003\n2004\n2005\n2006\n2007\n2008\n2009\n2010\n2011\n2012\n2013\n2014\n2015\n2016\n2017\n2018\n2019\n2020\n2021\n2022\nAltri premi.\nAccanto ai premi pi\u00f9 noti nel corso degli anni sono stati istituiti molteplici altri riconoscimenti \"non inutili\", come scrisse Giuseppe Ravegnani nel 1957.\nPremio Bagutta Agnesi.\n1949\n1951\n1956\n1957\n1959\n1960\nPremio Bagutta d'argento.\n1960\nPremio Bagutta Fracchia.\n1959\nPremio Bagutta Gillette.\n1961\nPremio Bagutta Marco Polo.\nIl \"Bagutta Marco Polo\" \u00e8 stato istituito come un ulteriore premio da assegnarsi a un \"giornalista viaggiante\".\n1954\nPremio Bagutta Tre Signore.\n1959\n1960\nPremio Bagutta Tripoli.\n1939\nPremio Bagutta Vent'anni dopo.\n1957\n1959\nPremio Bagutta del venticinquennale.\nSi tratta di un secondo premio, assegnato solamente ogni venticinque anni.\n1953\nPremio Bagutta Vergani.\nIl premio ha avuto sei edizioni, ad anni alterni, dal 1961 al 1971. Le opere che ottennero il riconoscimento furono donate alla Permanente, laddove sono esposte.\n1963\nPremio Donna Bagutta Gi. Vi. Emme.\nIl Premio Donna \u00e8 stato \u00ab\"istituito per dare ogni anno un riconoscimento alle donne che portano un singolare contributo nel campo delle arti, delle scienze, della vita civile\"\u00bb.\n1951\nPremio Vita di reporter.\n1949"}
{"id": "61852", "revid": "3472", "url": "https://it.wikipedia.org/wiki?curid=61852", "title": "Francis Ngonloma", "text": ""}
{"id": "61855", "revid": "1372005", "url": "https://it.wikipedia.org/wiki?curid=61855", "title": "Corrado II il Salico", "text": "Corrado prosegu\u00ec con coerenza la politica del suo predecessore Enrico II, e rafforz\u00f2 la potenza dell'Impero. Anch'egli si appoggi\u00f2 alla Chiesa, evitando di violare le prerogative del papa. Nonostante molte ribellioni, il suo potere non fu mai realmente in pericolo. Fu costretto a concessioni territoriali ai confini orientali e settentrionali, ma, con l'acquisizione del regno di Borgogna, port\u00f2 nell'Impero un territorio immenso.\nBiografia.\nL'infanzia.\nCorrado era figlio di Enrico di Spira e della contessa Adelaide di Metz (Enrico di Spira era figlio, a sua volta, di Ottone di Worms, figlio di Corrado il Rosso e di Liutgarda, una delle sorelle dell'Imperatore Ottone II).\nFino alla sua elezione a re, Corrado non aveva una grande influenza, sebbene fosse il nipote del duca di Carinzia, Ottone I, morto nel 1004. Ciononostante egli controllava solo una parte minore dei possedimenti familiari, e non era nemmeno duca. Si dubita persino che avesse avuto il titolo di conte. Ci\u00f2 dipendeva dal fatto che suo padre Enrico era morto prima del nonno, Ottone di Carinzia, attorno agli anni '90 del X secolo: secondo il diritto franco Corrado non aveva diritto a succedere a Ottone.\nIl vescovo di Worms, Burcardo, prese sotto la sua protezione il giovane Corrado, e provvide a dargli un'istruzione. Nonostante le relazioni piuttosto tese tra il vescovo di Worms e il duca di Carinzia - che era anche signore della citt\u00e0 - Burcardo considerava Corrado quasi un figlio adottivo. D'altro canto in quell'epoca era normale che i figli della nobilt\u00e0 venissero educati presso le scuole del clero. L'educazione di Corrado ebbe per\u00f2 un'impronta prevalentemente laica: apprese le pratiche sportive, la caccia, l'uso delle armi e come comportarsi con pari e sudditi, oltre ai principi del diritto e dell'amministrazione. \u00c8 per questo improbabile che, come si ritiene, Corrado fosse semianalfabeta, e che non comprendesse il latino in cui erano redatti i suoi diplomi.\nIl matrimonio con Gisella di Svevia.\nTra la fine del 1016 e gli inizi del 1017 Corrado spos\u00f2 Gisella di Svevia, la figlia del duca Ermanno II di Svevia, gi\u00e0 due volte vedova. Gisella era l'erede designata del ducato di Svevia, e possedeva un fondato diritto anche sul regno di Borgogna. Si dice che Corrado abbia rapito Gisella per poterla sposare. Un simile rapimento non \u00e8 impossibile, ma \u00e8 considerato dagli storici molto improbabile, ed inoltre non esistono fonti affidabili a testimoniarlo. Secondo Tietmaro di Merseburgo, il matrimonio non era valido, poich\u00e9 Gisella era stretta parente di Corrado (era la cugina); egli per\u00f2 non accenna ad un eventuale rapimento.\nCon il matrimonio Gisella intendeva probabilmente tutelare i propri diritti sul ducato e sul regno. Quando spos\u00f2 Corrado aveva la sua stessa et\u00e0, circa 26 anni. Aveva gi\u00e0 tre figli maschi e, probabilmente, una femmina. Gi\u00e0 durante il primo anno di matrimonio nacque Enrico, figlio di Corrado e Gisella, quarto ed ultimo figlio della duchessa, che sarebbe diventato il successore di Corrado, Enrico III.\nTra il 1017 e il 1019 Corrado venne coinvolto nella disputa tra i suoi parenti e i seguaci dell'allora imperatore Enrico II. Non si conoscono i motivi precisi dello scontro. Il biografo di Corrado, Wipo, sottolinea la sua disponibilit\u00e0 a spendersi per amici e parenti, la qual cosa era considerata un'importante virt\u00f9 per un cavaliere. Per il suo appoggio agli avversari, e per l'irregolarit\u00e0 del matrimonio, Corrado perse il favore imperiale, e venne probabilmente esiliato. Se ci\u00f2 avvenne, l'esilio fu di breve durata, perch\u00e9 gi\u00e0 pochi mesi dopo, nell'aprile o maggio 1020 Corrado ricompare come testimone del patto tra Enrico II e la Chiesa di Roma.\nL'elezione a re.\nQuando, il 13 luglio 1024, a Grona, nei pressi di Gottinga, mor\u00ec Enrico II, l'ultimo degli Ottoni, non lasci\u00f2 alcun successore designato. Nessuna fonte rivela se qualcuno tra coloro che ne avevano il diritto reclamasse per s\u00e9 il trono. \u00c8 noto unicamente che si candidarono al titolo solamente Corrado, detto il vecchio, e il suo pi\u00f9 giovane cugino (di nome Corrado anch'egli).\nNel periodo di trono vacante fu la vedova di Enrico, l'imperatrice Cunegonda, a occuparsi degli affari dell'impero, affiancata dal fratello, il vescovo di Metz Teodorico I e dal duca di Baviera Enrico V.\nEnrico II aveva favorito il clero, e aveva difeso il proprio potere anche verso la famiglia della moglie. Era stato molto devoto, e compreso della sacralit\u00e0 del proprio ufficio. Diversamente da lui, Corrado era interprete della mentalit\u00e0 della nobilt\u00e0 laica.\nNon \u00e8 ben chiaro come Corrado sia riuscito ad imporsi, nonostante il suo potere limitato e la sua scarsa influenza. Probabilmente influirono motivazioni dinastiche: era opinione comune che la casata di Corrado fosse imparentata con i Carolingi. Anche il suo impegno per la causa dei parenti pu\u00f2 aver influito. Ed infine il desiderio di molti principi di una continuit\u00e0 sul trono imperiale, favorita da una moglie ambiziosa, erede di un ducato e di un regno, e da un figlio di sette anni.\nAlcuni cronisti riportano una designazione da parte di Enrico II, ma in circostanze spaziali e temporali molto distanti, e comunque non confermata da fonti contemporanee.\nL'elezione del nuovo re ebbe luogo a Kamba, una localit\u00e0, ora scomparsa, nei pressi di Oppenheim, nella pianura renana tra Worms e Magonza. Ci sono rimaste ben poche testimonianze di ci\u00f2 che avvenne durante la riunione dei principi, e non \u00e8 possibile ricostruire come si giunse alla decisione. Ma pare che la decisione di eleggere Corrado fosse gi\u00e0 presa prima di procedere alla votazione: Aribo, arcivescovo di Magonza, che presiedeva alla votazione, appoggi\u00f2 Corrado, e fu il primo a votarlo. L'elezione avvenne all'unanimit\u00e0.\nPochi giorni pi\u00f9 tardi, l'8 settembre 1024 fu proprio Aribo ad incoronare Corrado re. Ma poich\u00e9 Aribo, per motivi non chiari, si rifiut\u00f2 di incoronare Gisella, uno dei primi atti di Corrado fu di revocare all'arcivescovo di Magonza il privilegio di celebrare l'incoronazione. Rimane una vicenda poco chiara, anche perch\u00e9 Aribo era stato uno dei principali sostenitori di Corrado.\nIn ogni caso a profittarne fu il vescovo di Colonia Pellegrino, che sfrutt\u00f2 immediatamente il diritto di celebrare l'incoronazione, che il papa gli aveva gi\u00e0 conferito, e il 21 settembre 1024, a Colonia, incoron\u00f2 Gisella regina.\nCorrado imperatore.\nMentre a nord delle Alpi l'elezione di Corrado non incontr\u00f2 ostacoli significativi, in Italia, all'indomani della morte di Enrico, si verificarono diversi disordini, e il tentativo da parte di alcuni nobili italiani di separare il regno d'Italia dall'Impero.\nNon appena si diffuse la notizia della morte di Enrico, i cittadini di Pavia si rivoltarono, distruggendo il palazzo imperiale che si trovava in citt\u00e0, che era stato costruito ai tempi di Teodorico, ed era il simbolo dell'autorit\u00e0 reale (ed imperiale). Esso era la principale fortezza imperiale del Norditalia, e aveva funzione di tribunale, di arsenale, di deposito di derrate alimentari, oltre a custodire le entrate fiscali. La distruzione del palazzo da parte dei cittadini di Pavia ebbe una grande eco. Pavia, grazie anche alla sua posizione strategica situata sulle vie commerciali che dall'Italia andavano verso la Borgogna e la Francia, era divenuta un importante mercato. I commercianti, cui si erano uniti anche esponenti della bassa nobilt\u00e0, chiedevano una maggior autonomia, principalmente per considerazioni di carattere economico. Per questo la mera presenza del palazzo imperiale entro le mura cittadine era considerata intollerabile.\nAmbasciatori della citt\u00e0 lombarda si erano recati a Costanza, dove l'imperatore teneva una dieta, accompagnati da doni preziosi. Tentarono di giustificare il gesto dei loro concittadini, adducendo che Pavia era sempre stata fedele all'imperatore, finch\u00e9 era in vita, e che la rivolta era avvenuta quando l'autorit\u00e0 dell'imperatore era venuta meno. Corrado rispose con una metafora divenuta famosa:\nCorrado argoment\u00f2 inoltre che non era andata distrutta una propriet\u00e0 del re, ma una propriet\u00e0 dello stato, e che per questo il nuovo re aveva il diritto di punire questa azione.\nAgli inizi del 1026 Corrado si rec\u00f2 a Milano, dove l'arcivescovo Ariberto d'Intimiano lo incoron\u00f2 re d'Italia. Dopo aver superato l'opposizione di alcune citt\u00e0, raggiunse Roma, dove, il 26 marzo 1027 venne incoronato imperatore da papa Giovanni XIX.\nCorrado eman\u00f2 nuove costituzioni per la Lombardia, e conferm\u00f2 le antiche tradizioni legali della Sassonia. Nel 1028 il figlio Enrico spos\u00f2 Gunilde di Danimarca, figlia di Canuto il Grande, re di Danimarca. Nel quadro degli accordi matrimoniali con quest'ultimo, Corrado cedette al regno del nord il territorio tra Eider e Schlei.\nTra il 1027 ed il 1028 il figliastro di Corrado, Ernesto di Svevia si alle\u00f2 con Guelfo II Welfen. Ernesto invase la Borgogna mentre Guelfo colp\u00ec Augusta saccheggiandola. Corrado rientr\u00f2 velocemente in patria. La giornata di Ulma port\u00f2 Ernesto alla perdita della Svevia, della Borgogna e venne incarcerato. Guelfo fu costretto a restituire gran parte del tesoro di Augusta, venne espropriato dei suoi beni e costretto all'esilio. Questo fatto scaten\u00f2 una faida tra la famiglia di Guelfo e Corrado II detta dei Guelfi (Welfen) e dei Ghibellini (Hohestaufen) che portarono gran parte dell'Europa meridionale in lotte civili per parecchi secoli.\nLo stesso anno Corrado dovette intervenire contro il duca di Polonia, Miecislao II. Questi, formalmente vassallo dell'imperatore, alla morte di Enrico II si era autoproclamato Re - denunciando implicitamente il rapporto di vassallaggio. Corrado lo costrinse a cedere, a restituire i territori che Boleslao I di Polonia, padre di Miecislao II, aveva conquistato, a rinunciare al titolo di re e a giurare fedelt\u00e0 all'imperatore.\nNel 1030 Corrado II discese in Italia per ristabilire l\u2019ordine e riaffermare l'autorit\u00e0 imperiale. Da Gravedona le famiglie e le popolazioni rimaste fedeli all\u2019Impero accorsero per tributargli una calorosa accoglienza, e l\u2019Imperatore volle ricompensarli per la loro fedelt\u00e0, dimostrandosi molto generoso: attribu\u00ec infatti a tutti i Gravedonesi l\u2019indipendenza dal Regno d\u2019Italia e dalla Signoria di Milano, il diritto di governarsi liberamente e di quello di battere moneta.\nIl 6 settembre 1032 mor\u00ec Rodolfo III di Borgogna. Sulla base di un trattato stipulato a suo tempo con Enrico II, Corrado avrebbe dovuto succedergli. Ma ci\u00f2 non avvenne senza resistenze: il conte Odo II della Champagne, uno dei pi\u00f9 potenti feudatari della Francia settentrionale, oltre che nipote di Rodolfo, reclam\u00f2 per s\u00e9 il trono di Borgogna.\nDopo una prima serie di azioni militari, di scarso successo, Corrado si alle\u00f2 con Enrico I di Francia, che non vedeva per nulla di buon occhio un'ulteriore espansione del potere di Odo. Fu cos\u00ec che nel 1034 Corrad\u00f2 pot\u00e9 ottenere il completo controllo del regno borgognone, e il 1\u00ba agosto dello stesso anno fu incoronato re.\nLa corona borgognone aveva una notevole importanza perch\u00e9 assicurava le comunicazioni attraverso le Alpi occidentali, anche se il re non poteva ovviamente esercitare il suo potere con eguale intensit\u00e0 in tutto il regno: il controllo reale sulle citt\u00e0 della Provenza era molto labile, diversamente dalla parte settentrionale del regno, che corrispondeva grosso modo dalla svizzera occidentale alla media valle del rodano.\nNel 1033 firm\u00f2 il trattato di Merseburgo con i polacchi.\nNel 1036 i ceti medi della citt\u00e0 di Milano richiedevano quelle riforme agrarie che andavano a detrimento dei grandi possedimenti dell'arcivesco Ariberto, uscirono dalla citt\u00e0 e fondarono la Lega della Motta. Corrado indisse un sinodo a Pavia di dove ascolt\u00f2 le ragioni degli insorti contro l'alto prelato. Dal dibattimento, intese che avevano ragione i primi e ordin\u00f2 l'arresto di Ariberto. Costui fugg\u00ec a Milano dove riusc\u00ec a compattare il basso clero e il popolino nel carroccio, simbolo dell'irredentismo comunale nei confronti dell'Imperatore. Corrado cerc\u00f2 di mettere sotto assedio la citt\u00e0 che per\u00f2 si rivel\u00f2 inespugnabile. Torn\u00f2 in Germania, nel 1038, dopo aver compiuto una spedizione al sud di Roma per eliminare la minaccia costituita da Pandolfo IV di Capua e per ricevere la fedelt\u00e0 da altri principi meridionali. Si fece promotore di quella riforma agraria che scompagin\u00f2 il sistema feudale italiano: la constitutio de feudis.\nLa morte.\nCorrado mor\u00ec il 4 giugno 1039, a Utrecht, per un attacco di gotta, che lo aveva colpito durante un banchetto in occasione della Pentecoste. Le viscere vennero seppellite a Utrecht, mentre un solenne corteo funebre, che attravers\u00f2 Colonia, Magonza e Worms, accompagn\u00f2 il resto del corpo verso la sua sepoltura nel duomo di Spira.\nMatrimoni e figli.\nSpos\u00f2, tra la fine del 1016 e gli inizi del 1017, Gisella di Svevia, della dinastia dei Corradinidi, al suo terzo matrimonio. Essi ebbero:\nLa politica di Corrado.\nCorrado prosegu\u00ec la politica di Enrico II, con un'unica variazione: affid\u00f2 l'arcicancelleria d'Italia (che Enrico II aveva affidato al vescovo di Bamberga), al vescovo di Magonza, Asino. Anche nel campo della politica ecclesiastica la sua linea non si discost\u00f2 da quella del predecessore, che considerava la Chiesa una parte integrante dell'Impero, e di conseguenza disponeva degli uffici e delle propriet\u00e0 ecclesiastiche. Le elezioni dei vescovi divennero una pura formalit\u00e0. Era la volont\u00e0 dell'Imperatore ad essere determinante. Inoltre Corrado spinse la Chiesa a maggiori cessioni materiali. Come Enrico, anche Corrado era molto favorevole al movimento di riforma ecclesiale, volto tra l'altro a contrastare un eccessivo arricchimento dei monasteri."}
{"id": "61856", "revid": "125964442", "url": "https://it.wikipedia.org/wiki?curid=61856", "title": "Mannheim", "text": "Mannheim (in tedesco alemanno: \"Monnem\"; in tedesco palatino: \"Mannem\") \u00e8 una citt\u00e0 tedesca, situata nel \"land\" del Baden-W\u00fcrttemberg.\nStorica residenza del principe elettore del Palatinato, \u00e8 oggi diventata il centro economico e culturale della regione metropolitana Reno-Neckar.\nGeografia fisica.\nMannheim sorge nel punto in cui il Reno riceve l'affluente Neckar. \u00c8 un importante snodo ferroviario e il principale porto interno della Germania. L'ampio corso del fiume Reno la divide dalla antistante citt\u00e0 di Ludwigshafen ( ab.), nella Renania-Palatinato.\n\u00c8 l'unica citt\u00e0 tedesca con il centro a pianta quadrangolare (come per esempio Torino o New York) iscritta in un cerchio incompleto. Le due strade principali sono perpendicolari tra loro e attraversano il centro come i diametri del cerchio a formare una croce. La \"Breite Stra\u00dfe\" parte dall'enorme castello di Friedrichsburg, del XVIII secolo, che ospita l'universit\u00e0 di Mannheim, e si dirige verso il Neckar; la \"Planken\" parte dalla Wasserturm e si dirige verso il Reno; al loro incrocio si trova la Parade Platz.\nLe strade che percorrono il centro, detto \"Mannheimer Quadrat\", non hanno nomi, a parte quelle citate e altre due parallele della Planken, e sono identificate con un sistema alfanumerico detto \"Innenstadtschema\" che parte dal castello.\nStoria.\nIl nome di Mannheim compare per la prima volta nel Codex Laureshamensis nel 766. Nel 1607 riceve il rango e i privilegi di citt\u00e0 da Federico IV, che aveva avviato la costruzione del castello di Friedrichsburg. La fortezza aveva uno sviluppo topografico a pianta quadrata, come le antiche fortezze romane. La forma della citt\u00e0, che si \u00e8 conservata fino a oggi, \u00e8 fonte dell'appellativo \"Quadratestadt\" (citt\u00e0 quadrata).\nNel 1720 Mannheim sostitu\u00ec Heidelberg come capitale del Palatinato. Fu anche la citt\u00e0 dove nacque la cosiddetta \"scuola di Mannheim\", di compositori di musica classica, nel XVIII secolo. Nel 1780 Carlo Teodoro Ettore Palatino aveva fondato a Mannheim la \"Societ\u00e0 Meteorologica Palatina\" con una rete di pi\u00f9 di trenta citt\u00e0 in tutta Europa (in Italia erano state scelte Padova, Bologna e Roma, ma anche Milano e Torino ebbero stazioni attive gi\u00e0 alla fine del Settecento).\nMolte sono le invenzioni nate a Mannheim: nel 1817 Karl Drais invent\u00f2 e cavalc\u00f2 il primo velocipede (\"Laufmaschine\"); nel 1886 Karl Benz invent\u00f2 e guid\u00f2 la prima automobile del mondo; l'aviatore Julius Hatry il 30 settembre del 1929 vol\u00f2 da Mannheim a Francoforte sul \"RAK 1\", primo aerorazzo del mondo, costruito in collaborazione con Fritz von Opel.\nIl simbolo della citt\u00e0 \u00e8 la Wasserturm (torre dell'acqua), situata nella parte orientale della citt\u00e0. Mannheim \u00e8 il luogo di partenza della Burgenstra\u00dfe, come anche il punto di partenza e di arrivo della Bertha Benz Memorial Route.\nCultura.\nMusei.\nI principali musei di Mannheim sono la Kunsthalle Mannheim (museo di belle arti) e il \"Landesmuseum f\u00fcr Technick und Arbeit\" (\"Museo regionale della tecnica e del lavoro\")\nI musei del gruppo \"Reiss-Engelhorn-Museen\" risalgono al 1763, con la fondazione dell'accademia elettorale di scienze e belle lettere. Comprendono il museo di archeologia e delle culture del mondo, il Museo di storia dell'arte, della citt\u00e0 e del teatro, la casa di Friedrich Schiller, lo spazio espositivo per la fotografia, il Centro di archeometria.\nTeatro.\nIl \"Nationaltheater Mannheim\" (\"Teatro nazionale di Mannheim\") \u00e8 stato fondato nel 1779. Nel 1782 vi si \u00e8 tenuta la prima rappresentazione de \"I masnadieri\" (\"Die R\u00e4uber\"), il capolavoro di Friedrich Schiller.\nMusica: la Scuola di Mannheim.\nNella storia della musica la capitale del Palatinato \u00e8 famosa per essere stata la culla della Scuola di Mannheim (\"Mannheimer Schule\"), nata nel 1750 per opera di Johann Stamitz e proseguita dai suoi figli Carl e Anton.\nEconomia.\nL'industria chimica e quella meccanica sono entrambe presenti in maniera significativa sul territorio della citt\u00e0.\nPer la meccanica ci sono gli stabilimenti di imprese importanti, quali: Daimler AG, EvoBus, ABB, GE Power, Bombardier Transportation, John Deere, Joseph V\u00f6gele, MWM Motorenwerke Mannheim, Pepperl+Fuchs, WIMA.\nPer quanto riguarda l'industria chimica si pu\u00f2 dire che l'industria chimica sia nata a Mannheim, e precisamente nel quartiere di Jungbusch, dove il 6 aprile 1865 Friedrich Engelhorn fond\u00f2 la \"Badische Anilin- und Soda-Fabrik\", conosciuta oggi come BASF. L'attuale stabilimento petrolchimico di BASF si trova a Ludwigshafen am Rhein, di fatto dall'altra parte del fiume rispetto a dove \u00e8 stata fondata.\nA Mannheim sono presenti anche gli stabilimenti di Roche (farmaceutica e diagnostica), SCA (cellulosa e prodotti di carta), Fuchs Petrolub (lubrificanti), Unilever (igiene e saponi), Reckitt Benckiser (prodotti per la pulizia della casa), Phoenics (prodotti per le mani) e la filiale tedesca della Hutchinson (gomme e derivati).\nA Mannheim si tiene ogni anno da pi\u00f9 di quattrocento anni la tradizionale \"Mannheimer Maimarkt\", che con circa espositori e visitatori \u00e8 la pi\u00f9 grande fiera regionale della Germania.\nPorto fluviale.\nAvvantaggiato dal fatto di essere situato nel punto di confluenza fra Reno e Neckar, il porto fluviale di Mannheim, con una superficie di ettari, \u00e8 uno dei porti interni pi\u00f9 grandi d'Europa. Nel sistema portuale, dove operano cinquecento imprese con circa addetti, nell'anno 2007 si sono trasportate 8,3 milioni di tonnellate di merci.\nAmministrazione.\nSuddivisioni amministrative.\nMannheim \u00e8 costituita da sei \"Stadtbezirk\" interni e undici esterni:\nGemellaggi.\nMannheim \u00e8 gemellata con:\nUn \"trattato di amicizia\" (\"Freundschaftsvertrag\") \u00e8 stato stipulato con:\nSport.\nLo sport pi\u00f9 seguito in citt\u00e0 \u00e8 la pallamano, con la squadra principale che \u00e8 il Rhein-Neckar L\u00f6wen, pluricampione del campionato tedesco.\nLa squadra calcistica principale della citt\u00e0 \u00e8 il Waldhof Mannheim, fondata nel 1907, mentre l'altra \u00e8 il VfR Mannheim.\nLa compagine dell'hockey su ghiaccio \u00e8 l'Adler Mannheim, piuttosto titolata.\nA Mannheim sono molto seguiti il baseball e il softball grazie ai Mannheim Tornados, squadra del massimo campionato tedesco piuttosto titolate.\nPur non essendo una disciplina molto seguita, anche il basket ha un certo rilievo nella cultura sportiva, tant'\u00e8 che dal dicembre 1958, la citt\u00e0 \u00e8 sede del prestigioso \"Torneo Albert Schweitzer\", torneo internazionale Under-18 per nazioni."}
{"id": "61859", "revid": "287204", "url": "https://it.wikipedia.org/wiki?curid=61859", "title": "Guerra fredda temporale", "text": "Nell'universo fantascientifico di \"Star Trek\", la guerra fredda temporale \u00e8 un conflitto combattuto da varie fazioni, alcune delle quali dotati della tecnologia per viaggiare nel tempo o comunicare attraverso esso, tra il III e l'inizio del IV millennio, al fine di modificare la storia.\n\u00c8 uno dei temi ricorrenti della serie \"\": viene introdotta nel \"pilot\" e rappresenta uno dei centri dell'intera , concludendosi all'inizio della quarta.\nPartecipanti.\nAlcune tra le varie fazioni sono:\nStoria.\nPrima dell'inizio della guerra fredda furono stipulati gli \"Accordi Temporali\", con cui i firmatari si impegnavano a preservare l'integrit\u00e0 della linea temporale originale, usando il viaggio nel tempo solo per scopi di studio. Gli accordi furono poi rifiutati da alcune fazioni, che iniziarono a modificare (o a tentare di modificare) la storia a proprio vantaggio, pur senza iniziare un conflitto aperto.\nTra questi interventi vi fu il tentativo (da parte dei Na'kuhl) d'impedire lo sviluppo dei sulibani, che venne evitato dagli agenti temporali del XXXI secolo. Alcuni sulibani furono, prima del 2151, contattati da una fazione del XXIX secolo, e iniziarono a operare sotto il loro comando, formando una Cabala i cui membri venivano pagati attraverso miglioramenti genetici. Tra i loro compiti vi fu il tentativo di far scoppiare una guerra civile tra i klingon, sventato dall\"Enterprise\" (); in seguito ricevettero l'ordine di proteggerla da un'avaria che l'avrebbe fatta esplodere () e poi di bloccarne la missione provocando la distruzione di una colonia pangarana facendo ricadere la colpa sull'equipaggio (), evento che caus\u00f2, indirettamente, un'anomalia che distrusse la civilt\u00e0 della Terra del XXXI secolo e la possibilit\u00e0 di comunicare col loro maestro (se non il loro maestro stesso). Uno dei sulibani maggiormente coinvolto era .\nNel frattempo, alcune migliaia di anni prima, gli esseri di un \"reame transdimensionale\" depositarono in una zona di spazio (nota come Distesa Delfica) 78 sfere (una del diametro di 29\u00a0km, ma si presume siano tutte uguali) con cui trasformare la Distesa in modo che potesse sostenere la loro vita. I Costruttori di sfere, come furono chiamati, nel XXII secolo informarono gli Xindi (una specie della Distesa) che i terrestri avrebbero distrutto il loro pianeta e li convinsero a costruire un'arma per distruggere la Terra. Erano in grado di \"vedere\" il futuro, e il loro scopo era d'impedire che la Federazione (in cui erano entrati gli Xindi), nel XXVI secolo, li sconfiggesse nella battaglia di Procion V, impedendo la loro invasione. La fazione da cui i sulibani dipendevano inform\u00f2 tuttavia il capitano Jonathan Archer del proposito degli Xindi, e l\"Enterprise\" part\u00ec per la Distesa Delfica per convincere gli Xindi a non completare l'arma.\nNel frattempo i Na'kuhl, comandati da , avevano viaggiato nel XX secolo, uccidendo Lenin e scatenando una serie di eventi che port\u00f2 la Germania nazista a invadere la costa est degli Stati Uniti nel corso della seconda guerra mondiale. I Na'kuhl si accordarono con i nazisti, ai quali fornirono armi e tecnologia in cambio di risorse per costruire un potente portale temporale. Anche questa invasione fu fermata dall\"Enterprise\", che riusc\u00ec cos\u00ec a porre termine alla guerra fredda temporale."}
{"id": "61861", "revid": "1779996", "url": "https://it.wikipedia.org/wiki?curid=61861", "title": "Konqueror", "text": "Konqueror \u00e8 un browser web, file manager, visualizzatore di documenti. \u00c8 integrato nell'ambiente desktop KDE, disponibile per piattaforme GNU/Linux ed altri sistemi operativi.\nIl nome Konqueror deriva da un gioco di parole con i nomi di altri browser web: \"Dopo il Navigatore e l'Esploratore, arriva il Conquistatore\". Naturalmente il Navigatore \u00e8 Netscape Navigator e l'Esploratore \u00e8 Internet Explorer. La K iniziale invece sottolinea il legame con l'ambiente desktop KDE.\nStoria.\nKonqueror \u00e8 presente in KDE dalla serie 2, distribuita il 23 ottobre 2000. Prese il posto di KDE File Manager - \"KFM\", rispetto al quale introdusse la funzionalit\u00e0 di browser web.\nDa KDE 2 fino a KDE 4 Konqueror \u00e8 stato un \"pilastro\" di tutto KDE mettendo a disposizione in un unico programma la funzionalit\u00e0 di file manager e browser web. Con KDE 3 \u00e8 stato ulteriormente migliorato, portandolo ad essere giudicato da molti blogger uno dei migliori file manager e web browser disponibili per KDE.\nCon la presentazione di KDE 4 Konqueror \u00e8 stato \"spezzato\" in due parti; la prima parte, quella di file manager \u00e8 stata affidata ad un nuovo file manager chiamato Dolphin mentre la seconda parte, quella di browser web \u00e8 rimasta invariata. Secondo gli sviluppatori questa decisione \u00e8 stata resa necessaria per il fatto che con il tempo era diventato impossibile continuare a sviluppare un programma con funzioni di file manager e web browser, oltre al fatto che secondo molti questa \"unione\" di file manager e web browser non era il massimo dal punto di vista delle funzionalit\u00e0.\nDal punto di vista delle prestazioni bisogna dire che questa scelta ha solo portato benefici in quanto prima utilizzando Konqueror come browser web in memoria veniva caricato anche il file manager.\nInoltre questa decisione ha portato miglioramenti anche a livello di sviluppo in quanto ora \u00e8 possibile sviluppare e migliorare separatamente un browser web (Konqueror) e un file manager (Dolphin) rendendo lo sviluppo molto pi\u00f9 prestante e veloce rispetto a prima quando entrambe le funzioni erano unite.\nIn definitiva in KDE 4 le funzioni di file manager sono affidate al nuovo Dolphin che punta molte delle sue funzioni alla semplicit\u00e0 e alla multimedialit\u00e0 dei contenuti, mentre come browser web rimane Konqueror anche noto ora con il nome di Konqueror 4.\nUna cosa curiosa da evidenziare \u00e8 il fatto che anche adesso in KDE 4 \u00e8 possibile utilizzare Konqueror come file manager alternativo a Dolphin a segnalare il fatto che comunque la struttura interna del software \u00e8 rimasta invariata. Gli sviluppatori di KDE a proposito di questo hanno segnalato che \u00e8 possibile senza problemi utilizzare Konqueror come file manager ma non lo consigliano in quanto ormai la struttura interna di file manager non viene pi\u00f9 sviluppata e quindi \u00e8 addirittura ferma a KDE 3.\nAd essere precisi la scelta di dividere le funzioni del programma \u00e8 stata presa precisamente con l'uscita di KDE 3.5.6 dove ci si ritrov\u00f2 Konqueror e Dolphin, tuttavia quest'ultimo programma aveva quasi la met\u00e0 delle funzioni di Konqueror. Soprattutto questo fatto ha portato gli utenti finali a protestare contro la scelta degli sviluppatori di dividere Konqueror per avere un programma decisamente non all'altezza. Con il tempo per\u00f2 soprattutto in KDE 4 Dolphin \u00e8 stato sviluppato sempre di pi\u00f9 e ad oggi la scelta \u00e8 condivisa da molte pi\u00f9 persone rispetto a prima.\nCaratteristiche.\n\u00c8 in grado di visualizzare e, quando possibile, di stampare un vasto numero di formati file. Tutto ci\u00f2 viene fatto appoggiandosi a dei gestori interni a KDE, i cosiddetti KPart, che vengono eseguiti nel momento in cui \u00e8 necessario visualizzare per esempio un PDF, un documento di tipo office o un file multimediale. Il concetto alla base di Kparts \u00e8 indicativamente simile a quello presente in Windows nei DCOM e negli ActiveX.\nKonqueror non \u00e8 scaricabile o installabile separatamente da KDE in quanto profondamente integrato con esso. L'ultima versione disponibile del browser \u00e8 la 4.14, pubblicata l'11 novembre 2014. Konqueror usa la stessa versione di KDE.\nEsiste un progetto parallelo al browser principale, Konqueror Embedded o Konq/E (), che punta a produrre una versione dell'applicativo utilizzabile su dispositivi embedded come palmari o altri dispositivi portatili.\nInterfaccia utente.\nL'interfaccia utente di Konqueror \u00e8 quella tipica di un browser web, ma presenta caratteristiche peculiari ed ampie possibilit\u00e0 di personalizzazione. L'interfaccia \u00e8 profondamente influenzata dalla molteplicit\u00e0 di funzioni del programma stesso e dalla necessit\u00e0 quindi di adattamento a tutte le possibilit\u00e0 di utilizzo.\nKonqueror \u00e8 caratterizzato dalla presenza opzionale di un pannello laterale a sinistra, detto Pannello di navigazione, in grado di offrire molteplici funzionalit\u00e0:\n\u00c8 disponibile inoltre un pannello in basso contenente un emulatore di terminale.\nLa configurazione dei pannelli pu\u00f2 essere salvata in profili e caricata a seconda delle necessit\u00e0 di lavoro, sono anche presenti delle configurazioni predefinite:\n\u00c8 possibile utilizzare tutte le funzioni di navigazione (indietro, avanti, cronologia, ecc) in tutte le operazioni. Infine la barra degli indirizzi supporta il completamento automatico degli indirizzi dei file locali, gli alias per gli URL esterni e le funzioni di ricerca.\nNavigazione Web.\nIl layout engine predefinito \u00e8 KHTML che gestisce la visualizzazione delle pagine HTML all'interno dell'intero progetto KDE. KHTML \u00e8 anche alla base di WebKit, utilizzato da Safari, il browser ufficiale di macOS. A partire da KDE 4 \u00e8 possibile utilizzare come motore di rendering alternativo anche WebKit, grazie all'infrastruttura KParts.\nI download possono essere gestiti autonomamente da Konqueror o \u00e8 possibile abilitare l'integrazione con KGet, il gestore di download predefinito di KDE.\nGestione dei file.\nKonqueror pu\u00f2 sfogliare le cartelle locali inserendo i percorsi nella barra degli indirizzi o facendo clic sulle voci nel pannello a sinistra di navigazione del file system.\nPermette di navigare in modi differenti, integrando i componenti web con quelli del file system (per esempio selezionando \u00abUsa file index.html\u00bb, \u00e8 possibile sfogliare una cartella come se fosse un sito web invece di vedere la lista dei file).\nTutti i file possono essere eseguiti, visualizzati, copiati, spostati e cancellati.\nCon KDE 4 la gestione file \u00e8 diventata di competenza di Dolphin, un nuovo programma appositamente progettato, ma Konqueror pu\u00f2 ancora essere utilizzato come gestore file.\nVisualizzazione dei file.\nUsando il modello a oggetti KParts, Konqueror esegue i componenti che sono capaci di visualizzare (e a volte, modificare) tipi di file specifici.\nQuesto permette, per esempio, di visualizzare un documento di KOffice direttamente da Konqueror. Qualsiasi applicazione che implementa il modello KParts pu\u00f2 essere integrata in Konqueror in questo modo.\nCritiche.\nUna critica che con il passare del tempo \u00e8 stata sempre pi\u00f9 condivisa dagli utenti finali \u00e8 il fatto che, da quando Dolphin ha preso le funzioni di file manager, Konqueror come browser web non ha avuto pi\u00f9 lo stesso sviluppo di qualche tempo fa portando il browser a non supportare nuove funzioni ritenute ormai essenziali in un comune browser web.\nInoltre a incidere ulteriormente c'\u00e8 il motore di rendering su cui si basa Konqueror, KHTML, che a detta di molti \u00e8 rimasto arretrato rispetto ad altri motori di rendering arrivando quindi a non leggere in modo completo alcuni nuovi siti web.\nConseguentemente Rekonq \u00e8 stato scelto come browser predefinito nella popolare distribuzione GNU/Linux Kubuntu a partire dalla release 10.10 andando a sostituire Konqueror."}
{"id": "61865", "revid": "79968", "url": "https://it.wikipedia.org/wiki?curid=61865", "title": "Diocesi", "text": "La diocesi (in latino \"dioecesis\", dal greco \"\u03b4\u03b9\u03bf\u03af\u03ba\u03b7\u03c3\u03b9\u03c2\", cio\u00e8 \"amministrazione\") \u00e8 un tipo di suddivisione amministrativa utilizzata nell'Impero romano; in seguito venne utilizzata nell'organizzazione delle chiese cristiane. Pi\u00f9 diocesi facenti riferimento gerarchico a un arcivescovo possono costituire una provincia ecclesiastica.\nStoria.\nNel tardo impero romano la diocesi costituiva una suddivisione amministrativa intermedia tra la prefettura e una provincia. Nella Chiesa cattolica pass\u00f2 ad indicare una porzione della comunit\u00e0 cristiana delimitata in maniera territoriale e affidata al governo pastorale di un vescovo. Dopo il Concilio Vaticano II, la diocesi non \u00e8 pi\u00f9 concepita soltanto come un'unit\u00e0 territoriale e amministrativa, per la quale ogni vescovo ha una sola diocesi e, viceversa, ogni singola diocesi ha un solo vescovo. Nelle Chiese sui iuris \u00e8 possibile che il vescovo sia assegnato ad una parte del popolo di Dio (\"pars populi Dei\") e che quindi per lo stesso territorio vi siano pi\u00f9 vescovi di molteplici Chiese sui iuris, ciascuno avente autorit\u00e0 e cura pastorale del proprio gruppo di fedeli. \u00c8 possibile una sovrapposizione territoriale di \"giurisdizioni\", soprattutto in virt\u00f9 del fatto che tutte le Chiese \"sui iuris\" cattoliche hanno pari ed eguale dignit\u00e0 nell'opera missionaria \"ad gentes\" che include un'attivit\u00e0 di evangelizzazione e proselitismo.\nIl primo esempio storico a livello nazionale \u00e8 l'India, che dal 2018 possiede tre Chiese \"sui iuris\" autonome e indipendenti: la Chiesa sui iuris latina, la Chiesa cattolica siro-malabarese e la Chiesa cattolica siro-malankarese. Tutte e tre hanno giurisdizione sull'intera India e un forte carattere missionario.\nDefinizione.\nIl Codice di Diritto Canonico spiega:\nStruttura.\nPer le diocesi pi\u00f9 grandi il vescovo \u00e8 aiutato da uno o pi\u00f9 vescovi ausiliari. Una diocesi ha normalmente un vicario generale, il quale, dove non c'\u00e8 vescovo ausiliare, \u00e8 il primo collaboratore del vescovo e ne fa le veci in sua assenza.\nIn ogni diocesi ci possono essere vari vicari episcopali, ai quali il vescovo affida l'animazione e coordinazione di alcuni aspetti particolari: pastorale, vita religiosa, evangelizzazione, ecc. La figura del vicario giudiziale \u00e8 prescritta dal Codice di Diritto Canonico, quale coordinatore dei tribunali diocesani.\nI presbiteri condividono con il vescovo la cura pastorale del popolo di Dio, nel servizio parrocchiale o negli organismi diocesani. I diaconi sono collaboratori del vescovo nell'annunziare la Parola di Dio, nell'amministrazione di alcuni sacramenti e nell'amministrare la carit\u00e0.\nOrgani.\nIl vescovo, che \u00e8 il pastore proprio di una diocesi, \u00e8 coadiuvato nella sua funzione pastorale da vari organismi, che sono espressione della natura comunionale della Chiesa:\nNel mondo.\nItalia.\nIn Italia generalmente nel Sud, addirittura sono frazioni prive di autonomia comunale; mentre al Nord vi \u00e8 invece una parziale somiglianza con la geografia amministrativa, quanto meno quella esistente prima dell'invasione napoleonica."}
{"id": "61868", "revid": "125497297", "url": "https://it.wikipedia.org/wiki?curid=61868", "title": "Poeti maledetti", "text": "L'espressione poeta maledetto (in francese \"po\u00e8te maudit\") qualifica in generale un poeta (ma anche un musicista, o artista in genere) di talento che, incompreso, rigetta i valori della societ\u00e0, conduce uno stile di vita provocatorio, pericoloso, asociale o autodistruttivo (in particolare consumando alcol e droghe), redige testi di una difficile lettura e, in generale, muore ancor prima che al suo genio venga riconosciuto il suo giusto valore.\nLa nozione romantica di \"maledizione\" del poeta appare gi\u00e0 nel 1832 nell'opera di Alfred de Vigny \"Stello\", che espose il problema dei rapporti tra poeti e societ\u00e0, anticipante la \"pi\u00e8ce\" \"Chatterton\": \nFu Verlaine ad attribuire a se stesso l'appellativo di \"maledetto\", e sebbene, in origine, designasse gli amici di Verlaine, esso avvolge in un alone indefinibile autori di epoche diverse come Cecco Angiolieri, Fran\u00e7ois Villon, Thomas Chatterton, Aloysius Bertrand, G\u00e9rard de Nerval, Charles Baudelaire, Lautr\u00e9amont, Petrus Borel, Charles Cros, Germain Nouveau, Guy de Maupassant, Antonin Artaud, \u00c9mile Nelligan, Armand Robin, Olivier Larronde o ancora, John Keats, Edgar Allan Poe, il grande pittore Vincent van Gogh e il famoso cantante Jim Morrison.\nFigura tragica spinta agli estremi, sprofondata non di rado nella demenza, l'immagine del \"po\u00e8te maudit\" costituisce il vertice insuperabile del pensiero romantico e decadente. Esso domina una concezione della poesia caratteristica della seconda met\u00e0 del XIX secolo.\nIl Maledettismo in Italia.\nIn Italia, sull'onda del mito romantico del reprobo, definito anche Maledettismo, viene a svilupparsi la Scapigliatura. Appartengono, tra gli altri (inclusi pittori e musicisti), i poeti Emilio Praga, Vittorio Imbriani, Giovanni Camerana, Iginio Ugo Tarchetti, Carlo Dossi, Antonio Ghislanzoni e Arrigo Boito. \nL'ideologia dei poeti maledetti si basa su un pensiero ribelle e rivoluzionario nei confronti della societ\u00e0. I poeti che fanno parte di questa corrente hanno solitamente un'acconciatura alquanto strana per l'epoca: capelli lunghi e arruffati, tanto da venir definiti \"Scapigliati\".\nLa morte, l'indifferenza e la ribellione costituiscono gli elementi fondamentali del Maledettismo: esso pu\u00f2 ritenersi derivato dalla ritenuta impossibilit\u00e0 dell'artista di esprimere il suo essere nella sua societ\u00e0 contemporanea; la societ\u00e0 borghese \u00e8 la prigione dell'artista, che finir\u00e0 per cercare espressioni che sfoceranno oltrech\u00e9 nella Scapigliatura, nel Dadaismo e nell'Ermetismo.\nVerlaine e Les Po\u00e8tes Maudits.\nPaul Verlaine defin\u00ec Poeti maledetti (\"Po\u00e8tes maudits\") i poeti, frequentati personalmente, ai quali dedic\u00f2 nel 1883 l'opera omonima. Essi sono Tristan Corbi\u00e8re, St\u00e9phane Mallarm\u00e9, Arthur Rimbaud, Auguste Villiers de L'Isle-Adam, Marceline Desbordes-Valmore e Pauvre Lelian, pseudonimo (e anagramma) dello stesso Verlaine.\nArthur Rimbaud.\nRimbaud \u00e8 un caso a parte. Se consideriamo la lettera, con inclusa la poesia \"Ce qu'on dit au Po\u00e8te \u00e0 prop\u00f2s de Fleurs\", spedita da Rimbaud al parnassiano Th\u00e9odore de Banville, appare chiaro la rottura con quel mondo letterario. Rimbaud brucia le tappe, e quando scrive \"Une Saison en Enfer\" ha gi\u00e0 scavalcato il muro, ed \u00e8 lontanissimo, \"sottoterra\". Fa \"tabula rasa\" di tutto ci\u00f2 che poteva \"commuoverlo al mondo\", compresa la forma e qualsiasi ideale poetico, chiudendo con tutto il passato, compreso Baudelaire, giudicandolo vissuto in un \"ambiente troppo artistico\".\nLa poesia, per Rimbaud \u00e8 un modo di cogliere l'essenza profonda della realt\u00e0. Il poeta \u00e8 il veggente in grado di rivelare questa realt\u00e0 sconosciuta, e in merito a ci\u00f2 risulta particolarmente significativa la lettera del 15 maggio 1871 di Rimbaud indirizzata a Paul Demeny, la cosiddetta \"Lettera del Veggente\", nella quale ribadisce una totale sregolatezza dei sensi per giungere all'Ignoto (\"Inconnu\").\nGi\u00e0 due giorni prima, a Georges Izambard, Rimbaud scriveva\nIl marchio \"infamante\" di \"maledetto\" Rimbaud se l'\u00e8 meritato pi\u00f9 di chiunque altro, per la sua lucida rivolta, per la sua intelligenza, per la sua indefessa tenacia nel volere metodicamente scardinare l'ovvio, facendo piazza pulita di ogni tipo di categorizzazione, tanto da potersi definire lui stesso come un essere \"senza cuore\".\nSviluppi del mito del Maledetto.\nL'appellativo venne usato anche in riferimento a Olindo Guerrini, poeta italiano vissuto verso la fine del XIX secolo e, pi\u00f9 giustamente, ad un altro autore italiano, Dino Campana, la cui poetica visionaria \u00e8 stata spesso accostata a quella dei \"maudits\"; chiarissimo \u00e8 infatti l'influsso di questi ultimi nell'opera \"Canti Orfici\".\nUn forte legame moderno coi \"maudits\" ed in particolare con Rimbaud si ravvisa nella poetica e nella musica di Jim Morrison.\nIl mito dell\u2019\"artista maledetto\" ugualmente riecheggia in molti gruppi e cantanti del jazz e del rock. A Patti Smith, in particolare, \u00e8 stato attribuito il soprannome di \"sacerdotessa maudit del rock\".\nEredit\u00e0 del maledettismo.\nAd oggi, oltre agli autori gi\u00e0 citati, ne sono comparsi altri, anche in tempi recenti, che hanno alimentato il mito del poeta maledetto, e questi sono: Antonin Artaud, Karel Hynek M\u00e1cha, Marceline Desbordes-Valmore, Alejandra Pizarnik, Nikolaus Lenau, Salvatore Toma, Antonio Verri, Gilberte H. Dallas, Jean-Pierre Duprey, Andr\u00e9 Fr\u00e9d\u00e9rique, Roger Milliot, G\u00e9rald Neveu, Jacques Prevel, Andr\u00e9 de Richaud, Roger-Arnould Rivi\u00e8re, Armand Robin, Jean-Philippe Salabreuil, Mario Scalesi e Ilarie Voronca."}
{"id": "61869", "revid": "124061416", "url": "https://it.wikipedia.org/wiki?curid=61869", "title": "Nicchia ecologica", "text": "La nicchia ecologica \u00e8 un termine che indica il ruolo di una specie (o di una popolazione) all'interno di un ecosistema, ossia il suo modo di vivere, le sue esigenze alimentari, territoriale e tutte le condizioni fisiche, chimiche e biologiche che ne permettono l'esistenza in quel particolare ambiente. Per definizione una nicchia ecologica esiste solo se esiste una specie che la occupa. \nAgli inizi degli anni venti, il termine veniva utilizzato come sinonimo di habitat, cio\u00e8 lo spazio fisico occupato da una popolazione in un ecosistema (\"nicchia spaziale\"). In seguito, il concetto venne ampliato con l'introduzione della \"nicchia trofica\", il ruolo ecologico all'interno della comunit\u00e0. Negli anni cinquanta venne, infine, coniato il termine di \"nicchia pluridimensionale, \"la quale \u00e8 una sorta di ipervolume: uno spazio concettuale delineato da tutte le interazioni (biotiche ed abiotiche) che influenzano l'esistenza di una specie in un ecosistema.\nIn ecologia si usa fare una distinzione tra:\nLa nicchia fondamentale \u00e8 la nicchia massima teorica occupabile da una popolazione in condizioni ideali, cio\u00e8 in assenza di competizione e con risorse non limitanti.\nLa nicchia realizzata \u00e8 invece quella realmente occupata da una specie e la cui ampiezza \u00e8 minore a causa della competizione interspecifica e intraspecifica."}
{"id": "61870", "revid": "599", "url": "https://it.wikipedia.org/wiki?curid=61870", "title": "Translitterazione", "text": ""}
{"id": "61871", "revid": "1934238", "url": "https://it.wikipedia.org/wiki?curid=61871", "title": "Lingua agglutinante", "text": "Una lingua agglutinante \u00e8 un tipo di lingua la cui morfologia impiega primariamente l'agglutinazione. Ci\u00f2 significa che le parole sono costituite dall'accostamento di pi\u00f9 morfemi che ne determinano il significato, ma tali morfemi (che possono includere ampliamenti o affissi) rimangono \"invariati\" dopo essere stati uniti fra di loro. Inoltre, ciascun singolo morfema veicola un singolo significato.\nIn ci\u00f2 l'agglutinazione differisce dalla flessione, che caratterizza invece le lingue flessive. Nella flessione l'accostamento dei morfemi pu\u00f2 indurre varie modificazioni fonetiche dei morfemi stessi, fino a fonderli o a renderli irriconoscibili. Inoltre un singolo morfema pu\u00f2 aggiungere pi\u00f9 di un significato.\nIl termine fu introdotto da Wilhelm von Humboldt nel 1836 per classificare le lingue da un punto di vista morfologico. Deriva dal verbo latino \"adglutino\" \"incollare\".\nCaratteristiche.\nNelle lingue agglutinanti le parole (allo stato iniziale) sono costituite dalla sola radice, a cui vengono poi aggiunti prefissi o suffissi per esprimere categorie grammaticali diverse (ad esempio genere, numero, caso o tempo verbale) e i morfemi sono espressi da affissi (e non da cambiamenti interni della radice della parola, o cambiamenti in forza o tono). Inoltre, e cosa ancor pi\u00f9 importante, in una lingua agglutinante gli affissi non vengono mai fusi con altri, e non cambiano forma in base alla presenza di altri.\nUn esempio di lingua fortemente agglutinante \u00e8 il finlandese:\nLe lingue agglutinanti tendono a essere molto regolari e ad avere un alto numero di affissi/morfemi per parola. Ad esempio il giapponese e il nahuatl possiedono solo due verbi significativamente irregolari, e il turco solo uno.\nLe lingue sintetiche \"non agglutinanti\" sono invece dette lingue flessive poich\u00e9 combinano insieme affissi da \"compressione\" (in inglese: \"squeezing\"), modificandoli drasticamente per giungere all'unione di parecchi significati in un solo affisso (per esempio in italiano, un solo breve suffisso verbale pu\u00f2 indicare il \"tempo passato, modo indicativo, prima persona singolare\").\nIl termine \"agglutinante\" \u00e8 anche usato a volte come sinonimo di sintetico, anche se tecnicamente ci\u00f2 non \u00e8 vero. Quando \u00e8 usato in questa accezione, la parola abbraccia in senso generale sia le lingue flessive sia quelle inflessive, la cui distinzione risulta meno netta di quanto si possa pensare. Entrambe possono essere considerate due conclusioni di una stessa continuit\u00e0, con varie lingue che ricadono pi\u00f9 verso un'estremit\u00e0 rispetto alle altre. Infatti una lingua sintetica pu\u00f2 presentare caratteristiche agglutinanti relative al lessico ma non al sistema di casi; come avviene ad esempio, nel tedesco e nell'olandese.\nEsempi di lingue agglutinanti.\nEsempi di lingue agglutinanti sono:\nIn passato anche gran parte dell'Iran e dell'antico Medio-Oriente parlavano lingue agglutinanti, come il sumerico il gutiano, il lullubi e il cassita.\nFamiglie di appartenenza.\nLe lingue agglutinanti non sono interamente raggruppate nella stessa famiglia linguistica, anche se il finlandese e l'ungherese appartengono allo stesso gruppo (le lingue ugro-finniche), cos\u00ec come il giapponese e il coreano. \u00c8 possibile che un'evoluzione convergente abbia portato molte lingue separate a sviluppare questa propriet\u00e0, ma sembra esista una direzione evolutiva preferenziale dalle lingue sintetiche agglutinanti alle lingue sintetiche fusive, e da queste ultime alle lingue non sintetiche, che a loro volta evolvono nuovamente in linguaggi sintetici agglutinanti. Secondo la teoria linguistica uralo altaica, le genti mongoliche, turciche, manciu-tunguse, coreane, giapponesi e ugro-finniche condividerebbero un'origine comune, e nonostante tale teoria sia considerata inverosimile al giorno d'oggi, \u00e8 da notare che tutte le lingue di queste famiglie sono agglutinanti o hanno caratteristiche importanti di agglutinanza."}
{"id": "61874", "revid": "2207", "url": "https://it.wikipedia.org/wiki?curid=61874", "title": "Geometria dei frattali", "text": ""}
{"id": "61877", "revid": "123963451", "url": "https://it.wikipedia.org/wiki?curid=61877", "title": "O Canada", "text": "O Canada \u00e8 l'inno nazionale del Canada. Il testo fu scritto, in lingua francese, da Adolphe-Basile Routhier nel 1880, e in lingua inglese, da Robert Stanley Weir nel 1908. La musica \u00e8 di Calixa Lavall\u00e9e.\nL'inno venne adottato ufficialmente nel 1980 in sostituzione del \"God Save the Queen\" tradizionalmente utilizzato come inno nazionale fino al 1965, quando \"The Maple Leaf Forever\" lo sostitu\u00ec negli eventi sportivi. Fino a quella data era sentita da parte dei canadesi l'appartenenza all'Impero britannico ma successivamente anche con l'adozione della nuova bandiera canadese (15 febbraio 1965) fu deciso di cambiare anche l'Inno nazionale in modo da dare un carattere pi\u00f9 \"canadese\" alla melodia che lo rappresentava. Solo nel 1980 per\u00f2 si arriv\u00f2 all'approvazione definitiva declassando il \"God Save the Queen\" a inno reale intonato quindi in presenza del Sovrano o di qualche altro membro della famiglia reale o in commemorazioni particolari.\nDue citazioni del testo, \"With glowing hearts\" e \"Des plus brilliants exploits\", sono state usate come slogan dei XXI Giochi olimpici invernali disputati in Canada, a Vancouver."}
{"id": "61879", "revid": "287204", "url": "https://it.wikipedia.org/wiki?curid=61879", "title": "Catodo", "text": "Un c\u00e0todo (dal greco \u03ba\u03ac\u03b8\u03bf\u03b4\u03bf\u03c2, discesa) nei sistemi elettrochimici, \u00e8 l'elettrodo sul quale avviene una semireazione di riduzione.\nNei dispositivi elettronici il catodo \u00e8 il polo negativo.\nTale termine fu coniato nel 1834 dal fisico Michael Faraday."}
{"id": "61880", "revid": "1529788", "url": "https://it.wikipedia.org/wiki?curid=61880", "title": "Anodo", "text": "Un anodo (dal greco \u1f04\u03bd\u03bf\u03b4\u03bf\u03c2, salita), nei sistemi elettrochimici, \u00e8 l'elettrodo sul quale avviene una semireazione di ossidazione.\nNei dispositivi elettronici, l'anodo \u00e8 il polo positivo.\nTale termine fu coniato nel 1834 dal fisico Michael Faraday."}
{"id": "61887", "revid": "536103", "url": "https://it.wikipedia.org/wiki?curid=61887", "title": "Ludwigshafen am Rhein", "text": "Ludwigshafen am Rhein (letteralmente: \"Porto di Ludovico sul Reno\", in tedesco palatino \"Ludwichshafe\") \u00e8 una citt\u00e0 extracircondariale di abitanti della Renania-Palatinato, in Germania.\nGeografia fisica.\nPosta di fronte a Mannheim, costituisce con la stessa e con Heidelberg la grande area metropolitana del Reno-Neckar.\nStoria.\nLudwigshafen ha una storia relativamente recente, fu infatti sede per alcuni secoli di una fortezza, detta \"Rheinschanze\", a guardia del ponte sul Reno di fronte a Mannheim.\nNel 1843 un uomo d'affari che da tempo cercava di vendere il terreno attorno alla Rheinschanze, cedette il terreno a Ludovico di Baviera che pianific\u00f2 la costruzione di un insediamento abitato, che potesse competere commercialmente con la vicina Mannheim. Questo prese il nome di \"Ludwigshafen\" (\"Porto di Ludovico\").\nDurante la rivoluzione del 1848, la citt\u00e0 venne presa da un gruppo di ribelli che vennero prontamente allontanati dai prussiani e dalle cannonate degli abitanti di Mannheim, i quali ne approfittarono per danneggiare le infrastrutture della giovane citt\u00e0. Fino al 1865 Ludwigshafen rimase un piccolo villaggio sulla riva sinistra del Reno, ma in quell'anno, dopo lunghi dibattiti, si stabil\u00ec nella citt\u00e0 la BASF, un'importante azienda chimica, che port\u00f2 la creazione di migliaia di posti di lavoro. Con l'arrivo della BASF, anche altre industrie chimiche si stanziarono nella citt\u00e0, dotata di un ottimo porto naturale sul Reno e ben collegata alla rete ferroviaria nazionale, e cos\u00ec la popolazione crebbe a dismisura, passando dai abitanti del 1852 ai del 1900. Vennero costruite nuove case, spesso su altre demolite in precedenza, e diversi villaggi vicini vennero inglobati. Durante la prima guerra mondiale, Ludwigshafen divenne, con le sue fabbriche chimiche, un polo fondamentale dell'industria bellica tedesca e fu la prima localit\u00e0 in Germania a subire un bombardamento aereo.\nDopo la caduta del II Reich, la citt\u00e0 sub\u00ec l'occupazione militare francese, durata fino al 1930, e nel 1921, la citt\u00e0 fu colpita da un'esplosione presso la BASF, che uccise 900 persone. Con la crisi del 1929 il nazismo prese ancora pi\u00f9 piede nella citt\u00e0 renana che durante il secondo conflitto mondiale venne praticamente rasa al suolo, in 121 raid. La ricostruzione di Ludwigshafen fu particolare, se molte citt\u00e0 tedesche vollero ricostruire gli edifici distrutti, nella citt\u00e0 renana si prefer\u00ec riedificare secondo i criteri architettonici degli anni cinquanta e sessanta. Col passare degli anni la citt\u00e0 \u00e8 cresciuta sempre pi\u00f9, aumentando la qualit\u00e0 della vita, anche se l'inquinamento \u00e8 opprimente. Tuttora Ludswighafen riveste un ruolo fondamentale nel quadro industriale tedesco.\nInfrastrutture e trasporti.\nLudswighafen \u00e8 dotata di un'efficiente rete stradale urbana e interurbana ed \u00e8 collegata alle principali autostrade della regione. \u00c8 il pi\u00f9 importante porto sulla riva sinistra del Reno. La citt\u00e0 ha un'imponente stazione ferroviaria, ma anche alcuni quartieri cittadini sono dotati di una propria stazione. La compagnia cittadina di trasporti, la Verkehrsbetriebe Ludwigshafen, detta VBL, gestisce una decina di linee tramviarie, che arrivano anche a Mannheim, una decina di linee su gomma e alcune linee extraurbane.\nEconomia.\nLudwigshafen \u00e8 famosa soprattutto per essere la sede della grande industria chimica BASF. Al 1921 risale l'esplosione di un impianto della BASF a Oppau, un sobborgo di Ludwigshafen am Rhein, che port\u00f2 alla morte di 800 persone.\nTurismo.\nIl centro storico della citt\u00e0 \u00e8 relativamente piccolo e caratterizzato da edifici in stile anni cinquanta e '60. Le principali attrazioni turistiche sono quello che resta della Lutherkirche e il museo Wilhelm Hack.\nCultura.\nLudwigshafen \u00e8 dotata di un teatro-auditorium detto Pfalzbau e di alcuni musei, il Wilhelm Hack, dove \u00e8 esposta un'opera di Joan Mir\u00f3 e lo Stadtmuseum, posto nel municipio, riguardante la breve storia cittadina.\nSuddivisione amministrativa.\nLudwighafen \u00e8 divisa in 14 distretti:"}
{"id": "61888", "revid": "11910767", "url": "https://it.wikipedia.org/wiki?curid=61888", "title": "Space shuttle", "text": ""}
{"id": "61889", "revid": "124704070", "url": "https://it.wikipedia.org/wiki?curid=61889", "title": "Rafael del Riego", "text": "Giovent\u00f9.\nRafael del Riego nacque il 9 aprile 1784 a Santa Mar\u00eda de Tu\u00f1as, nella regione delle Asturie. Rampollo di una delle moltissime famiglie nobili spagnole, di scarsa fortuna. Pot\u00e9, comunque, proseguire gli studi sino all'universit\u00e0 di Oviedo, dove si diplom\u00f2 nel 1807. Si trasfer\u00ec Madrid.\nLa guerra d'indipendenza spagnola.\nLe prime battaglie.\nRiego si trasfer\u00ec a Madrid, dove pot\u00e9 arruolarsi nella \"Guardia de corp\" della famiglia reale. All'arrivo dei francesi di Murat, venne imprigionato nel grande palazzo dell'Escorial, da dove riusc\u00ec a fuggire. Si rifugi\u00f2, naturalmente, nella regione natale, ove il padre era stato, nel frattempo, nominato membro della locale \"Junta Suprema de Asturias\".\nIniziata la lunga guerra d'indipendenza spagnola, l'8 agosto 1808, Riego venne promosso capitano della divisione del generale Acevedo per passare, poco dopo, a suo aiutante di campo. Con tale ruolo partecip\u00f2, il successivo 10 novembre, alla sfortunata battaglia di Espinosa de los Monteros, che impose all'esercito spagnolo una severa sconfitta. Nella conseguente fuga, il 13 novembre, Riego, sempre al seguito dell'Acevedo, venne preso prigioniero dai francesi e poi deportato in Francia.\nSei anni di prigionia ed esilio.\nQui venne successivamente rilasciato e pot\u00e9 viaggiare in Inghilterra e Spagna, profittando per entrare in contatto con ambienti massonici, praticamente assenti in Spagna. Sinch\u00e9 venne la guerra della sesta coalizione, del 1813-14, che portarono alla caduta di Napoleone ed alla fuga del di lui fratello, divenuto re di Spagna con il titolo di Giuseppe I.\nReincorporazione nell'esercito spagnolo.\nRiego ritorn\u00f2 in Spagna, ove venne rincorporato nell'esercito, con il grado di tenente colonnello. Qui fece in tempo a prestare giuramento alla Costituzione del 1812, alla presenza del generale Lacy, appena prima che Ferdinando VII, rientrato il 24 marzo 1814 dalla prigionia in Francia, dissolvesse le Camere, il 10 maggio, ed abolisse la Costituzione.\nLa restaurazione.\nDurante i sei anni di assolutismo, forte dei contatti maturati in Europa, Riego si era unito alla massoneria e ai liberali, nelle trame miranti a imporre a re Ferdinando il ripristino della Costituzione del 1812, circostanza che, probabilmente, non venne alla luce, o che, comunque, non compromise la carriera militare del giovane ufficiale.\nLa rivoluzione costituzionale del 1820.\nIl fallito pronunciamento del Riego.\nL'occasione per l'insurrezione venne alla fine del 1819, quando Ferdinando comand\u00f2 il concentramento attorno al grande porto di Cadice di 10 battaglioni, in parte di nuova formazione, destinati ad essere imbarcati per le Americhe, a combattere la grande insurrezione bolivariana. Riego ebbe il comando del battaglione delle Asturie. Molti erano, in quell'esercito, gli ufficiali legati alla massoneria o comunque favorevoli ad un nuovo regime liberale e costituzionale. La tanto desiderata insurrezione, quindi, prese le forme di un \"pronunciamento\" militare.\nA dare avvio al pronunciamento fu proprio il Riego, il 1\u00ba gennaio 1820, in localit\u00e0 Cabezas de San Juan, presso Siviglia. Tenne un gran discorso alla truppa, affermando: \"perch\u00e9 la Spagna si salvi, \u00e8 indispensabile che il re nostro Signore giuri la legge costituzionale del 1812, affermazione legittima e civile dei diritti e doveri degli Spagnoli. Viva la Costituzione!\"\nCon ci\u00f2, trascin\u00f2 il battaglione di 20.000 uomini sino ad Arcos de la Frontera, ove prese prigioniero il comandante in capo del corpo di spedizione, generale conte de Calder\u00f3n. Dopodich\u00e9, cominci\u00f2 una marcia per molte citt\u00e0 andaluse, con l'intento di sollevarle. Intento fallito, che si scontr\u00f2 con una generale indifferenza delle popolazioni nonostante la mancata reazione da parte dei legittimisti o del governo centrale, incapace di reagire per reprimere i reparti ribelli. Di contro, il tentativo di sollevamento ed il mancato apporto di truppe, molto aiut\u00f2 i movimenti indipendentisti in Sudamerica. Riego, a ogni buon conto, dovette disperdere la colonna, cercando lui stesso rifugio nelle deserte colline dell'Estremadura.\nLa successiva insurrezione della Galizia.\nAl fallimento del pronunciamento in Andalusia, tuttavia, segu\u00ec un secondo colpo di stato militare, questa volta nella lontana Galizia, a La Coru\u00f1a, seguita da Ferrol e da Vigo: in tutte queste citt\u00e0 venne riproclamata la Costituzione del 1812. Ed il movimento insurrezionale, finalmente, si estese per il resto della Spagna.\nI tumulti di Madrid.\nL'evento culminante venne il 7 marzo 1820, allorch\u00e9 una folla circond\u00f2 il Palazzo reale di Madrid, ove sedeva Ferdinando VII. Questi considerava di disporre di truppe sufficienti nella guarnigione della capitale per spazzare il tumulto ed eman\u00f2 i relativi ordini al comandante generale Francisco Ballesteros.\nIl generale, per\u00f2, rispose di non poter rispondere della propria truppa. Seguirono ore di marcata tensione, sino alla tarda serata, quando il sovrano venne indotto a firmare un decreto col quale dichiarava di aver stabilito di giurare sulla Costituzione \"in accordo con la volont\u00e0 generale del popolo\".\nSegu\u00ec, il 10, un proclama reale, \"Manifiesto del rey a la Naci\u00f3n espa\u00f1ola\", nel quale Ferdinando annunciava di aver prestato giuramento alla Costituzione, il precedente 8, ed aggiungeva: \"Marciamo risolutamente, ed io sar\u00f2 il primo, per il sentiero costituzionale\". Cominciava cos\u00ec il Triennio liberale.\nIl Triennio liberale.\nI prestigiosi incarichi militari.\nIl nuovo governo liberale appena insediatosi promosse Riego al grado di maresciallo di campo e, poco dopo, capitano generale della Galizia; carica che non assunse in quanto accusato di essersi compromesso con un complotto repubblicano in occasione della sua presenza a Madrid, nell'agosto-settembre 1820. Presto riabilitato, nel successivo novembre ottenne il governatorato dell'Aragona e si trasfer\u00ec a Saragozza. Il 18 giugno 1821 si un\u00ec a nozze con sua cugina Maria Teresa del Riego y Bustillos.\nI sospetti, tuttavia, non lo abbandonavano, tanto che, a seguito della fallita iniziativa repubblicana tentata dal Cugnet de Montarlet il 4 settembre 1821, Riego venne destituito dalla capitaneria generale e brevemente tenuto agli arresti. Tuttavia la sua popolarit\u00e0 rimaneva intatta e si svolsero alcune manifestazioni a Madrid per chiederne la liberazione. Venne quindi trasferito a L\u00e9rida, e poi a Castell\u00f3 de Farfa\u00f1a.\nPresidente del parlamento.\nDi fronte all'evidente ostilit\u00e0 degli alti comandi, Riego prefer\u00ec passare alla vita politica attiva: forte della sua popolarit\u00e0, nel marzo 1822 venne eletto alle Cortes Generales come deputato della Asturie e venne nominato presidente dell'assemblea. Egli era parte importante di una maggioranza normalmente qualificata di \"esaltati liberali\", che tenevano all'opposizione non solo i monarchici, ma anche i moderati, guidati dal de la Rosa.\nPer la sua popolarit\u00e0 ed il suo ruolo politico, Riego si venne a trovare al centro della dura polemica politica. Gli avversari lo diffamavano, accusandolo di essersi illegalmente arricchito. E la prima rivolta anti-governativa lo vide direttamente protagonista, allorch\u00e9 un battaglione della Milizia Nazionale caric\u00f2 in pieno centro di Madrid una folla che lo acclamava.\nLa seconda restaurazione.\nL'intervento francese.\nIl 9-14 ottobre 1822, al congresso di Verona, le potenze della Santa Alleanza autorizzarono la Francia reazionaria di Luigi XVIII a condurre un corpo di spedizione in Spagna, volto a reintrodurre la monarchia assoluta.\nIl 7 aprile 1823 un numerosissimo esercito, formato da ben uomini detti i \"Centomila Figli di San Luigi\" e guidato dal duca d'Angoul\u00eame, figlio di Carlo X e quindi nipote (di zio) di Luigi XVIII, attravers\u00f2 la frontiera sui Pirenei. Salvo alcuni scontri in Catalogna, il duca d'Angoul\u00eame pot\u00e9 condurre una facile marcia sino a Madrid, raggiunta il 24 maggio, dove venne trionfalmente accolto.\nDestituzione del sovrano.\nNel frattempo il governo liberale, con il Riego, aveva preso formalmente prigioniero Ferdinando VII e lo aveva condotto con s\u00e9 nella citt\u00e0-fortezza di Cadice, grande centro commerciale e centro della rivolta liberale. Qui i deputati liberali delle Cortes Generales, con il pieno appoggio del Riego, si riunirono per votare la destituzione del prigioniero Ferdinando.\nSconfitta a Ja\u00e9n.\nQuando giunsero le truppe francesi, cominci\u00f2 l'assedio, condotto con l'appoggio di una grandissima flotta forte di 67 navi da battaglia. L'assedio si concluse il 31 agosto quando, dopo la vittoriosa conquista di due forti all'imbocco della penisola a 12 km da Cadice, nota come battaglia del Trocadero, cui partecip\u00f2 anche Carlo Alberto di Savoia, la citt\u00e0 venne costretta alla capitolazione.\nRiego non era, per sua fortuna, presente in citt\u00e0, in quanto, col titolo di comandante del III Corpo d'armata, aveva avuto incarico di condurre una campagna in Andalusia. A Ja\u00e9n si scontr\u00f2 con le truppe francesi, nella cosiddetta \"battaglia di J\u00f3dar\" del 14 settembre: fu una totale disfatta tant'\u00e8 che Riego, ferito, fu costretto a fuggire. Il tradimento del generale Ballesteros port\u00f2 alla sua cattura, il 15 settembre, nel villaggio di Arquillos, presso la citt\u00e0 di Ja\u00e9n.\nProcesso ed esecuzione.\nCondotto prigioniero a Madrid, fu rinchiuso nel primo seminario di nobili e carceri della corona. Il 5 novembre, allorch\u00e9 stava in cappella, gli fu fatto credere che, se avesse scritto un'invocazione al perdono e alla clemenza da parte del re e di tutti coloro che aveva offeso per i suoi possibili \"crimini liberali\", avrebbero commutato la pena di morte. Era in una situazione fisicamente e psicologicamente deplorevole e scrisse una confessione che le autorit\u00e0 fecero pubblicare dalla \"Gazzetta di Madrid\", in segno di derisione. I liberali hanno cercato di mettere in dubbio i sentimenti di pentimento espressi dal Riego nella sua ritrattazione e professione di fede:\nTuttavia, il suo pentimento fu vano. Venne invece spogliato degli onori militari e, con un processo sommario presieduto da don Alfonso de Cavia, venne condannato a morte per alto tradimento della corona, dal momento che era uno dei membri del parlamento che aveva votato a favore della destituzione del re, con la confisca delle propriet\u00e0. Il 7 novembre 1823, segnato moralmente e fisicamente, con l'approvazione del re, Rafael del Riego fu condotto alla forca in un cesto e impiccato nella piazza de la Cebada, a Madrid.\nLa moglie, separata dal marito sin dal 1822, mor\u00ec il 19 giugno 1824, a 24 anni. Il fratello Miguel, che fu suo biografo ed esule in Inghilterra, visse nell'intimit\u00e0 di Ugo Foscolo.\nFu membro della Massoneria e raggiunse il 33\u00ba ed ultimo grado del Rito scozzese antico ed accettato.\nVenne ufficialmente riabilitato da un regio decreto della regina Maria Cristina, il 31 ottobre 1835.\nMemoria.\nL'\"Himno de Riego\" (Inno di Riego) \u00e8 una canzone scritta in onore di Riego ed \u00e8 stata l'inno nazionale della Seconda repubblica spagnola (1931-1939). Un suo ritratto \u00e8 mostrato con grande evidenza nel palazzo della Cortes Generales."}
{"id": "61890", "revid": "1658", "url": "https://it.wikipedia.org/wiki?curid=61890", "title": "Rafael del Riego y Nu\u00f1ez", "text": ""}
{"id": "61900", "revid": "933835", "url": "https://it.wikipedia.org/wiki?curid=61900", "title": "Magdeburgo", "text": "Magdeburgo (in tedesco Magdeburg; in basso tedesco \"Meideborg\"; nota in italiano storico come \"Madeburgo\"), \u00e8 una citt\u00e0 extracircondariale (targa MD), capitale del Land Sassonia-Anhalt. Con i suoi 236.235 abitanti, \u00e8 la seconda citt\u00e0 del proprio stato federato per popolazione - dopo Halle - e uno dei tre Oberzentren del Land designati dal piano nazionale di sviluppo 2002.\nLa citt\u00e0 \u00e8 famosa per il proprio consistente patrimonio storico-artistico, tra cui spicca il Palazzo Imperiale di Ottone I, imperatore del Sacro Romano Impero. Ospita sia la sede vescovile evangelica, sia quella cattolica. Sul territorio sono presenti due universit\u00e0: la Otto-von-Guericke-Universit\u00e4t Magdeburg e la Hochschule Magdeburg-Stendal.\nLa citt\u00e0 ha festeggiato, nel 2005, i suoi primi 1.200 anni dalla fondazione, e dal 2010 ha adottato il soprannome di \"Ottostadt\", la citt\u00e0 di Ottone.\nGeografia fisica.\nLa citt\u00e0 \u00e8 ubicata, a una quota di circa 50 metri rispetto al Normalnull, a met\u00e0 del corso del fiume Elba, sul bordo orientale del Magdeburg B\u00f6rde. Si trova al centro della \"Region Magdeburg\", nota anche come \"Elbe-B\u00f6rde-Heide\".\nTerritorio.\nLa citt\u00e0 si sviluppa principalmente sulla sponda occidentale del fiume, sopraelevata rispetto al corso d'acqua e denominata Domfelsen, formata da arenaria e siltite del Rotliegend e rappresentante il prolungamento delle colline sassoni note come Flechtinger H\u00f6henzug. Magdeburgo \u00e8 quindi una delle poche citt\u00e0 del bassopiano germanico a essere fondata sulla roccia, ma, oltre a occupare la porzione rocciosa, si \u00e8 anche sviluppata su un'isola allungata tra lo \"Strom-Elbe\" e l\"'Alten Elbe\" e sulla sponda orientale della piana del fiume.\nPrincipali citt\u00e0 nelle vicinanze sono: Wolfsburg, a nordovest; la citt\u00e0 gemellata di Braunschweig, a ovest; Halle a sud e Potsdam a . Berlino si trova a a est.\nSecondo uno studio condotto dal primo trimestre del 2007, Magdeburgo detiene subito dopo Hannover, tra le 50 principali citt\u00e0 tedesche, la maggior quota di verde pubblico nelle aree urbane.\nClima.\nLe precipitazioni annue raggiungono una media di , un valore estremamente basso: solo nel due per cento delle stazioni del \"Deutscher Wetterdienst\" (Servizio Meteorologico Tedesco) sono registrati valori inferiori. Il mese pi\u00f9 secco \u00e8 marzo, il pi\u00f9 piovoso luglio.\nStoria.\nOrigine.\nSorta in una zona probabilmente gi\u00e0 abitata nel periodo paleolitico, la citt\u00e0 attuale viene menzionata per la prima volta durante l'anno 805 nel \"Capitolare di Thionville\" di Carlo Magno con il nome di \"Magadoburg\" che nell'antico dialetto sassone significava \"borgo della vergine\" (da \"Magath\", ovvero \"vergine\", e \"Burg\", ovvero \"borgo fortificato\").\nPreistoria e antichit\u00e0.\nI pi\u00f9 antichi reperti ritrovati, principalmente armi bifacciali (conosciute anche come amigdale), risalgono all'epoca della Glaciazione Riss, circa anni fa.\nProve di presenza umana sedentaria nella zona di Magdeburgo sono rintracciabili dagli ultimi anni dell'era glaciale Weichseliana, verso il 15000 a.C. Durante il Neolitico la Cultura della ceramica lineare fu portata nell'area, verso il 5400 a.C. circa, da trib\u00f9 danubiane. Il fertile L\u00f6ss e la vicinanza di boschi e di acqua hanno rappresentato buone condizioni per favorire l'insediamento sulla riva occidentale, protetta dal rischio di esondazioni dell'Elba.\nEpoca medievale.\nMagdeburgo viene citata per la prima volta - con il toponimo \"Magadoburg\" - nell'805 d.C. all'interno del \"Capitolare di Thionville\" di Carlo Magno, divenendo durante il X secolo sede di palazzo imperiale sotto Ottone I di Sassonia, dopo che nel 919, Enrico l'Uccellatore, padre di Ottone, aveva fortificato l'insediamento contro gli attacchi di Magiari e Slavi. Tuttavia, la roccaforte di Magdeburgo fu anche utilizzata per portare a termine scambi commerciali con gli slavi che vivevano a est dell'Elba.\nNel 929 Enrico I combin\u00f2 il matrimonio del futuro Ottone I con Editha (a volte indicata anche come \"Edgitha\" o \"Eadgyth\"), figlia di Edoardo il Vecchio, re del Wessex. Come morgengabio, Editha ricevette proprio Magdeburgo. Nel 937 si svolse in citt\u00e0 una dieta cui parteciparono due arcivescovi, otto vescovi ed i pi\u00f9 alti dignitari laici. Nello stesso periodo venne fondato il monastero dedicato San Maurizio, il \"Mauritiuskloster\".\nNel 946 la regina Editha mor\u00ec e fu seppellita nella chiesa del monastero, che sarebbe divenuta in seguito il Duomo di Magdeburgo. Ottone si rispos\u00f2 con Adelaide, vedova di Lotario II d'Italia, la quale influenz\u00f2 notevolmente l'architettura della citt\u00e0. Nel 962 Ottone il Grande ed Adelaide vennero incoronati con la corona imperiale del Sacro Romano Impero. Al Sinodo di Ravenna del 968 Magdeburgo venne elevata al ruolo di arcivescovado. Il primo arcivescovo, Adalberto di Magdeburgo fu canonizzato come \"Apostolo degli slavi\". Facevano originariamente parte della diocesi di Magdeburgo anche le diocesi di Brandeburgo, di Havelberg, di Mei\u00dfen (fino al 1399), la diocesi di Merseburg, l'arcidiocesi di Pozna\u0144, (fino al 968), la diocesi di Naumburg-Zeitz e quella di Lebus (fino al 1420).\nNel 973 mor\u00ec anche Ottone il Grande e venne seppellito accanto alla sua prima moglie, Editha.\nNel 1035 venne concesso alla citt\u00e0 il diritto di ospitare la fiera in virt\u00f9 di apposita patente. Come conseguenza numerosi visitatori provenienti da molti paesi furono attirati in citt\u00e0 dalle opportunit\u00e0 commerciali scaturite. Esempio indicativo della vivacit\u00e0 degli scambi che avvenivano all'epoca in citt\u00e0 \u00e8 la presenza di una moneta coniata alla zecca di Magdeburgo all'interno del cosiddetto \"tesoro di Sandur\", ritrovato nell'omonimo paesino delle isole F\u00e6r \u00d8er. Nel 1126 Norberto di Xanten, in seguito canonizzato, divenne arcivescovo della citt\u00e0. Proprio in Magdeburgo prese forma il cosiddetto \"diritto\" omonimo (in tedesco \"Magdeburger Recht\"), considerato per l'epoca pratico, moderno ed esemplare, e conseguentemente adottato in molte aree dell'Europa centrale ed orientale. L'arcivescovo Wichmann adott\u00f2 nel 1188 per la citt\u00e0 il cosiddetto \"privilegio\" sul diritto di Magdeburgo.\nDurante il XII secolo, la citt\u00e0 era riuscita a guadagnare maggiore indipendenza dal signore della citt\u00e0, l'arcivescovo di Magdeburgo, senza per\u00f2 raggiungere la completa libert\u00e0. Nel 1294 i cittadini di Magdeburgo acquistarono dall'arcivescovo di Magdeburgo i diritti sulla citt\u00e0 nei ruoli di burgravio e scoltetto, potendo cos\u00ec occupare gli incarichi lasciati scoperti dall'autorit\u00e0 ecclesiastica: con ci\u00f2 ha avuto inizio anche a Magdeburgo una sorta di autogoverno locale. Verso la fine del XIII secolo la citt\u00e0 divenne membro della Lega anseatica (si hanno notizie certe dal 1295 in poi) e si svilupp\u00f2 in parallelo con Braunschweig, altra citt\u00e0-stato sassone.\nNel 1430 avvennero scontri militari tra la citt\u00e0 e l'arcivescovo, che oltre tutto aveva cercato di fermare il Concilio di Basilea. Nel 1550 venne assegnata alla citt\u00e0 l'arcidiocesi della Provincia della Bassa Sassonia, ma nel 1503 l'arcivescovo decise di trasferire la propria residenza ad Halle. L'avvento nel 1524 della Riforma protestante accrebbe ulteriormente le divisioni sorte tra citt\u00e0 ed arcidiocesi.\nIl 17 luglio 1524 fu il giorno della Riforma di tutte le chiese di Magdeburgo, conseguenza del passaggio Martin Lutero, che nel giugno precedente aveva predicato in diverse occasioni in citt\u00e0. Solo la cattedrale era rimasta cattolica, ma dal 1545, anno della morte dell'arcivescovo Alberto di Hohenzollern, rimase chiusa per vent'anni. Poich\u00e9 Magdeburgo si era rifiutata nel 1548 di accettare l'Interim di Augusta, il conte Giorgio di Meclemburgo mosse contro la citt\u00e0, appoggiato dall'imperatore Carlo V. Dopo la pesante sconfitta subita dalle truppe cittadine nei pressi di Hillersleben, Giorgio diede inizio all'assedio della citt\u00e0, che dur\u00f2 dal 22 settembre 1550 al 5 novembre 1551; un accordo di pace concluse l'assedio. Magdeburgo ricevette in seguito il titolo onorifico di \"Unseres Herrgotts Kanzlei\", \"Cancelleria di Nostro Signore\".\nXVII e XVIII secolo.\nDurante la Guerra dei trent'anni la citt\u00e0 fu presa il 20 maggio 1631 dalle truppe imperiali guidate dal comandante della Lega cattolica, il conte di Tilly Johann Tserclaes, e sottoposta alla devastazione divenuta nota proprio come \"Sacco di Magdeburgo\". Quest'evento \u00e8 divenuto noto anche con il termine \"Magdeburgisieren\": vennero uccise dalle truppe d'invasione e dal fuoco diverse migliaia di persone tra gli abitanti. La citt\u00e0 fu quasi completamente distrutta e spopolata e con l'uccisione di una quota di popolazione stimata tra i ed i abitanti, si tratta sicuramente del singolo avvenimento pi\u00f9 cruento di tutta la Guerra dei trent'anni.\nNel 1635 la citt\u00e0 e l'arcidiocesi persero con la Pace di Praga il principe sassone Augusto di Sassonia-Weissenfels, che era stato nominato Amministratore evangelico nel 1628. Con la Pace di Vestfalia del 1648 l'arcivescovado di Magdeburgo venne assegnato all'Elettorato di Brandeburgo come beneficio di guerra, a patto che la cessione divenisse effettiva solo alla morte dell'arcivescovo sassone. All'epoca (1646-1676) era borgomastro della citt\u00e0 Otto von Guericke: questi era anche un importante fisico, inventore della prima pompa pneumatica per la creazione del vuoto e fautore del famoso esperimento degli \"Emisferi di Magdeburgo\".\nNel 1680, alla morte del principe Augusto, l'arcidiocesi e di conseguenza la citt\u00e0 di Magdeburgo divennero, come precedentemente stabilito, parte della Marca di Brandeburgo. La citt\u00e0 divenne dunque parte della Holzkreis - territorio corrispondente alla parte settentrionale dell'arcidiocesi storica di Magdeburgo - mantenendo per\u00f2 il rango di \"Immediatstadt\", sotto diretto controllo del Ducato, di cui divenne nel 1714 anche capitale.\nGi\u00e0 nel 1666 il principe elettore di Brandeburgo aveva mandato soldati di stanza in citt\u00e0 e lasci\u00f2 riparare quanto distrutto durante la Guerra dei trent'anni. Durante il corso del XVIII secolo la fortezza ulteriormente rafforzata. Sotto Federico II, la fortezza raggiunse una dimensione di 200 ettari, mentre la citt\u00e0 si espandeva solo per 120. Magdeburgo veniva all'epoca considerata la pi\u00f9 importante fortezza di tutta la Prussia.\nXIX secolo.\nNel 1807 la citt\u00e0 entr\u00f2 temporaneamente a fare parte del Regno di Vestfalia e pi\u00f9 precisamente parte della Provincia dell'Elba. In seguito alla sconfitta di Napoleone, torn\u00f2 nel 1814 l'amministrazione prussiana e dal 1816 la citt\u00e0 divenne capoluogo della Provincia di Sassonia, oltre che sede del \"Regierungsbezirk\" (regione) di Magdeburgo e dell'omonimo \"Landkreis\" (circondario). Nel 1824 venne aperta in citt\u00e0 la Borsa; nel 1828 venne istituita anche la \"Stadtkreis\" (Citt\u00e0 extracircondariale) di Magdeburgo.\nDal 1866 la citt\u00e0 divenne il quartier generale del \"IV Corpo d'armata\", una divisione dell'Esercito della Confederazione Tedesca del Nord e dal 1871 dell'Impero tedesco. Con lo scoppio della prima guerra mondiale la citt\u00e0 ospiter\u00e0 anche il \"VI Esercito di ispezione\", l'autorit\u00e0 militare superiore al corpo d'armata: tra i generali, era presente anche il futuro presidente Paul von Hindenburg.\nNel 1887 il Landkreis di Magdeburgo venne sciolto. I dintorni della citt\u00e0 vennero riorganizzati nei circondari di Jerichow I, (successivamente Burg), Calbe, Wanzleben e Wolmirstedt\nEpoca nazista.\nDurante l'epoca nazista, come nel resto della Germania, gli avversari politici ed ideologici furono perseguitati e molte persone escluse dalla \"Volksgemeinschaft\", la comunit\u00e0 nazionale, con motivazioni riferite all'eugenetica ed al razzismo. Il gruppo maggiormente perseguitato fu quello ebraico: venne aperto per loro da parte della Gestapo cittadina un \"Ausweich- bzw. Auffanglager\" (campo di detenzione e smistamento), al fine di raccogliere gli ebrei arrestati durante la Notte dei cristalli per successivamente inviarli ai lavori forzati. A questi si aggiunsero anche i prigionieri politici, i cosiddetti \"Mischlinge\" (meticci) ed altre categorie di internati, a loro volta inviati nelle fabbriche di armi cittadine.\nDurante la seconda guerra mondiale, la produzione industriale tedesca si mantenne efficiente proprio attraverso l'impiego di lavoratori forzati di origine straniera. La \"BRABAG\" (acronimo di \"Braunkohle-Benzin-AG\"), la maggior fornitrice di carburante della Wehrmacht, costru\u00ec nel 1944 sei campi di lavoro. Uno di questi, il \"KZ Magda\", si trovava proprio nel quartiere cittadino di Rothensee. Gli altri cinque si trovavano in Sassonia (Lausitz) e nell'odierna Sassonia-Anhalt. Tra il giugno 1944 ed il febbraio 1945 vi lavorarono prigionieri ebrei, dei quali circa il 65 per cento mor\u00ec.\nIl campo di concentramento di Magdeburgo-Holzweg fu costruito invece soprattutto per i Sinti ed i Rom, ma venne chiuso gi\u00e0 nel 1943 a causa delle proteste dei residenti locali. I detenuti di conseguenza vennero spostati al Campo di concentramento di Auschwitz. Dal 1943 al 1945 venne aperto in citt\u00e0, in Liebknechtstra\u00dfe, un campo satellite del Campo di concentramento di Buchenwald presso la \"Polte-Werke\", una delle pi\u00f9 grandi ditte di valvole e, in tempo di guerra, di munizioni della prima met\u00e0 del XX secolo. Oltre persone - principalmente internati ebrei provenienti dai campi di concentramento di Kaiserwal, Auschwitz, Stutthof e Ravensbr\u00fcck, cos\u00ec come prigionieri russi e polacchi - venivano impiegati nella fabbrica per svolgere lavori pesanti, dormendo poi nella caserma del quartiere Prester.\nIl primo raid aereo sulla citt\u00e0 di Magdeburgo ebbe luogo il 22 agosto 1940. Dal 1943, Magdeburgo fu intensamente attaccata da bombardieri alleati. Obiettivi iniziali erano gli stabilimenti industriali utilizzati per la produzione di armi, come l'impianto della Krupp-Gruson del quartiere di Buckau, in cui venivano prodotti i veicoli cingolati (principalmente cannoni d'assalto) e gli idrogenatori della Brabag di Rothensee, necessari per la produzione di carburante sintetico. L'attacco aereo su Magdeburgo del 16 gennaio 1945 distrusse circa il 90 percento della citt\u00e0 vecchia, incluse 15 chiese. Anche i quartieri rappresentativi dell'epoca Gr\u00fcnderzeit subirono in breve tempo - cos\u00ec come accadeva negli stessi tempi a Berlino, Dresda e Chemnitz - danni rilevanti. Il \"Nordfront\" di Magdeburgo e la Breite Weg, una delle strade barocche pi\u00f9 belle della Germania, furono quasi completamente distrutti. In questo attacco almeno persone furono uccise e altre hanno subito danno dai bombardamenti. In base al numero dei morti \u00e8 stato il quinto attacco pi\u00f9 pesante effettuato su una citt\u00e0 tedesca durante la seconda guerra mondiale.\nL'11 aprile 1945 le truppe statunitensi presero posizione ai margini della citt\u00e0; una proposta di resa offerta il giorno successivo venne respinta dalla Wehrmacht. Dopo diversi giorni di bombardamento gli americani ruppero le linee di difesa tedesche, occupando il 19 aprile la parte ovest della citt\u00e0. Come stabilito, non mossero ulteriormente in direzione di Berlino. Il 5 maggio 1945 giunsero poi le forze sovietiche ad occupare con la porzione ad est del fiume Elba la parte rimanente della citt\u00e0. Una delle Forze Speciali U. S. riusc\u00ec a recuperare dalla \"Reichsbank\" scorte d'argento per un valore di 8 milioni di euro: questo era custodito infatti in un caveau realizzato nel 1927 in grado di resistere alla forza dei bombardamenti. Il 1\u00ba giugno 1945, le ultime forze della 117\u00aa divisione di fanteria furono sostituite dalle truppe britanniche; il 1\u00ba luglio anche Magdeburgo ovest pass\u00f2 sotto il controllo dell'Armata Rossa.\nI sovietici installarono in citt\u00e0 un loro quartier generale, e nel 1946 seppellirono nel terreno della loro foresteria i cadaveri di Hitler, della famiglia Goebbels e altri. Nel 1970, il KGB provvide a disseppellirli, cremarli e disperderne le ceneri in un fiume.\n1949-1990: Repubblica Democratica Tedesca.\nFinita la guerra, il centro della citt\u00e0 ed i quartieri bombardati erano ridotti in macerie, e le prime operazioni di pulizia delle rovine vennero affidate proprio alle \"Tr\u00fcmmerfrauen\", le cosiddette 'donne delle macerie'. Vista la limitatezza di denaro, vennero risparmiati dalle demolizioni solamente gli edifici danneggiati solo lievemente dai bombardamenti e quelli pi\u00f9 preziosi, come il duomo, il monastero di Nostra Signora ed il municipio.\nTra il 1951 ed il 1966, otto chiese furono demolite o fatte esplodere nonostante fosse possibile ristrutturarle; nel mese di aprile del 1956, su ordine di Walter Ulbricht venne demolita la caratteristica \"Ulrichskirche\", gravemente danneggiata nel bel mezzo della citt\u00e0 storica. Al giorno d'oggi, in conseguenza dei bombardamenti, la \"Breiten Weg\" (una delle strade pi\u00f9 importanti di Magdeburgo) ci appare non pi\u00f9 caratterizzata dalle influenze del barocco, della Gr\u00fcnderzeit e dello Jugendstil, ma ricostruite secondo i canoni del classicismo socialista. Vennero quindi edificati numerosi edifici - di cui molti prefabbricati - per riedificare le porzioni del centro e delle periferie ridotte in macerie: diversi di questi edifici sono stati a loro volta rimpiazzati da realizzazioni successive alla riunificazione della Germania.\nFino al 1953, le aziende di grandi dimensioni della citt\u00e0, come la SAG-Betrieb si adoperarono per riparare le devastazioni causate dalla guerra.\nAll'interno dell'organizzazione industriale della DDR, Magdeburgo divenne il sito della meccanica pesante (con fabbriche quali la \"SKET\") e nel 1952 la citt\u00e0 divenne capoluogo (\"Bezirksstadt\") del Distretto di Magdeburgo, che verr\u00e0 sciolto, come gli altri distretti dell'et\u00e0 socialista, nel 1990. All'interno del proprio distretto, Magdeburgo rappresentava l'unico \"Stadtkreis\" - ossia circondario urbano - tra 21 \"Landkreise\", i circondari.\n1990 - presente.\nNel giugno del 1990 la Volkskammer approv\u00f2 la reintroduzione dei L\u00e4nder ed una ristrutturazione in chiave federale della DDR. Il Distretto di Magdeburgo e quello di Halle, insieme al Circondario di Jessen furono unificati nel Land di Sassonia-Anhalt, ripristinando quindi l'entit\u00e0 statale attiva tra il 1947 ed il 1952, sebbene con alcune modifiche nel tracciato dei confini. Inizialmente Halle venne temporaneamente designata come capitale del Land, nell'attesa che il Landtag scegliesse quale tra le due citt\u00e0 sarebbe dovuta divenire la capitale definitiva. Nel 1994 l'amministrazione apostolica della citt\u00e0 \u00e8 stata nuovamente elevata a diocesi, come suffraganea dell'Arcidiocesi di Paderborn.\nTra il 1990 ed il 2005 la citt\u00e0 ha perso circa abitanti, passando da una cifra iniziale di ai circa del 2005. Ci\u00f2 ha rappresentato un'importante fattore in una citt\u00e0 dove attualmente l'offerta di spazio disponibile supera di gran lunga la domanda abitativa. La creazione del tunnel e la riprogettazione di Universit\u00e4tsplatz (l'ex Boles\u0142aw Bierut-Platz), la costruzione del nuovo stadio cittadino, la MDCC-Arena, la riqualificazione di Breite Weg e di Otto-von-Guericke-Stra\u00dfe, il rinnovo della Gr\u00fcne Zitadelle, la ricostruzione del ponte \"Sternbr\u00fccke\" e molti altri progetti hanno cambiato profondamente l'aspetto della citt\u00e0 nel corso degli ultimi anni. Breite Weg, prima della seconda guerra mondiale una delle pi\u00f9 lunghe arterie commerciali d'Europa, ha subito durante gli anni novanta del XX secolo radicali cambiamenti, particolarmente per quanto concerne l'architettura della porzione settentrionale. Anche in altre parti della citt\u00e0 sono stati restaurati alcuni edifici risalenti all'epoca della DDR. Magdeburgo detiene attualmente il record di maggior spazio di vendita pro capite (vale a dire disponibilit\u00e0 in metri quadrati) destinato a commercio al dettaglio di tutta la Germania.\nNel 1999, su un terreno di circa 100 ettari a precedente destinazione militare nel quartiere di Herrenkrug, \u00e8 stata ospitata la venticinquesima edizione della Bundesgartenschau (BUGA), una delle pi\u00f9 importanti manifestazioni floricole della Germania. Le vicine caserme di et\u00e0 guglielmina sono diventati dipartimenti della Hochschule Magdeburg-Stendal. Il campus dell'universit\u00e0 \u00e8 stato votato nel 2009 secondo un sondaggio studentesco come il secondo migliore di tutta la Germania. Altri edifici circostanti il complesso delle caserme sono stati restaurati ed ospitano oggi le sei di diversi ministeri del Land.\nLa citt\u00e0 ha ricevuto nel 2002 e nel 2007 la medaglia d'oro dal comitato del \"Unsere Stadt bl\u00fcht auf\" (\"Le nostre citt\u00e0 fioriranno\") per il recupero urbano della stessa. Magdeburgo si \u00e8 aggiudicata anche le medaglie d'argento delle edizioni 2003 e 2005 Tra il 2001 ed il 2003 un'\u00e9quipe di archeologi scopr\u00ec durante una campagna di scavi i resti di un edificio ecclesiastico risalente al X secolo, che si ritiene ad oggi essere la prima cattedrale costruita in citt\u00e0. Nel 2003 ebbe inoltre inizio la costruzione della \"Gr\u00fcne Zitadelle\", la \"Cittadella verde\", ultimo progetto realizzato dall'architetto austriaco Friedensreich Hundertwasser. La cittadella fu completata due anni pi\u00f9 tardi, nell'ottobre del 2005. Il 23 settembre 2008 la citt\u00e0 ha ricevuto dal Governo federale tedesco il titolo di \"Ort der Vielfalt\", \"Luogo di diversit\u00e0\", un'iniziativa destinata a premiare i comuni tedeschi in cui \u00e8 risultato pi\u00f9 forte l'impegno nella tutela della diversit\u00e0 culturale.\nFesteggiamenti per i 1.200 anni della citt\u00e0.\nL'anno 2005 \u00e8 stato accompagnato da numerose manifestazioni, racchiuse sotto il motto \"Magdeburg 12hundert\", per festeggiare l'anniversario dei 1.200 anni dalla fondazione di Magdeburgo. L'appuntamento principale \u00e8 coinciso con la cerimonia in Duomo del 7 maggio, con cerimonia di assegnazione del primo Kaiser-Otto-Preis - premio-onorificenza cittadino - all'ex presidente federale Richard von Weizs\u00e4cker.\nIn occasione dei festeggiamenti nel mese di maggio sono state organizzate le rappresentazioni della \"Magdeburger Himmelssinfonie\" (\"Sinfonia del cielo di Magdeburgo\"), sotto la direzione dell'artista di luci Gert Hof e di \"LuminArte \u2013 Italienische Lichtkunst\", con l'installazione di numerose sculture luminose nell'Elbauenpark, lo stesso parco dove la citt\u00e0 aveva ospitato la manifestazione floreale del Bundesgartenschau nel 1999. In giugno il gruppo musicale americano dei R.E.M. partecip\u00f2 in qualit\u00e0 di ospite al \"Figurentheaterfestival\", il Festival del teatro delle marionette. Magdeburgo nel mese di luglio ha ospitato invece la nona edizione del \"Sachsen-Anhalt-Tag\", la giornata della Sassonia-Anhalt, fiera famosa per gli stand gastronomici, musicali e le numerose attrazioni, fonte di richiamo per numerose persone. Nel mese di agosto venne disegnato un grande tatuaggio sulla Domplatz. Nell'autunno del 2005, infine, le celebrazioni per l'anniversario continuarono con la festa del municipio - la \"Rathausfest\" - e l'inaugurazione, in data 3 ottobre della Cittadella Verde.\nIncorporazioni.\nI seguenti comuni sono stati nel corso degli anni incorporati nella citt\u00e0 di Magdeburgo:\nMonumenti e luoghi d'interesse.\nMagdeburgo \u00e8 toccata da diversi itinerari turistici. La \"Elberadweg\", la pista ciclabile sull'Elba, si snoda attraverso la citt\u00e0 e tocca la cosiddetta \"Stra\u00dfe der Romanik\", un intinerario turistico dedicato ai pi\u00f9 importanti monumenti di et\u00e0 romanica di Magdeburgo e dintorni. Inoltre, la citt\u00e0 \u00e8 tappa dell'itinerario turistico su acqua \"Blaues Band\", anch'esso riconducibile al progetto \"Gartentr\u00e4ume Sachsen-Anhalt\" riguardante parchi e giardini della Sassonia-Anhalt.\nI pi\u00f9 significativi edifici di Magdeburgo sono principalmente ubicati nel centro della citt\u00e0: la \"Rathaus Magdeburg\", municipio cittadino, il \"Magdeburger Dom\", la cattedrale cattolica e Ulrichsplatz.\nArchitetture religiose.\nSono di seguito indicate le chiese insieme al quartiere cittadino (\"Stadtteil\") in cui sono edificate. Si tratta di chiese evangeliche, ad esclusione di dove espressamente indicato:\nAltro.\nCentri commerciali.\nI centri commerciali in citt\u00e0 sono per la maggior parte risalenti all'epoca successiva alla riunificazione. La presenza di tali strutture di vendita al dettaglio pare inferiore rispetto alla media caratterizzante altre citt\u00e0 all'incirca della stessa dimensione.\nPrincipali centri commerciali sono:\nSociet\u00e0.\nSviluppo demografico.\nLa popolazione della citt\u00e0 di Magdeburgo ammontava nel 1840 a circa unit\u00e0, per poi raddoppiare e giungere a quota gi\u00e0 nel 1880, raggiungendo cos\u00ec lo status di Gro\u00dfstadt. Nel 1939 la popolazione raggiunse il proprio massimo storico di abitanti. Dal 1989 al 2005, la citt\u00e0 ha perso - a causa delle migrazioni, della suburbanizzazione e della diminuzione del tasso di natalit\u00e0 - circa abitanti, passando da oltre a abitanti. Il 31 dicembre 2009, la popolazione ufficiale di Magdeburgo era stimata in abitanti.\nReligione.\nCirca l'86 percento della popolazione di Magdeburgo \u00e8 aconfessionale. Oltre alle due \"gro\u00dfen Kirchen\" - la chiesa evangelica con 9% e la chiesa cattolica romana con il 4% della popolazione cittadina - sono presenti in citt\u00e0 comunit\u00e0 riconducibili ad altre chiese cristiane (circa lo 0,6%) e ad altri gruppi religiosi, tra cui una comunit\u00e0 islamica e due comunit\u00e0 ebraiche (circa lo 0,3% della popolazione). Le ultime sono costituite soprattutto da immigrati provenienti dall'ex Unione Sovietica, e, raggiungendo quota 600 membri, costituiscono una delle maggiori comunit\u00e0 ebraiche di tutta la Germania orientale.\nStoria ecclesiastica.\nLa citt\u00e0 di Magdeburgo era inizialmente posta sotto il comando del Principato vescovile di Halberstadt. Dal 937 venne fondato il Monastero di San Maurizio, che dal 962 divenne il convento della Cattedrale. Sei anni dopo venne istituita l'Arcidiocesi di Magdeburgo. Erano originariamente parte dell'Arcidiocesi cittadina anche le diocesi di Merseburg, Zeitz-Naumburg, Mei\u00dfen (soppressa durante il XV secolo), Brandenburgo e Havelberg. In Magdeburgo si stabilirono anche gli ordini mendicanti dei Francescani (1223) e dei Domenicani (1224), che fino all'introduzione della Riforma protestante, mantennero in citt\u00e0 sedi e uffici.\nChiesa evangelica.\nProprio in Magdeburgo fu tenuto, nel 1521, il primo sermone protestante. Il Consiglio port\u00f2 ben presto in tutta la citt\u00e0 la Riforma. Nel 1563 anche l'Arcivescovo si avvicin\u00f2 alla dottrina luterana e quattro anni dopo venne tenuto il primo sermone protestante in duomo. I pochi cattolici rimasti in citt\u00e0 furono quindi assistiti dall'Agnetenkloster, il monastero di Sant'Agnese nella zona di Neustadt. Nel 1628 il Convento di Nostra Signora torn\u00f2 nuovamente ad essere cattolico. Dal 1685 si stabilirono in citt\u00e0 anche gli Ugonotti, nel 1689 fu riformata la Pf\u00e4lzer Kolonie (Colonia Palatina), sicch\u00e9 ben presto si formarono anche due comunit\u00e0 protestanti, costituente ognuna una comunit\u00e0 politica. In seguito all'annessione alla Prussia ed alla fusione nel 1817 delle comunit\u00e0 luterane e riformate all'interno di un'unica Comunit\u00e0 (Unierte Kirche), le chiese protestanti di Magdeburgo divennero parte dell'Evangelische Kirche in Preu\u00dfen - partecipando, pi\u00f9 precisamente, alla Kirchenprovinz Sachsen, la provincia ecclesiastica di Sassonia - la cui guida fu, come Summus episcopus, il re di Prussia, sia dal punto di vista secolare che in qualit\u00e0 di soprintendente spirituale.\nDopo l'esclusione del Governo dal controllo della Chiesa, avvenuto nel 1918, la Chiesa evangelica prussiana modific\u00f2 nel 1922 il proprio ordinamento ecclesiastico, assumendo la denominazione di Evangelische Kirche der altpreu\u00dfischen Union (Chiesa evangelica dell'Unione dell'antica Prussia), mentre venne mantenuta immutata la denominazione della provincia ecclesiastica di Sassonia. Nel 1947 questa divenne a propria volta una chiesa nazionale indipendente, la Evangelische Kirche der Kirchenprovinz Sachsen (Chiesa evangelica della provincia ecclesiastica di Sassonia), con un proprio vescovo alla guida. La chiesa vescovile divenne il duomo di Magdeburgo. Il 1\u00ba gennaio 2009 la Chiesa evangelica della provincia ecclesiastica di Sassonia e la Chiesa evangelica della Turingia si sono fuse nell'Evangelische Kirche in Mitteldeutschland (EKM), la Chiesa evangelica della Germania Centrale. Magdeburgo \u00e8 rimasta sede vescovile, ed ospita dal 29 agosto dello stesso anno il primo vescovo donna nei territori dell'ex Germania Est, risultante dalla fusione della Chiesa evangelica della provincia di Sassonia e la Chiesa evangelica luterana in Turingia, la Chiesa evangelica in Germania centrale (EKM). Vescovo della EKM \u00e8 Magdeburgo, dove il 29 agosto 2009, il primo vescovo in Germania Est, Ilse Junkermann.\nLe comunit\u00e0 ecclesiastiche cittadine appartenevano fino al 2008 - ad eccezione delle comunit\u00e0 appartenenti alla \"Selbst\u00e4ndige Evangelisch-Lutherische Kirche\" e delle Chiese Libere - alla Kirchenkreis di Magdeburgo, facente parte del rettorato di Magdeburg-Halberstadt, la cui sede era comunque a sua volta ospitata in citt\u00e0. Con l'istituzione dell'EKM, la Kirchenkreis di Magdeburgo \u00e8 ora parte del rettorato di Stendal-Magdeburg, la cui sede \u00e8 divenuta Stendal.\nLa congregazione evangelico-riformata della citt\u00e0 appartiene alla Kirchenkreis riformata, interna alla EKM; inoltre, ulteriori comunit\u00e0 cittadine facenti riferimento alla EKM sono quelle battiste, metodiste e avventiste, oltre a numerose Chiese libere evangeliche.\nChiesa cattolica romana.\nDurante il XIX secolo aument\u00f2 in citt\u00e0 il numero di cattolici presenti. Tra il 1821 ed il 1930 dell'Arcidiocesi di Paderborn. Dopo la seconda guerra mondiale, divenne sempre pi\u00f9 difficile per l'arcivescovo riuscire ad esercitare il proprio ufficio nella parte orientale dell'arcidiocesi: venne pertanto inviato dal 1946 un Vicario generale, che nel 1949 divenne Vescovo ausiliare. Con la riorganizzazione della chiesa cattolica nella Germania Est, i territori situati nella porzione orientale dell'Arcidiocesi vennero separati formalmente nel 1972 ed elevati al titolo di episcopato. A capo di questo venne posto un amministratore apostolico con il titolo di Vescovo. L'8 luglio 1994 la Diocesi di Magdeburgo divenne suffraganea dell'Arcidiocesi di Paderborn. Le parrocchie di Magdeburgo fanno riferimento oggi al Decanato di Magdeburgo, parte dell'omonima Diocesi.\nCultura.\nMedia.\nSi trova in citt\u00e0 la sede per il proprio Land della Mitteldeutscher Rundfunk (\"MDR\"), la radio pubblica di Turingia, Sassonia e Sassonia-Anhalt. Il principale quotidiano cittadino \u00e8 il \"Volksstimme\", sebbene la citt\u00e0 ospiti anche una redazione locale della Bild. Come settimanale, \u00e8 presente in citt\u00e0 dal 1992 il \"Magdeburger Sonntag\"; a ci\u00f2 si aggiunge l'uscita, due volte a settimana, del \"General-Anzeiger\" della Sassonia-Anhalt e, dal 2009 dell\"'Elbekurier\".\n\u00c8 pubblicata inoltre in citt\u00e0, dal 993, la rivista economica con diffusione all'interno del Land \"Wirtschaftsspiegel\". Sono pubblicati mensilmente i cosiddetti \"Stadtmagazin\" (\"Giornali cittadini\") \"Dates\" (tiratura: copie circa), \"Kulturfalter\" (tiratura: copie circa) e \"Urbanite\" (tiratura: copie circa).\nIl \"Magdeburger Kurier\" viene pubblicato mensilmente dal 1994 ed \u00e8 rivolto ai cittadini pensionati; dal 2006 esce la rivista dedicata al tempo libero \"Wohin\", in due edizioni per la Sassonia-Anhalt.\nIn citt\u00e0 ha sede inoltre l'emittente televisiva a carattere regionale MDF.1 e una Televisione ad accesso pubblico. Due emittenti radiofoniche private hanno invece sede nell\"'Hansapark\": Radio SAW e Rockland Sachsen-Anhalt.\nSpecialit\u00e0 culinarie.\nPrincipali specialit\u00e0 culinarie locali sono il \"B\u00f6tel\" (stinco), il \"Gehacktesstippe\" (piatto a base di sugo di carne) e il \"Pottsuse\".\nGeografia antropica.\nSuddivisioni amministrative.\nLa citt\u00e0 di Magdeburgo \u00e8 divisa in 40 distretti (\"Stadtteile\"). In alcuni distretti vi sono ulteriori suddivisioni che si sono affermate nel corso della storia. Si tratta per lo pi\u00f9 nuovi quartieri o di alcune zone residenziali, i cui limiti possono essere ancora abbastanza fluidi. Sono comunque indicati nella seguente tabella sotto i rispettivi distretti.\nComuni confinanti.\nMagdeburgo confina con i seguenti Comuni, in senso orario partendo da nordovest:\nEconomia.\nIndustria.\nMagdeburgo ha sempre rappresentato un importante centro economico. Durante il XIX secolo erano ospitate in citt\u00e0 alcune tra le imprese leader nel campo ingegneristico, in particolare quelle di Rudolf Ernst Wolf e Hermann Gruson. Tali imprese rappresentarono la base per il futuro divenire industriale di Magdeburgo, definita durante gli anni della DDR come \"Stadt des Schwermaschinenbaus\", la citt\u00e0 delle macchine pesanti. Nel maggio del 1951 lo stabilimento da operai della Krupp-Gruson situato nel quartiere di Buckau venne rinominato \"Ernst Th\u00e4lmann-Werk\" (SKET), divenendo uno dei principali Kombinat (imprese) della Germania Est. In seguito alla \"Wende\", i grandi colossi industriali hanno lasciato il posto per lo pi\u00f9 a piccole imprese o a nuove imprese private, come SKET, Enercon, FAM, Euroglass ed altre.\nParticolarmente sviluppata \u00e8 l'industria legata alla ricerca, che include, tra i molti istituti coinvolti, anche le due universit\u00e0, cittadine. Negli ultimi 20 anni, tuttavia, il settore dei servizi ha aumentato in modo sostanziale il proprio peso, divenendo attualmente la principale fonte di impiego.\nInfrastrutture e trasporti.\nStrade.\nAnche per quanto concerne la rete stradale, Magdeburgo rappresenta un punto nodale. A nord corre la dorsale Est-Ovest della Bundesautobahn 2 (o \"BAB 2\"), l'autostrada Dortmund-Berlino, che incrocia proprio a Magdeburgo la BAB 14, autostrada che percorre longitudinalmente l'ex Germania Est, in fase di completamento con il progettato congiungimento di Magdeburgo a Schwerin.\nSempre in direzione Est-Ovest corre la Bundesstra\u00dfe 1 (\"B1\"), la strada statale che attraversa interamente la Germania dal confine con i Paesi Bassi ad Aquisgrana fino al confine con la Polonia a K\u00fcstriner Vorland. In citt\u00e0 incrocia la statale B184, che porta a Dessau. Ancora in direzione nord-sud corrono le \"Bundesstra\u00dfen\" B71, B81 e B189: queste portano al Magdeburger Ring, una tangenziale che passa ad ovest del centro della citt\u00e0.\nIn citt\u00e0 si trovano due ponti ferroviari sull'Elba su cui \u00e8 ammesso anche il traffico stradale, mentre lo Sternbr\u00fccke \u00e8 accessibile solo ai Taxi ed al trasporto pubblico.\nFerrovie.\nLa citt\u00e0 costituisce il principale punto di snodo per il traffico ferroviario nel nord della Sassonia-Anhalt. Dalla stazione centrale di Magdeburgo, posta lungo la tratta Hannover-Lipsia, si sviluppa un nodo a stella destinato al trasporto regionale per Wolfsburg, Uelzen, Wittenberge, Berlino, Dessau e Sangerhausen.\nOltre ai treni della Deutsche Bahn, esiste la tratta verso Halberstadt, denominata Harz-Elbe-Express e gestita dalla Veolia Verkehr.\nVi \u00e8 una linea di \"S-Bahn\" gestita dalla Deutsche Bahn che collega, attraversando Magdeburgo, Zielitz con Sch\u00f6nebeck. La linea \u00e8 esercita a frequenza oraria. Le corse sono intercalate da treni regionali diretti a Uelzen e Wittenberge, portando cos\u00ec la frequenza complessiva ad un treno ogni mezz'ora.\nA ovest della stazione centrale si trova la Stazione centrale dei bus, detta \"Zentralen Omnibusbahnhof\" o \"ZOB\", punto di riferimento per le linee di trasporto su gomma urbane e del circondario.\nIl sistema ferroviario cittadino conta oltre alla Stazione centrale (\"Hauptbahnhof\") anche ulteriori stazioni urbane e la Stazione merci e l'ex scalo di smistamento, ora usato anch'esso come scalo merci, di Magdeburg-Rothensee, il cui ruolo di interfaccia tra ferrovia, autostrada e porto fluviale sta acquisendo negli anni sempre maggiore importanza strategica\nTrasporti pubblici.\nOltre alla gi\u00e0 citata S-Bahn e ad altri treni regionali, sono operative in citt\u00e0 due linee di traghetti, 14 linee di autobus e 12 linee tramviarie gestite dall'azienda cittadina \"Magdeburger Verkehrsbetriebe\", oltre ad alcune linee di bus a carattere regionale.\nLa rete tranviaria urbana \u00e8 organizzata sulle seguenti tratte:\nDalla fine del 2010 i trasporti cittadini e della regione sono organizzati dalla Magdeburger Regionalverkehrsverbund (Marego), con l'introduzione di un sistema tariffario unificato per tutta la rete di trasporti gestita.\nNavigazione.\nGi\u00e0 da secoli il fiume Elba rappresenta la principale dorsale nautica di collegamento nord-sud della regione. A nord della citt\u00e0 incrocia il Mittellandkanal, che lo scavalca con un ponte-canale prima di unirsi, a est, al Canale Elba-Havel tramite il Wasserstra\u00dfenkreuz.\nParte del Wasserstra\u00dfenkreuz \u00e8 la Sparschleuse Rothensee (\"Chiusa di Rothensee\"), che permette a chiatte di grandi dimensioni (fino a 185 metri) di giungere dal Mittellandkanal al porto di Magdeburgo, o di immettersi nell'Elba. La chiusa si propone di sostituire - anche se al 2010 risultava ancora affiancare - l'utilizzo dello \"Schiffshebewerk Rothensee\", un elevatore per barche risalente al 1938.\nIl porto cittadino \u00e8 composto a sua volta da quattro singole infrastrutture denominate: \"Kanalhafen\" (porto canale), \"Industriehafen\" (porto industriale), \"Hansehafen\" (porto anseatico) e \"Handelshafen\" (porto commerciale). Costituisce il pi\u00f9 grande porto interno dei cosiddetti \"Neue Bundesl\u00e4nder\", gli stati federali creati in luogo dell'ex Germania Est dopo la riunificazione del 1990. \u00c8 in fase di costruzione la cosiddetta \"Niedrigwasserschleuse Magdeburg\", chiusa riguardante il porto anseatico ed il porto canale, in grado in futuro di renderli indipendenti dal livello dell'acqua del fiume Elba.\nTrasporto aereo.\nA sud della citt\u00e0 si trova il Flugplatz Magdeburg, utilizzato per voli privati e volo sportivo. A circa a sud-ovest della citt\u00e0 si trova l'Aeroporto di Magdeburgo-Cochstedt, che dal 30 marzo 2011 inizier\u00e0 ad attivare le prime tratte per voli passeggeri di linea. I pi\u00f9 vicini aeroporti principali sono comunque l'Aeroporto di Lipsia-Halle, gli aeroporti di Berlino Tegel e Sch\u00f6nefeld e l'Aeroporto di Hannover-Langenhagen. L'aeroporto di Lipsia-Halle \u00e8 raggiungibile dal Magdeburgo tramite una relazione InterCity diretta.\nAmministrazione.\nA capo della citt\u00e0 si trovava ai tempi dell'Arcivescovato di Magdeburgo uno Scoltetto - in tedesco \"Schulthei\u00df\" - nominato dall'Arcivescovo. Accanto a questo si trovava il \"Burding\", l'organo della comunit\u00e0 cittadina con funzioni puramente consultive. Dal 1244 si insedi\u00f2 in citt\u00e0 un Consiglio Comunale (\"Rat\"), che dal 1294 acquis\u00ec anche il ruolo di sede dello \"Schulthei\u00df\". In seguito il Consiglio Comunale pot\u00e9 ottenere per s\u00e9 sempre maggiori poteri e la citt\u00e0 venne allontanandosi sempre pi\u00f9 dall'autorit\u00e0 arcivescovile, senza mai per\u00f2 divenire completamente indipendente da questa.\nL'ufficio del Borgomastro apparve per la prima volta nel 1302. Durante il XV secolo furono attivi un Consiglio direttivo (\"Regierend Rat\"), un Consiglio degli anziani ed un Consiglio superiore degli anziani.\nDopo l'assedio, subito dalla citt\u00e0 nel 1629 ad opera del conte di Tilly, l'ordinamento cittadino sub\u00ec radicali cambiamenti: accanto al \"Rat\" avrebbero operato in contemporanea due borgomastri - successivamente divenuti quattro e nuovamente ridimensionati a tre dal 1683 in epoca Brandeburgo-prussiana - posti sotto il controllo di uno \"Stadtpr\u00e4sident\", letteralmente il Presidente della Citt\u00e0. Tale carica fu nuovamente recuperata nel 1743. Dal 1815 fu introdotto l'ordinamento cittadino prussiano: furono posti conseguentemente a guida della citt\u00e0 un \"Oberb\u00fcrgermeister\" ed un Borgomastro come suo rappresentante, mentre a questi veniva affiancato il Consiglio comunale in qualit\u00e0 di organo oggetto di elezioni. Nel 1831 l'amministrazione cittadina venne nuovamente riorganizzata.\nDurante l'epoca nazista la citt\u00e0 venne retta da Fritz-August Wilhelm Markmann, Oberb\u00fcrgermeister iscritto al Partito nazista. In seguito al crollo del Terzo Reich, le truppe di occupazione assunsero l'organizzazione delle citt\u00e0 e delle comunit\u00e0 tedesche: Magdeburgo fu controllata da truppe americane nei settori occidentali e da truppe sovietiche nei quartieri posti a est dell'Elba.\nGli americani imposero nel maggio del 1945 la riassegnazione degli incarichi pubblici in vece dei vecchi reggenti nazisti e insediarono il politico socialdemocratico Otto Baer come Borgomastro, sebbene le truppe di liberazione sovietiche avessero incaricato l'indipendente Trumpa come provvisorio Borgomastro della porzione da loro raggiunta: fu comunque in seguito confermato Baer, anche dopo la partenza degli americani, come sindaco dell'intera Magdeburgo.\nIn data 8 settembre 1946 si effettuarono le elezioni per i parlamenti comunali in Sassonia-Anhalt, secondo decreto del governo provinciale. Il Partito Socialista Unificato di Germania (SED) vinse le elezioni per il parlamento della citt\u00e0 di Magdeburgo con il 51,3%. Venne nominato sindaco Rudolf Eberhard, eletto dal consiglio comunale, ma accusato nel 1950 di 'inaffidabilit\u00e0 politica' venne sostituito da Phil Daub.\nLe prime elezioni per il consiglio cittadino successive alla riunificazione della Germania risalgono al 1990: la SPD ottenne la maggioranza relativa con il 32,98% delle preferenze. Nello stesso anno Wilhelm Polte fu nominato dal consiglio cittadino come primo sindaco successivo alla cosiddetta \"Wende\" (\"Onda\"), l'epoca di trasformazione della Germania Est. Dal 1993 l'Oberb\u00fcrgermeister viene eletto direttamente dai cittadini.\nNel 2001 successe a Polte Lutz Tr\u00fcmper, rappresentante sempre la SPD. La durata della carica di Oberb\u00fcrgermeister \u00e8 stata nel frattempo prolungata a sette anni, dopo i quali Tr\u00fcmper \u00e8 stato rieletto, nel 2008, direttamente al primo turno con il 64,0% dei voti.\nRipartizione dei seggi nel Consiglio Comunale (2009).\n\"SPD\", \"Future!\" e \"Die Tierschutzpartei\" rappresentano un'unica coalizione.\n\"CDU\" e \"Bund f\u00fcr Magdeburg\" costituiscono la coalizione CDU/BfM.\nStemma e sigillo ufficiale.\nBlasonatura: \u201eSu fondo argentato, un castello rosso con scanalature nere sovrastato da due torri, una porta dorata aperta ed un cancello nero alzato; tra le due torri si erge una vergine di verde vestita, che tiene nella mano destra alzata una corona verde\u201c\nLo stemma della citt\u00e0 \u00e8 il cosiddetto Stemma della Vergine (M\u00e4gdelein) e del Castello (Burg) - termini da cui deriva il nome stesso della citt\u00e0 - e gi\u00e0 a partire dalla met\u00e0 del XIII secolo la cittadinanza di Magdeburgo utilizzava nel proprio sigillo entrambe queste componenti. In origine la figura femminile aveva le braccia sollevate a met\u00e0, ad indicare una vergine che portava vestiti poveri e capelli sciolti. Solo pi\u00f9 tardi la vergine fu raffigurata con una corona di fiori in mano, segno della propria purezza. In accordo con lo stemma, i colori di riferimento cittadini sono il verde ed il rosso: di tale colore sono le due bande orizzontali che compongono la bandiera di Magdeburgo, al centro della quale \u00e8 situato lo stemma stesso.\n\u00c8 interessante notare come Magdeburgo, pur fregiandosi di uno stemma riconosciuto, non ne possegga uno approvato. L'emblema usato dal 1938, graficamente modificato rispetto agli emblemi precedenti, venne sottoposto nel 1994 ad un processo di studio e, a causa della propria attuale grafica (sproporzione tra le torri e la vergine), venne valutato come araldicamente imperfetto. Il \"Landeshauptarchiv Sachsen-Anhalt\" (LHASA), l'Archivio di Stato della Sassonia-Anhalt ha infatti attestato che il castello \u00e8 troppo piccolo, la vergine troppo grande, vi \u00e8 troppo sfondo bianco e, di conseguenza, lo stemma \u00e8 contrario alle regole dell'araldica. Il processo di approvazione \u00e8 stato aggirato, tuttavia, dal governo del Land che, attestando che per la citt\u00e0 si trattava di uno stemma tollerato e non approvato, forn\u00ec la base giuridica per l'ottenimento di un parere positivo da parte del LHASA.\nIl sigillo ufficiale riporta lo stesso disegno dello stemma, con riportata la dicitura \"Magistrat der Stadt Magdeburg\".\nSedi istituzionali.\nMagdeburgo \u00e8 sede delle seguenti Strutture, Istituzioni ed Enti pubblici:\nNel \"Justizzentrum Eike von Repgow\", con sede nella centralissima Breiten Weg hanno sede l'\"Amtsgericht Magdeburg\" (equivalente della pretura), la \"Sozialgericht Magdeburg\" (tribunale del diritto sociale), la \"Verwaltungsgericht Magdeburg\" (tribunale amministrativo) e l\"'Oberverwaltungsgericht Magdeburg\". In un edificio a parte, sito in Halberst\u00e4dter Stra\u00dfe, si trova anche il \"Landgericht Magdeburg\", il tribunale distrettuale della citt\u00e0.\nHa sede in citt\u00e0 anche la \"Internationale Kommission zum Schutz der Elbe\" (\"IKSE\"), la Commissione Internazionale per la Protezione dell'Elba.\nNel 1991 \u00e8 stata fondata e mantiene tuttora la propria sede in citt\u00e0 l'associazione internazionale \"Telemann-Gesellschaft e. V.\", dedicata al musicista tedesco Georg Philipp Telemann, nativo proprio di Magdeburgo.\nGemellaggi.\nMagdeburgo mantiene rapporti di amicizia con molte citt\u00e0 di tutto il mondo, anche attraverso diverse associazioni. Nel settembre del 1977 strinse il suo primo gemellaggio ancora attivo con la citt\u00e0 di Sarajevo, in Bosnia ed Erzegovina. Anche in conseguenza di ci\u00f2, quasi vent'anni dopo, la municipalit\u00e0 di Magdeburgo partecip\u00f2 attivamente nelle opere di ricostruzione della citt\u00e0, devastata dalla guerra durante i primi anni novanta del XX secolo. Segu\u00ec, nel dicembre del 1987, il gemellaggio con la vicina Braunschweig, appartenente per\u00f2 all'allora Germania Ovest. La citt\u00e0 della Bassa Sassonia appoggi\u00f2 dopo la riunificazione Magdeburgo per la creazione di un'amministrazione autonoma comunale. I rapporti privilegiati con Nashville erano gi\u00e0 stati instaurati dal 1998, ma vennero formalizzati solo cinque anni pi\u00f9 tardi, nel 2003.\nDopo che il consiglio comunale cittadino ebbe approvato, il 13 marzo 2008, il gemellaggio con la citt\u00e0 ucraina di Zapori\u017e\u017eja, vennero siglati gli accordi di collaborazione il 29 maggio dello stesso anno. Contatti, in particolare nel campo economico, erano gi\u00e0 stati comunque stabiliti negli anni precedenti. Dall'8 giugno 2008 Magdeburgo \u00e8 inoltre gemellata con la citt\u00e0 polacca di Radom e, dal 2 luglio successivo, con la cinese Harbin.\nNel 1996 la citt\u00e0 decise di sciogliere invece gli accordi di partenariato intrapresi con Donec'k (Ucraina, dal 1962), Kayes (Mali, dal 1966), Hradec Kr\u00e1lov\u00e9 (Repubblica Ceca, dal 1972), Setubal (Portogallo, dal 1976), Liegi (Belgio, dal 1978), Valencia (Spagna, dal 1981), Torino (dal 1983) e Nagasaki (Giappone, dal 1987).\nSanit\u00e0.\nLa citt\u00e0 \u00e8 membro della cosiddetta \"Gesunde-St\u00e4dte-Netzwerk\", la rete federale delle \"citt\u00e0 sane\", ed \u00e8 in grado di fornire con la propria organizzazione ospedaliera, una buona base infrastrutturale e di competenze in campo medico.\nTra gli ospedali cittadini si ricordano:\nSport.\nLa citt\u00e0 \u00e8 nota anche per la squadra di calcio maschile del 1. Fu\u00dfball-Club Magdeburg, vincitrice tra l'altro di tre titoli di campione del campionato della Germania dell'Est"}
{"id": "61905", "revid": "1305772", "url": "https://it.wikipedia.org/wiki?curid=61905", "title": "Pan-African Congress", "text": ""}
{"id": "61910", "revid": "116448668", "url": "https://it.wikipedia.org/wiki?curid=61910", "title": "Spada (sport)", "text": "La spada nella scherma sportiva odierna \u00e8 arma di sola punta, e non convenzionale.\nDescrizione dell'arma.\nSecondo il regolamento della Federazione internazionale di scherma, la spada deve essere fatta di un particolare tipo di acciaio estremamente flessibile, chiamato Maraging, studiato in modo da non presentare un troncone appuntito e tagliente in caso di un'eventuale rottura. Il peso non deve essere superiore a 770 grammi e la lunghezza a 110\u00a0cm.\nLa lama ha una sezione triangolare, gradualmente pi\u00f9 grande dalla punta verso l'impugnatura; la parte superiore \u00e8 scavata, per permettere di installarvi un filo elettrico.\nLa punta, tonda, presenta all'estremit\u00e0 un bottone, il quale serve per segnare che una stoccata \u00e8 stata portata (vedi sotto). La coccia (la parte di alluminio che protegge la mano del tiratore) \u00e8 semisferica.\nL'impugnatura pu\u00f2 essere di due tipi. I pi\u00f9 comuni sono: \nL'impugnatura anatomica permette di tenere la spada con maggior forza ed \u00e8 usata dalla maggioranza dei tiratori; quella francese, al contrario, permette movimenti molto pi\u00f9 ampi alla mano. Questo porta gli schermidori ad usare, di solito, due tattiche diverse, secondo l'impugnatura usata: gli \"anatomici\" adottano una scherma basata pi\u00f9 sulle prese di ferro e le parate, mentre i \"francesi\" tendono ad evitare la lama dell'avversario con azioni apposite, come le cavazioni.\nLe stoccate portate vengono segnalate dalla spada grazie alla chiusura di un circuito elettrico. Il filo che corre lungo la lama collega la punta ad una presa messa all'interno della coccia, in fianco all'impugnatura; ogni tiratore collega un secondo filo elettrico (il passante) alla presa di coccia e, dall'altra parte, a un rullo, a sua volta collegato con l'apparecchio segnastoccate. Quando la punta tocca una qualunque superficie, il bottone, schiacciandosi, chiude il circuito ed invia un segnale all'apparecchio, che accende una luce colorata dalla parte del tiratore che ha colpito.\nLa coccia, la lama, l'impugnatura e la pedana sono elettricamente collegate a massa in modo che solo i colpi sferrati sul corpo (isolato elettricamente) vengano segnalati.\nPer evitare che le spade siano manomesse in modo da toccare con troppa facilit\u00e0, prima di ogni incontro il presidente di giuria (l'arbitro) controlla che la corsa del bottone sia maggiore del limite stabilito dalla Federazione Internazionale (il controllo \u00e8 fatto con uno spessore infilato tra il bottone e la punta) e che la spada regga un peso di 750 grammi senza che il bottone si schiacci e chiuda il circuito.\nLe regole del combattimento.\nIl bersaglio della spada \u00e8 tutto il corpo. Non esiste un diritto di priorit\u00e0. Ci\u00f2 significa che - a differenza che nel fioretto e nella sciabola - nella spada l'azione schermistica non \u00e8 soggetta a ricostruzione dell'arbitro. In pratica, se i due atleti partono in attacco contemporaneamente e mettono entrambi la stoccata, viene dato un punto a tutti e due (questa regola \u00e8 detta anche colpo doppio).\nAssenza di convenzioni (per questo si parla di arma non convenzionale) e regola del colpo doppio fanno s\u00ec che la scherma sportiva di spada sia quella che pi\u00f9 si avvicina alle reali condizioni di un duello: come nel duello ad ogni colpo portato a segno corrisponde una ferita, cos\u00ec nella spada ogni stoccata che arriva a bersaglio d\u00e0 diritto ad un punto, senza che sull'esito pratico dell'azione schermistica si sovrapponga il giudizio dell'arbitro.\nL'arbitro \u00e8 dotato di 3 cartellini colorati: uno giallo, per segnalare un comportamento scorretto di uno dei due schermidori; uno rosso, per aumentare di un punto l'avversario dello schermidore al quale \u00e8 stata inflitta la sanzione; uno nero, per la totale squalifica dello schermidore.\nIl combattimento viene denominato Assalto e dura 3 minuti nelle fasi iniziali delle competizioni dove la suddivisione degli assalti \u00e8 definita in gironi all'italiana, mentre dura 9 minuti (3 tempi da 3 minuti) nella successiva fase di scontri diretti.\nGli assalti dei gironi sono portati al meglio delle 5 stoccate ed in caso di parit\u00e0 allo scadere del tempo viene sorteggiata a capo di un contendente la cosiddetta priorit\u00e0; se al termine dell'ulteriore minuto di tempo concesso dovesse persistere la parit\u00e0 la vittoria verr\u00e0 assegnata a colui che aveva avuto assegnata la priorit\u00e0.\nGli assalti diretti sono portati al meglio delle 15 stoccate (10 per le persone di categorie minori), vale anche per essi il discorso relativo al sorteggio della priorit\u00e0 nel caso di parit\u00e0 al termine del tempo regolamentare."}
{"id": "61911", "revid": "118703728", "url": "https://it.wikipedia.org/wiki?curid=61911", "title": "Paperina", "text": "Paperina (\"Daisy Duck\") \u00e8 un personaggio dei cartoni animati e dei fumetti della Disney. Come Minni per Topolino, \u00e8 la versione femminile di Paperino ideata da Carl Barks gi\u00e0 nel 1938 per il corto \"Lost Prospectors\" che per\u00f2 non verr\u00e0 mai messo in produzione. Ha esordito nel cortometraggio Paperino e l'appuntamento (Mr. Duck Steps Out) diretto da Jack King e distribuito il 7 giugno 1940 e successivamente \u00e8 comparsa nella serie di strisce a fumetti dedicate a Paperino dal 4 novembre 1940 per opera del disegnatore Al Taliaferro e dello sceneggiatore Bob Karp. \u00c8 apparsa come protagonista o comprimaria in migliaia di storie a fumetti realizzate in vari paesi del mondo.\nSviluppo del personaggio.\nLa prima apparizione di una controparte femminile di Paperino, Donna Duck, avviene nel 1937 nel cortometraggio animato Don Paperino (Don Donald) ma, a parte l'aspetto e alcuni tratti caratteriali, \u00e8 ancora molto diversa da quella che sar\u00e0 la caratterizzazione del personaggio di Paperina e somiglia pi\u00f9 che altro a una vera e propria versione femminile di Paperino, tanto pi\u00f9 che la sua voce le \u00e8 data da Clarence Nash, lo stesso doppiatore di Paperino. Donna Duck non doveva essere un personaggio ricorrente, almeno nel concept originario: l'idea era di utilizzarla in un paio di cortometraggi al massimo ma Al Taliaferro, che nel frattempo curava le avventure a fumetti di Paperino, decider\u00e0 molti anni dopo di usare il personaggio come rivale in amore di Paperina. Il personaggio di Daisy Duck appare per la prima volta nel disegno animato \"Paperino e l'appuntamento\" (\"Mr. Duck Steps Out\") del 7 giugno 1940 sotto la regia di Jack King, considerato suo creatore in quanto regista, su supervisione alla sceneggiatura di Carl Barks. L'idea di utilizzarla come personaggio fisso viene dunque definitivamente sancita, e Paperina approder\u00e0 il 4 novembre 1940 nel mondo dei fumetti nelle strisce disegnate da Al Taliaferro. Insieme a Qui, Quo e Qua, Nonna Papera e Ciccio, Paperina diventer\u00e0 parte integrante del cast di comprimari nelle strisce quotidiane di Paperino; allo stesso modo, nei disegni animati verr\u00e0 pian piano utilizzata sempre pi\u00f9 spesso.\nCaratterizzazione del personaggio.\nPaperina e Paperino sono molto innamorati, ma in modo pi\u00f9 movimentato rispetto a Topolino e Minni, anche a causa del carattere burrascoso dei due paperi rispetto a questi ultimi. Se all'inizio Paperina fa solo sporadiche apparizioni nei cortometraggi di Paperino, a partire dal 1945 diventa una presenza abbastanza ricorrente e fidanzata fissa di quest'ultimo, e il rapporto tra i due viene persino esplorato in cartoni come \"Paperino e la pazienza\", \"Il sosia di Paperino\" (1946), e soprattutto il celebre \"Il dilemma di Paperino\" (1947), in cui una Paperina profondamente umana e fragile affronta l'improvvisa celebrit\u00e0 del fidanzato, che si dimentica di lei, cercando in tutti i modi di riconquistarlo; a partire dal 1947, il personaggio viene messo di nuovo da parte lasciando spazio ai piccoli animaletti disturbatori di Paperino come Cip &amp; Ciop, ma far\u00e0 un'ultima memorabile apparizione in \"Il diario di Paperino\" (1954), stavolta con un ruolo pi\u00f9 ironico, cercando in tutti i modi di farsi sposare da Paperino per poi trasformarsi in una moglie capricciosa ed egoista. Paperina ritorna sul grande schermo nel \"Canto di Natale di Topolino\" (1983) in cui interpreta l'amore giovanile di Ebenezer Scrooge, e la rivedremo poi nell'iconico ruolo di fidanzata dello sfortunato papero in \"Fantasia 2000\".\nNei cartoni animati moderni indossa un abito viola e un fiocco rosa (con l'eccezione della serie televisiva \"Mickey Mouse Works\", \"House of Mouse - Il Topoclub\", dove ha un vestito blu e una coda di cavallo, e di \"Quack Pack\", in cui ha una permanente e indossa un vestito rosa), mentre nei fumetti ha un completo rosso con maniche a sbuffo. \nFiglia di Pa Duck e Ma Duck - rappresentati nel succitato cortometraggio \"Il diario di Paperino\" (in cui risulta per\u00f2 stranamente sorella maggiore di Qui, Quo, Qua) - ha una sorella, Matilde, madre di Emy, Ely, Evy che abita a Borgo Cigno, mentre gli altri parenti conosciuti sono quelli di Paperino, per lei acquisiti; in particolare, ha un ottimo rapporto con la nonna, Elvira Papera (Grandma Elviry Duck). Fidanzata con Paperino ma corteggiata dal di lui cugino Gastone Paperone, \u00e8 priva di una professione precisa, come molti personaggi Disney, e talvolta svolge mansioni di segretaria, addetta di redazione del Papersera (il quotidiano dello zio Paperon de' Paperoni) o di inviata televisiva. Si impegna in svariate attivit\u00e0 filantropiche ed \u00e8 presidentessa di un circolo di sole donne. Abita a Paperopoli in una villetta suburbana. Diversamente da Paperino ha il becco pi\u00f9 corto e quasi piatto e ciglia lunghissime.\nAnche nei fumetti il rapporto tra Paperino e Paperina \u00e8 molto intenso; soprattutto nelle strisce originarie, poi, Paperina era infatuata di Paperino ma appariva molto superficiale, si adirava con lui quando non si dimostrava all'altezza delle sue aspettative, e nei comic book Carl Barks la mostr\u00f2 spesso ottusa e vanitosamente interessata alle avances di Gastone. Solo sul finire della sua carriera, Barks regala a Paperina qualche sporadico ruolo di rilievo come fedele compagna di Paperino, in \"Paperino e Paperina - Il marinaio antico-ma-non-troppo\" (1966) e \"Zio Paperone nella reggia della sirena\" (1967). Ritratta sempre molto superficiale e capricciosa nelle storie italiane classiche, Paperina litigava spesso con Paperino e gli preferiva la compagnia delle amiche Genialina Edy Son (nelle poche storie in cui appare), Chiquita (Clara Cluck), ma anche Brigitta McBridge, Miss Paperett, Clarabella (spesso residente a Paperopoli), e Minni, anche se con questa, residente a Topolinia, si vede molto meno. Con Chiquita fa parte del Club delle Ragazze. In Italia, Paperina racconta alcune sue peripezie nell'ormai famoso diario, ripreso da diversi autori. Tale diario \u00e8 anche riproposto in parodie storiografiche intitolate \"Dai diari delle antenate\", le cui narratrici sono versioni di Paperina nelle varie epoche storiche (Vedi l'episodio 19 della serie Quack Pack). Come il suo fidanzato Paperino, anche Paperina ha un'identit\u00e0 segreta, Paperinika, equipaggiata delle straordinarie invenzioni della sua amica Genialina Edy Son; \u00e8 spesso in contrasto con la sua controparte maschile (Paperinik), di cui comunque \u00e8 visibilmente invaghita. Tuttavia appare molto pi\u00f9 raramente di Paperinik.\nNelle storie moderne pubblicate sul settimanale Topolino, dopo aver ricevuto ruoli importanti nelle grandi parodie come \"Guerra e pace\" (1986) e \"Il mistero dei candelabri\" (1989) di Giovan Battista Carpi, soprattutto l'autrice Silvia Ziche l'ha resa protagonista insieme alle altre papere, in storie come \"Papere alla deriva\" (2007), \"Dove osano le papere\" (2012), \"Papere alla riscossa\" (2015) e \"Piccole grandi papere\" (del 2018, parodia di Piccole donne)."}
{"id": "61914", "revid": "1543377", "url": "https://it.wikipedia.org/wiki?curid=61914", "title": "Casa delle Letterature", "text": " La Casa delle Letterature dell'Assessorato alle Politiche Culturali e Centro Storico di Roma Capitale \u00e8 un centro cittadino interamente dedicato alle letterature italiana e straniera del Novecento e del nuovo Millennio. Ha sede nel prestigioso complesso borrominiano dell'ex Oratorio dei Filippini a piazza dell'orologio ed \u00e8 stata la prima Casa del sistema culturale cittadino romano, fondata nel maggio 2000. Il lavoro di ideazione e cura dei progetti della Casa, diretta da Maria Ida Gaeta, si avvale della collaborazione con Istituzioni, Universit\u00e0, Associazioni culturali pubbliche e private, sia italiane che straniere; una prestigiosa rete di relazioni necessaria all'approccio internazionale ed interdisciplinare.\nLa Casa delle Letterature \u00e8: un punto di incontro privilegiato degli scrittori e del pubblico; uno spazio di aggregazione di gruppi e tendenze, di associazioni ed istituzioni; un centro di interazione tra le letterature, le arti e i linguaggi della comunicazione culturale; un polo espositivo; una struttura progettata per la divulgazione, conservazione e valorizzazione del patrimonio letterario su diversi tipi di supporto; un luogo di letture e di navigazione; un'oasi da visitare, una stazione culturale nel centro di Roma; una porta d'accesso verso l'intero universo letterario.\nNella Casa delle Letterature il pubblico trova iniziative culturali permanenti: esposizioni, mostre bibliografiche e documentarie a carattere tematico o che illustrano la vita e l'opera di autori della cultura italiana e internazionale; mostre di artisti, pittori, scultori e fotografi, performance musicali e teatrali, proiezioni ed altre attivit\u00e0 che presentano le letterature nel loro mescolarsi con gli altri linguaggi della comunicazione culturale; convegni, conferenze, occasioni d'incontro e approfondimento su temi, autori, filosofi, pensatori sia italiani che stranieri;laboratori e seminari di scrittura e lettura.\nI servizi librari della biblioteca: la Biblioteca Letteraria della Casa delle Letterature, realizzata con l'acquisizione del Fondo Enzo Siciliano di circa 20.000 volumi a disposizione del pubblico per la sola consultazione; la Biblioteca del Terzo Millennio con libri di narrativa, poesie e saggistica letteraria - edite in prima edizione dall'anno 2000 in poi \u2013 a disposizione del pubblico per il prestito e la consultazione; spazi per la libera lettura, nelle gallerie interne del Centro e nel giardino degli aranci."}
{"id": "61921", "revid": "93671435", "url": "https://it.wikipedia.org/wiki?curid=61921", "title": "Semioncia", "text": "La semioncia (latino \"semuncia\", da \"semi-uncia\" cio\u00e8 met\u00e0 oncia) era una moneta di bronzo emessa a Roma durante la Repubblica romana che valeva una ventiquattresima parte dell'asse.\nEra la denominazione pi\u00f9 bassa e fu emessa nel primo periodo della monetazione romana, quando venivano emesse le monete fuse.\nI tipi pi\u00f9 comuni al dritto erano Mercurio o ghianda (marcata occasionalmente con \u03a3), mentre al rovescio i tipi pi\u00f9 comuni erano una prora o un caduceo. \u00c8 stata emessa fino a ca. il 210 a.C., circa il periodo in cui \u00e8 stato introdotto il denario.\nFu anche coniata da altre citt\u00e0 dell'Italia centrale e meridionale"}
{"id": "61924", "revid": "2036605", "url": "https://it.wikipedia.org/wiki?curid=61924", "title": "Operazione Weser\u00fcbung", "text": "Operazione Weser\u00fcbung (in tedesco: \"Unternehmen Weser\u00fcbung\", trad. lett.: \"operazione esercitazione del Weser\") \u00e8 la definizione data in ambito militare tedesco alle fasi iniziali dell'invasione della Norvegia e della Danimarca avvenuta il 9 aprile 1940.\nL'obiettivo militare dell'operazione era l'occupazione dei porti norvegesi per prevenire un eventuale blocco degli stessi da parte dell'Inghilterra e per assicurare all'industria bellica tedesca il rifornimento di minerale ferroso che dalle miniere di Kiruna (Svezia) arrivava a Narvik (Norvegia).\nAi pianificatori dell'operazione, comandati dal generale Nikolaus von Falkenhorst, l'occupazione della Danimarca, in quanto transito alternativo per il materiale, sembrava inevitabile. Il progetto Lebensborn \u00e8 fortemente collegato a questa operazione militare che permise l'inizio dell'occupazione tedesca della Scandinavia.\nL'invasione della Danimarca.\nIl 9 aprile 1940, alle 5:20 precise (4:20 ora danese), l'inviato tedesco a Copenaghen svegli\u00f2 il ministro degli Esteri del paese per presentare al governo danese un documento con cui si \"offriva\" alla Danimarca la \"protezione del Reich\", offerta che in realt\u00e0 non prendeva in considerazione la possibilit\u00e0 di un rifiuto. La piccola nazione danese non pot\u00e9 neanche accennare una seppur blanda resistenza. Ci furono solo alcune scaramucce nello Jutland, e nella capitale la Guardia Reale spar\u00f2 qualche colpo intorno alla reggia, causando qualche ferito.\nIl re Cristiano X firm\u00f2 la capitolazione di fronte al Generale Kurt Himer, alle 14:00 di quello stesso giorno. Ci furono in tutto 13 morti e 23 feriti per parte danese e 20 feriti per parte tedesca. Quella in Danimarca fu una vera e propria passeggiata militare, che le forze alleate non poterono in alcun modo impedire. L'intervento tedesco fu rapido e determinato, favorito anche dalla totale impreparazione militare dei danesi, le cui forze armate nulla avrebbero potuto fare per tentare anche solo di rallentare un'azione di forza germanica.\nOperazioni contro la Norvegia.\nDiversa fu la campagna di Norvegia, dove i tedeschi occuparono subito le citt\u00e0 principali dopo aver respinto uno sbarco alleato, ma furono impegnati fino al mese di giugno.\nLa neutralit\u00e0 norvegese e l'inquietudine britannica.\nPrima che la guerra divampasse in Polonia e poi in Finlandia, ad opera di Germania e Unione Sovietica, il punto di vista di molti norvegesi era che, in caso di guerra, un paese cos\u00ec vasto e abitato da soli tre milioni e mezzo di abitanti non sarebbe stato in grado di difendersi. Molti confidavano nel dominio dei mari della Gran Bretagna, nazione tradizionalmente amica della Norvegia. Durante la guerra d'inverno vi fu una parziale concentrazione di truppe nel nord, presso i confini sovietici.\nLe forze armate norvegesi erano tuttavia fortemente impreparate. Ben lo intuiva Winston Churchill, che gi\u00e0 nel settembre del 1939 consigli\u00f2 di minare gli imbocchi dei porti norvegesi per impedire il traffico di minerali ferrosi provenienti dalla Svezia, ricevendo un netto rifiuto da parte del governo inglese, che non voleva violare la neutralit\u00e0 della Norvegia. Nel febbraio del 1940 si verific\u00f2 un incidente: la nave appoggio tedesca \"Altmark\", che aveva assistito la corazzata tascabile \"Graf Spee\" in Atlantico e stava rientrando in Germania con 299 prigionieri inglesi a bordo, fu abbordata in acque norvegesi dal cacciatorpediniere \"Cossack\".\nLa neutralit\u00e0 delle acque territoriali norvegesi fu cos\u00ec violata prima dai tedeschi e poi dai britannici. L'azione, voluta direttamente da Churchill, cre\u00f2 un clima incandescente nell'opinione pubblica norvegese, a causa della violazione clamorosa della neutralit\u00e0 della Norvegia. Entrambi i belligeranti giunsero alla conclusione che non si poteva contare sulla Norvegia affinch\u00e9 difendesse la propria neutralit\u00e0 armi in pugno e che l'avversario fosse intenzionato a violarla ancora.\nA febbraio Hitler sollecit\u00f2 l'accelerazione dei preparativi dell'operazione \"Weser\u00fcbung\". Il generale Nikolaus von Falkenhorst, incaricato direttamente dal F\u00fchrer, mise a punto un piano molto complesso, che risulta esser stato la prima operazione combinata della storia militare moderna. Il piano prevedeva il massiccio impiego di aviazione e marina: la prima avrebbe dovuto annichilire la resistenza norvegese e assumere, mediante i paracadutisti, il controllo degli aeroporti e di alcuni punti nevralgici del territorio norvegese; la seconda avrebbe fornito i mezzi e la scorta per le truppe da sbarcare nei principali porti della Norvegia, da Narvik a Oslo.\nL'attacco.\nNella notte fra il 7 e l'8 aprile i tedeschi si mossero per accerchiare la Norvegia: erano previsti sbarchi di truppe via mare nei centri vitali del paese, lanci di paracadutisti e attacchi aerei che scoraggiassero in anticipo ogni volont\u00e0 di resistenza. La motivazione ufficiale tedesca era quella di \u00ab...salvare la Norvegia dagli invasori inglesi\u00bb. Le forze alleate si erano effettivamente mosse, anche se con notevole ritardo, per controbattere la nuova aggressione tedesca, che diede un taglio netto alla \"finta guerra\" combattuta in quei mesi di relativa calma. In merito a queste problematiche, il consiglio supremo interalleato aveva infatti deciso il contemporaneo sbarco di truppe, con la consapevolezza che il giorno seguente i tedeschi avrebbero reagito.\nL\"'operazione Wilfred\" fu posticipata all'8 aprile (la posa di mine) e al 9 aprile lo sbarco nei porti di Narvik, Trondheim, Bergen, Stavanger. Vennero impiegati incrociatori Devonshire, Berwick, York, Glasgow. Porto di partenza: Rosyth. Il grosso delle forze di superficie della \"Kriegsmarine\" era in navigazione per scortare i trasporti truppe. Una grossa formazione navale diretta a nord comprendeva gli incrociatori da battaglia \"Scharnhorst\" e \"Gneisenau\", di scorta a dieci cacciatorpediniere che imbarcavano un reggimento della 3\u00aa divisione da montagna, destinato a Narvik. Un altro gruppo, guidato dall'incrociatore pesante \"Hipper\", e forte di quattro caccia, era diretto a Trondheim.\nQueste navi vennero avvistate il 7 aprile da aerei britannici. La sera stessa unit\u00e0 della \"Home Fleet\" salparono per intercettarle. Il cacciatorpediniere \"Glowworm\", allontanatosi per cercare un uomo gettato in mare da un'ondata, intercett\u00f2 per caso la formazione dell\"'Hipper\", inizialmente i suoi caccia di scorta Z11 Bernd von Arnim e Z18 Hans L\u00fcdemann: il suo comandante Roope dapprima attacc\u00f2 con i cannoni i cacciatorpediniere ma fin\u00ec sotto il tiro dello \"Hipper\"; alla quarta salva il cacciatorpediniere venne centrato. Cercando di proteggersi dietro una cortina fumogena il \"Glowworm\" si avvicin\u00f2 all'incrociatore ma il tiro dei tedeschi era radar-diretto e quindi non venne influenzato dal fumo; alle 10:10 all'uscita dal fumo il caccia fin\u00ec sotto il tiro dei cannoni da 105 mm che ne devastarono la sovrastruttura, ma a 800 m lanci\u00f2 una salva di siluri da uno dei suoi impianti. I siluri andarono a vuoto perch\u00e9 il comandante dello \"Hipper\", capitano Hellmuth Heye, tenne sempre la prua verso il caccia inglese per minimizzare il bersaglio offerto. Il comandante Roope tentando di silurare dal secondo impianto lanciasiluri l'incrociatore fece virare il caccia, ma lo \"Hipper\" lo segu\u00ec nel fumo e con la nave semidistrutta dal fuoco dei cannoni da 203 mm dell'avversario, Roope non esit\u00f2 a speronare la grande nave tedesca, danneggiandola lungo la fiancata vicino a prua; il \"Glowworm\" affond\u00f2 per l'esplosione delle caldaie alle 10:24; lo \"Hipper\" imbarc\u00f2 quasi 500 t d'acqua e prosegu\u00ec verso Trondheim, e al rientro fin\u00ec in bacino per due settimane di riparazioni; il comandante Roope venne decorato con la Victoria Cross alla memoria.\nIl giorno 8 il sommergibile polacco ORP \"Orze\u0142\" affond\u00f2 il trasporto truppe \"Rio de Janeiro\". Gli altri gruppi navali tedeschi erano composti dagli incrociatori leggeri \"K\u00f6ln\" e \"K\u00f6nigsberg\", con torpediniere e unit\u00e0 ausiliarie, verso Bergen, dall'incrociatore leggero \"Karlsruhe\" diretto, con varie torpediniere, a Kristiansand, e una grossa formazione composta dalla corazzata tascabile \"L\u00fctzow\", dagli incrociatori \"Bl\u00fccher\" e \"Emden\" e da mezzi da sbarco diretti verso Oslo.\nIl gruppo destinato a Narvik risal\u00ec l'Ofotfjord e non ebbe difficolt\u00e0 a sbarazzarsi delle vecchie unit\u00e0 costiere norvegesi della classe Norge che difendevano il porto, sbarcando regolarmente le sue truppe il 9 aprile, dopo aver ottenuto la resa della guarnigione locale. A Trondheim il gruppo dell\"Hipper\" super\u00f2 combattendo il fuoco di alcune batterie costiere. A Bergen le batterie norvegesi riuscirono a danneggiare il \"K\u00f6nigsberg\" e una nave ausiliaria, prima che gli invasori riuscissero a sbarcare. A Kristiansand, dopo aver inizialmente respinto gli invasori, le batterie scambiarono le navi tedesche per unit\u00e0 francesi, lasciandole passare.\nNel frattempo, con la capitolazione danese, la \"Luftwaffe\" pot\u00e9 usufruire quasi immediatamente dell'aeroporto di Aalborg, cosa che le permise una notevole riduzione delle distanze e una continua presenza sui cieli norvegesi. Il gruppo navale che sarebbe dovuto entrare a Oslo venne inaspettatamente respinto: giunto a due terzi dell'Oslofjord, venne investito dalle cannonate e dai siluri della fortezza di Oscarborg, il cui comandante, il sessantacinquenne colonnello Eriksen, si era assunto piena responsabilit\u00e0 dell'azione.\nIl \"Bl\u00fccher\" venne colato a picco senza poter reagire, e le altre unit\u00e0 invertirono la rotta tornando verso il mare aperto. L'11 aprile inoltre la \"L\u00fctzow\" venne silurata da un sommergibile britannico, mentre il \"K\u00f6nigsberg\" venne affondato da bombardieri in picchiata \"Skua\" decollati da Scapa Flow. Le unit\u00e0 britanniche inviate a nord affondarono in pi\u00f9 riprese i dieci cacciatorpediniere che avevano sbarcato il contingente tedesco a Narvik, con l'intervento di caccia e della corazzata \"Warspite\". Gli inglesi persero due caccia. Queste pesanti perdite navali non impedirono ai tedeschi di attestarsi nelle teste di ponte conquistate e cominciare l'avanzata nell'interno.\nLe operazioni terrestri.\nL'esercito norvegese, del tutto impreparato al momento dell'attacco tedesco, riusc\u00ec a mobilitarsi solo parzialmente. L'assunzione del comando supremo da parte del generale Otto Ruge tronc\u00f2 ogni dubbio sul fatto che i norvegesi avrebbero resistito a oltranza. Ma molte unit\u00e0 avevano abbandonato i loro depositi in mano ai tedeschi ed erano a corto di equipaggiamento pesante. L'aiuto fornito dagli alleati fu tardivo e del tutto insufficiente, mentre i tedeschi, grazie al controllo di numerosi porti norvegesi e di quasi tutti gli aeroporti militari, fecero affluire immediatamente nuove forze.\nIl 15 aprile forze britanniche sbarcarono nel nord, presso Harstad, il giorno successivo vi furono altri sbarchi nel fiordo di Namsos (mezza brigata di \"Chasseurs Alpins\" francesi) e presso le citt\u00e0 di Aandaisnes e Molde. Le difficolt\u00e0 sul terreno per le truppe alleate si manifestarono subito, sia per la mancanza di un adeguato equipaggiamento pesante, sia per il completo dominio dei cieli da parte della \"Luftwaffe\", che ora poteva usufruire anche degli aeroporti di Sola e di Fornebu. Inoltre i tedeschi s'impadronirono delle linee ferroviarie, fondamentali per lo spostamento in un paese come la Norvegia, privo di grosse infrastrutture stradali. Le contromisure alleate furono inadeguate, sia in terra sia in aria.\nLa situazione per gli alleati era complicata anche dalle differenze di lingua, equipaggiamenti e armamenti tra inglesi, francesi e norvegesi, ognuno con le proprie e diverse linee di rifornimento. Le forze tedesche, pur non beneficiando dell'appoggio entusiastico della popolazione (promesso da Quisling, ma in realt\u00e0 non realizzato, anzi la popolazione norvegese rimase molto ostile ai tedeschi durante la guerra), erano meglio equipaggiate, addestrate e armate di quelle avversarie (si trattava soprattutto di unit\u00e0 d'\"\u00e9lite\" della fanteria di marina, degli \"Alpenj\u00e4ger\" e di fanteria leggera, con pochi paracadutisti, truppe speciali e reparti d'assalto costituiti appositamente prelevando i migliori elementi da alcune divisioni) e potevano anche contare su un'uniformit\u00e0 di armamento ed equipaggiamento.\nLe truppe alleate che tenevano le posizioni nella Norvegia centrale e meridionale, da Lillehammer a Namsos e Trondheim, vennero via via annientate o costrette alla ritirata dai tedeschi, sempre pi\u00f9 numerosi e meglio organizzati. \nLa forza di sbarco anglo-francese da Namsos fu costretta a evacuare con una flotta inviata appositamente il 2 maggio.\nNel frattempo nella Norvegia settentrionale il generale tedesco Dietl, con i suoi 2000 uomini di fanteria da montagna, riusc\u00ec a resistere alla pressione francese, inglese e norvegese e - pur perdendo temporaneamente Narvik il 28 maggio - assistette al reimbarco degli anglo-francesi l'8 giugno, data in cui le operazioni si conclusero ufficialmente."}
{"id": "61925", "revid": "22828", "url": "https://it.wikipedia.org/wiki?curid=61925", "title": "Prefisso (linguistica)", "text": ""}
{"id": "61927", "revid": "287204", "url": "https://it.wikipedia.org/wiki?curid=61927", "title": "Lindon", "text": "Lindon (\"Ossiriand\") \u00e8 un regno di Arda, l'universo immaginario creato dallo scrittore inglese J.R.R. Tolkien.\n\u00c8 una delle terre degli Elfi; dopo la fine della Prima Era, prima della fondazione di Gran Burrone, fu il pi\u00f9 importante regno degli Eldar insieme a Eregion e L\u00f3rien. Si estendeva oltre gli Ered Luin (Monti Azzurri) nel nord-ovest della Terra di Mezzo, pur controllando, nella Seconda Era anche le terre che poi sarebbero passata ad Arnor. \u00c8 la regione pi\u00f9 occidentale del continente. Il Golfo di Lh\u00fbn divideva questa terra in Forlindon (Lindon settentrionale) e Harlindon (Lindon meridionale). Forlindon e Harlindon sono anche i nomi di due piccoli insediamenti.\nLindon era un nome sopravvissuto dalla Prima Era, quando era uno dei nomi dati all\"'Ossiriand\" dopo che in questa terra si insediarono i Laiquendi o Elfi Verdi. Lindon significa \"Terra di canti\", dall'antico nome, \"Lindar\", dei Teleri. Era una terra ricca d'acqua e foreste, con splendidi boschi di olmi. Vi abitarono anche Beren e L\u00fathien e vi nacque il loro figlio Dior.\nIl Lindon era l'ultima terra rimasta del Beleriand dopo la Guerra d'Ira alla fine della Prima Era, il resto delle terre era stato distrutto o sommerso durante gli scontri. Anticamente era attraversato da sette fiumi, poi fu spezzato in due dal corso del Lh\u00fbn e dal suo golfo e la sua geografia fu parzialmente cambiata negli sconvolgimenti dovuti alla guerra tra Morgoth e i Valar. Mentre non esattamente chiare, ci sono indicazioni che descrivono il Lindon, prima della Caduta di N\u00famenor, come molto pi\u00f9 ampio di quanto non fu durante la Terza Era (potrebbe essere un errore di Tolkien, oppure una conseguenza del maremoto che distrusse N\u00famenor).\nMolti degli Elfi del Beleriand si spostarono nel Lindon agli inizi della Seconda Era, dove furono guidati da Gil-galad, il Re Supremo dei Noldor. I Noldor abitarono principalmente nel Forlindon mentre i Sindar (e i rimanenti Laiquendi) nell'Harlindon.\nInsieme costruirono i Porti Grigi nel Golfo, la principale citt\u00e0, e molti Elfi partirono da l\u00ec per Valinor. Il Re Supremo dimorava nel nord oppure nella citt\u00e0 di Ann\u00faminas, oltre i monti, prima che fosse ceduta ai Dunedain. Il Lindon era uno dei due Regni dei Noldor durante la Seconda Era (l'altro era Eregion o Hollin), e rimase l'unico regno dove Sauron non fu fatto entrare. Esso fu abbastanza popolato fino a quando Gil-galad fu ucciso a Mordor da Sauron durante la Guerra dell'Ultima Alleanza di Uomini ed Elfi. Dopo di ci\u00f2, molti dei Noldor sopravvissuti partirono definitivamente per Valinor, ed il Lindon divenne disabitato, controllato da C\u00edrdan il Carpentiere, che vi rimase a costruire le navi per gli Elfi in partenza; comunque, all'epoca delle guerre tra Arnor e Angmar era ancora parzialmente abitato."}
{"id": "61930", "revid": "2178171", "url": "https://it.wikipedia.org/wiki?curid=61930", "title": "Suffisso", "text": "In linguistica il suffisso \u00e8 un elemento che \u00e8 posto alla fine di un tema o di una radice per formare una parola. Esso pu\u00f2 anche aggiungersi a una parola gi\u00e0 compiuta, formando, per derivazione, una \"parola suffissata\" (\"suffissazione\").\n\u00c8 possibile unire pi\u00f9 suffissi ed \u00e8 molto produttivo anche il processo di \"parasintesi\", che forma nuove parole aggiungendo pi\u00f9 affissi, per esempio un prefisso e un suffisso.\nLe lingue germaniche, in particolare il tedesco utilizzano molto di pi\u00f9 i suffissi, un esempio \u00e8 il caso di \"-er\" che viene posto davanti ai sostantivi per intendere il concetto di \"colui che lo fa\", ad esempio l'italiano \"musicista\" diventa \"Musiker\" in tedesco, aggiungendo \"-er\" alla parola Musik(musica).\nClassi di suffissi.\nNella lingua italiana vi possono essere diversi tipi di suffisso, che prendono nomi diversi a seconda della modifica che apportano alla parola; avremo cos\u00ec:\ninoltre i suffissi possono essere classificati in base a specifici tratti di senso secondari che danno alla parola:\nInfine, quando ci si riferisce a nomi che derivano da verbi, o a participi passati, si dice che questi sono \"a suffisso zero\" se si formano senza suffisso, ovvero se alla radice \u00e8 aggiunta direttamente la desinenza. Alcuni linguisti parlano in tal caso di \"conversione\".\nSuffissoide.\nUn \"suffissoide\", termine introdotto dal linguista Bruno Migliorini, \u00e8 un morfo (spesso di lingua greca o latina) con la stessa funzione del suffisso, ma a differenza di questo avente, in origine o attualmente, significato compiuto anche come parola autonoma. Come il suffisso, il suffissoide che si aggiunga a una parola gi\u00e0 esistente forma una nuova parola per \"composizione\". All'opposto, un prefissoide \u00e8 un morfo dal valore semantico autonomo che ha funzione di prefisso. Un'altra terminologia non distingue tra prefissoide e suffissoide ma utilizza il termine unico di confisso.\nEsempi di suffissoidi sono: (-)grafia: \"avere una bella \"grafia\"\" o \"calli\"grafia\"\"; (-)mania, (-)teca, e quelli dalla varia polisemia come (-)geno (-)genia (-)gene ecc."}
{"id": "61938", "revid": "76963", "url": "https://it.wikipedia.org/wiki?curid=61938", "title": "Walter Sickert", "text": "Biografia.\nWalter Sickert nacque a Monaco di Baviera il 31 maggio 1860; la madre era anglo-irlandese e il padre era il pittore tedesco-danese Oswald Adalbert Sickert.\nNel 1868 la famiglia Sickert si trasfer\u00ec a Londra: tutto ci\u00f2 influ\u00ec molto su Walter Sickert, che si consider\u00f2 sempre un artista cosmopolita.\nNonostante sia il padre che il nonno fossero pittori, inizialmente Sickert prefer\u00ec dedicarsi al teatro, fino a quando riusc\u00ec ad entrare nello studio di James Abbott McNeill Whistler, di cui divent\u00f2 uno degli allievi pi\u00f9 dotati.\nNel 1883 si trasfer\u00ec per alcuni anni a Parigi e divent\u00f2 allievo di Edgar Degas e di Camille Pissarro; in particolare, da Edgar Degas apprese a dipingere da disegni, da fotografie e sulla base di ricordi, oltre che dal vero.\nA partire dal 1886 il suo stile, originariamente whistleriano nella tecnica e nei soggetti (paesaggi e vedute), si fece pi\u00f9 \u201cfrancese\u201d, seguendo un eccentrico stile, eclettico e talvolta discontinuo, a met\u00e0 tra impressionismo e modernismo.\nIn quadri dotati di equilibrio e di spirito, Sickert privilegia soggetti della moderna vita urbana e alterna rappresentazioni di modeste stanze dei ceti meno agiati e della piccola borghesia a scintillanti e sfarzose scene d'ambientazione teatrale e di sale concerti, diventando inoltre assai noto come ritrattista.\nTornato a Londra, nel 1888 ader\u00ec al New English Art Club, nel cui ambito si impose come il capogruppo degli impressionisti inglesi.\nSul finire del secolo, per sfuggire all'atmosfera moralistica e provinciale dell'et\u00e0 vittoriana, Sickert lasci\u00f2 l'Inghilterra per trasferirsi a Dieppe, soggiornando spesso a Parigi e a Venezia.\nNel 1905 torn\u00f2 nuovamente a Londra e divenne il principale esponente del Camden Town Group: il Camden Town Group fu un gruppo artistico inglese di matrice postimpressionista, la cui pittura si caratterizz\u00f2 per una figurazione narrativa di tipo realista, privilegiando scene di vita urbana e quotidiana ambientate nella moderna metropoli.\nIn particolare, Sickert spicc\u00f2 per la sua pittura di nudi e figure in interni domestici spogli e disadorni, adottando una tavolozza dai colori cupi e dalle tonalit\u00e0 scure ed aspre.\nMostre del gruppo, con opere tra gli altri di Augustus John e del futuro vorticista Wyndham Lewis, si tennero a Londra tra il 1911 e il 1912.\nNegli anni tra le due guerre, Sickert svilupp\u00f2 il suo originale realismo narrativo avvalendosi anche di modelli iconografici e fotografici di opere dell'epoca vittoriana per i suoi ritratti di membri dell'alta societ\u00e0 inglese, di attori, di attrici e di gente comune.\nLa sua importanza sta soprattutto nel ruolo di divulgatore dell'impressionismo e del post-impressionismo francese, cercando di fondere le tendenze di James Abbott McNeill Whistler, di Edgar Degas e di Camille Pissarro, innovando e sviluppando la cultura artistica inglese; \u00e8 inoltre da ricordare la sua attivit\u00e0 di animatore di mostre e di associazioni artistiche.\nNonostante la sua opera sia permeata di vari influssi, egli ricava stili che fonde senza superare: secondo alcuni critici la sua sensibilit\u00e0 rimase sempre troppo \u201cnordica\u201d per capire fino in fondo l'essenza prettamente mediterranea della pittura francese.\nDa sempre ben in vista negli ambienti accademici, nel 1928 Sickert venne eletto presidente della Societ\u00e0 degli Artisti Britannici e nel 1934 divent\u00f2 membro della Reale Accademia.\nMor\u00ec a Bath il 22 gennaio 1942.\nNella cultura di massa odierna.\nNel 2002, Walter Sickert rientra tra i principali sospettati di essere stato il famigerato Jack lo Squartatore, l'autore degli storici omicidi avvenuti a Londra nell'estate del 1888, ancora oggi avvolti nel mistero.\nA confermare l'ipotesi \u00e8 la criminologa e autrice di romanzi Patricia Cornwell, la quale, dopo anni di studi relativi all'identit\u00e0 del famoso serial killer, ha pubblicato la sua tesi intitolata \"\", nella quale spiega la sua teoria riguardo all'immagine di Jack lo squartatore celata nel pittore inglese. "}
{"id": "61945", "revid": "2062065", "url": "https://it.wikipedia.org/wiki?curid=61945", "title": "Takuma Sat\u014d", "text": "Carriera.\nGli esordi.\nSat\u014d, durante la propria adolescenza, praticava ciclismo, mostrando ottime qualit\u00e0 tanto da avere una certa possibilit\u00e0 di diventare un ciclista professionista, ma abbandon\u00f2 tale carriera perch\u00e9 sosteneva che in bici si andava troppo piano. Chiusa la parentesi ciclistica, nel 1998 si trasfer\u00ec in Inghilterra per proseguire la sua carriera nelle serie automobilistiche europee, prima in Junior Formula poi nella Formula 3 britannica alla fine del 1999. Nel 2000, alla fine della seconda stagione completa in Formula 3, conquista il titolo dopo aver vinto 16 gare in due anni, in aggiunta alle gare internazionali di Spa, Zandvoort e Macao.\nFormula 1.\n2001: BAR.\nGrazie all'appoggio del costruttore giapponese Honda, Sat\u014d compie i suoi primi passi in Formula 1 venendo assunto come test driver alla BAR.\n2002: Jordan.\n\u00c8 di nuovo grazie al supporto della Honda che nel 2002 Sat\u014d ottiene un posto da titolare in Formula 1 con la Jordan, con cui firma un contratto biennale con un'opzione per i successivi due a favore del team irlandese. All'inizio del campionato si dimostra veloce ma ancora inesperto, come in un incidente in Malesia in cui distrugge la sua macchina e quella del compagno di squadra Giancarlo Fisichella. Successivamente diventa pi\u00f9 costante classificandosi sempre nei primi 12 nelle ultime 6 gare e cogliendo un ottimo 5\u00ba posto nel Gran Premio del Giappone.\n2003-2005: BAR.\nNella stagione 2003, Sat\u014d ritorna alla BAR motorizzata Honda, di nuovo in veste di terzo pilota e collaudatore, svolgendo con successo i test e partecipando al posto di Jacques Villeneuve all'ultima gara della stagione, il Gran Premio del Giappone, in cui arriva inaspettatamente sesto. Viene promosso pilota titolare dalla scuderia nipponica nella stagione 2004, durante la quale impressiona per la velocit\u00e0 e l'aggressivit\u00e0 della guida, spesso ancora abbinata ad inesperienza ed imprecisione. Nel Gran Premio degli Stati Uniti ottiene il suo primo podio in carriera (e secondo in Formula 1 per un pilota giapponese dopo quello di Aguri Suzuki nel Gran Premio del Giappone 1990) alle spalle delle due Ferrari di Michael Schumacher e di Rubens Barrichello; chiude la stagione 8\u00ba nella classifica mondiale con 34 punti (il suo miglior risultato in carriera) aiutando la BAR a raggiungere il secondo posto nel campionato costruttori. Nel campionato 2005, complice una vettura meno competitiva dell'anno precedente, fatica ad esprimere la propria velocit\u00e0, mentre continuano a manifestarsi errori ed imprecisioni. Negli ultimi gran premi dell'anno Sat\u014d viene fortemente criticato dagli altri piloti per avere causato incidenti evitabili, per esempio con Jarno Trulli in Giappone o con Michael Schumacher in Belgio; conclude 23\u00ba in classifica con 1 solo punto.\n2006-2008: Super Aguri.\nNella stagione 2006, Sat\u014d si trasferisce nel nuovo team giapponese Super Aguri, satellite della Honda e della ARTA; a causa della non competitivit\u00e0 del mezzo, il pilota giapponese \u00e8 costretto a una stagione molto difficile, sempre ancorato nelle ultime posizioni e senza ottenere punti; i suoi migliori risultati della stagione furono un 12\u00ba posto in Australia e un 10\u00ba in Brasile, grazie al quale riesce a rimanere aggrappato al 23\u00ba posto della classifica piloti. Nella stagione 2007 viene confermato alla Super Aguri con la quale disputa una buona stagione; nel Gran Premio di Spagna giunge 8\u00ba, portando alla scuderia giapponese i primi punti della sua storia, mentre in Canada ottiene il 6\u00ba posto, miglior risultato della storia del team; conclude il mondiale 17\u00ba con 4 punti portando il team al 9\u00ba posto nella classifica costruttori. Nella stagione 2008 \u00e8 ancora accasato alla scuderia nipponica (questa si riveler\u00e0, senz'ombra di dubbio, la stagione pi\u00f9 fallimentare della carriera di Sat\u014d con 4 gran premi disputati senza prendere alcun punto). Con il ritiro della Honda dalla Formula 1 Sat\u014d perde il costruttore che lo aveva appoggiato in tutta la sua carriera nella massima formula e prova ad accordarsi per la stagione 2009 con la Toro Rosso, ma dopo aver disputato alcuni test tra novembre e dicembre 2008 il forfait di alcuni sponsor del pilota giapponese fanno saltare l'accordo. Durante il campionato 2009 si era parlato di Sat\u014d in procinto di sostituire S\u00e9bastien Bourdais sempre alla Toro Rosso, ma non se ne fece nulla.\nDopo la Formula 1.\nNel 2010, grazie all'appoggio del costruttore giapponese Honda, Sat\u014d viene ingaggiato dalla scuderia KV Racing Technology per correre in IndyCar, venendo poi confermato anche per il campionato 2011. Nel 2012, sempre grazie all'appoggio della Honda, passa alla scuderia Rahal Letterman Racing di Bobby Rahal, mentre dal 2013 al 2015 corre con il team A. J. Foyt Enterprises. Partecipa inoltre alla prima gara del campionato di Formula E 2014-2015 con il team Amlin Aguri.\nIl 28 maggio 2017 vince per la prima volta la 500 Miglia di Indianapolis, alla 101\u00aa edizione, la pi\u00f9 prestigiosa gara del campionato Indycar, partendo dalla quarta posizione ottenuta in qualifica.\nIl 23 agosto 2020, a 43 anni, vince per la seconda volta la 500 Miglia di Indianapolis, alla 104\u00aa edizione."}
{"id": "61946", "revid": "123329514", "url": "https://it.wikipedia.org/wiki?curid=61946", "title": "Secondo principio della termodinamica", "text": "Il secondo principio della termodinamica \u00e8 un principio della termodinamica secondo il quale molti eventi termodinamici, come ad esempio il passaggio di calore da un corpo caldo ad un corpo freddo, sono irreversibili. A differenza di altre leggi fisiche quali la legge di gravitazione universale o le equazioni di Maxwell, il secondo principio \u00e8 fondamentalmente legato alla freccia del tempo.\nIl secondo principio della termodinamica possiede diverse formulazioni equivalenti, delle quali una si fonda sull'introduzione di una funzione di stato: l'entropia; in questo caso il secondo principio asserisce che \"l'entropia di un sistema isolato lontano dall'equilibrio termico tende ad aumentare nel tempo, finch\u00e9 l'equilibrio non \u00e8 raggiunto.\" In meccanica statistica, classica e quantistica, si definisce l'entropia a partire dal volume nello spazio delle fasi occupato dal sistema in maniera da soddisfare automaticamente (per costruzione) il secondo principio.\nFormulazioni del secondo principio.\nEsistono molte formulazioni equivalenti di questo principio. Quelle che storicamente si sono rivelate pi\u00f9 importanti sono:\nNella fisica moderna per\u00f2 la formulazione pi\u00f9 ampiamente usata \u00e8 quella che si basa sulla funzione entropia:\nQuesto principio ha avuto, da un punto di vista storico, un impatto notevole. Infatti implicitamente sancisce l'impossibilit\u00e0 di realizzare il moto perpetuo cosiddetto di seconda specie e tramite la non reversibilit\u00e0 dei processi termodinamici definisce una freccia del tempo.\nI due principi della termodinamica macroscopica valgono anche nei sistemi aperti, e vengono generalizzati tramite l'exergia.\nEquivalenza dei primi due enunciati.\nL'equivalenza dell'enunciato di Kelvin-Planck e di quello di Clausius si pu\u00f2 mostrare tramite i seguenti ragionamenti per assurdo.\nPossiamo quindi aggiungere al sistema una macchina ciclica, non necessariamente reversibile, che assorba calore formula_2 dalla sorgente a temperatura formula_3 e ceda alla sorgente a temperatura formula_4 esattamente formula_5. Il periodo del ciclo si fa coincidere con il tempo in cui viene trasportato il calore formula_5 dalla sorgente formula_4 a quella formula_3. In maniera che il lavoro prodotto in un ciclo sia: formula_9. Ma nel complesso la sorgente a temperatura formula_4 \u00e8 come se non esistesse in quanto gli viene ceduta e data la stessa quantit\u00e0 di calore in un ciclo. Quindi nel\ncomplesso si ha una macchina che sottrae calore alla sorgente a temperatura formula_3 e produce lavoro, questo significa andare contro l'enunciato di Kelvin-Planck.\nNotare come nella figura i segni dati per i calori si riferiscono alle sorgenti: quindi\nsono di segno opposto a quello dei due sistemi (il processo frigorifero impossibile e la macchina ciclica).\nCio\u00e8 se fosse possibile realizzare una macchina che come unico risultato assorba del calore formula_12 da una sorgente ad una temperatura formula_4 e produca lavoro formula_14. Niente mi vieterebbe di utilizzare tale lavoro dissipandolo in una sorgente a temperatura superiore formula_3, ad esempio per attrito. Ma l'insieme dei due processi corrisponde ad avere spostato del calore dalla sorgente a temperatura inferiore ad una a temperatura superiore contraddicendo l'enunciato di Clausius.\nAncora una volta dal ragionamento per assurdo su uno degli enunciati sono arrivato a contraddire l'altro enunciato.\nUna violazione dell'enunciato di Clausius implica una violazione dell'enunciato di Kelvin, abbiamo quindi che l'enunciato di Kelvin implica l'enunciato di Clausius, e l'equivalenza \u00e8 dimostrata.\nFormulazione matematica.\novvero, per un processo qualsiasi\nSe il sistema \u00e8 isolato termicamente e quindi non scambia calore, cio\u00e8 formula_18,\nSistema discreto.\nI primi due enunciati, sopra esposti, hanno una formalizzazione matematica rigorosa.\nIl teorema di Carnot fornisce il tramite attraverso il quale formalizzare matematicamente i primi due enunciati. Consideriamo una macchina di Carnot che operi tra due sorgenti a temperatura differente, con le seguenti convenzioni:\nIl rendimento di una macchina termica \"motrice\" (cio\u00e8 che produca lavoro) \u00e8 definito come:\nmentre per la macchina di Carnot si dimostra che:\nPer una macchina di Carnot che lavora tra due sorgenti vale il teorema di Carnot, per il quale il rendimento di una macchina qualsiasi che opera fra le due sorgenti a temperatura \"T1\" e \"T2\" &lt; \"T1\" \u00e8 minore o uguale al rendimento di una macchina termica reversibile che operi fra le stesse temperature. Il teorema \u00e8 facilmente dimostrato con un semplice ragionamento: supponiamo di avere due macchine termiche, una reversibile \"R\" e una irreversibile \"G\", operanti tra le sorgenti \"T1\" e \"T2\", tali che esse assorbano la stessa quantit\u00e0 di calore \"Q1\" dalla sorgente calda e cedano una quantit\u00e0 di calore formula_22 e formula_23 alla sorgente fredda. Se per assurdo il rendimento della macchina irreversibile fosse maggiore del rendimento di quella reversibile si avrebbe formula_24 e formula_25 e invertendo la macchina reversibile produrrei un lavoro formula_26 estraendo calore unicamente dalla sorgente fredda, in contrasto con il secondo principio nella formulazione di Kelvin-Planck. Di conseguenza\nInoltre per una qualunque macchina reversibile, sia che produca lavoro, sia che venga impiegata per sottrarre calore alla sorgente pi\u00f9 fredda (macchina frigorifera) vale la seguente relazione:\ndove \"Q1\" e \"Q2\" rappresentano il calore entrante nella macchina dalle sorgenti a temperatura \"T1\" e \"T2\". Ad esempio, la macchina pu\u00f2 assorbire calore dalla sorgente calda (\"1\") e cederne alla sorgente fredda (\"2\"). Ricordando le convenzioni sui segni, in questo caso \"Q\"2 \u00e8 negativo. Si noti che con questa formulazione \u00e8 possibile scambiare il ruolo dei pedici, non \u00e8 cio\u00e8 pi\u00f9 necessario identificare con \"1\" la sorgente calda e con \"2\" la sorgente fredda. Per una macchina termica generica che operi nelle stesse condizioni vale la seguente disuguaglianza:\nNel caso di un sistema discreto che opera tra diverse temperature, l'espressione generale del secondo principio diventa:\nEssendo il ciclo di Carnot una successione di trasformazioni isoterme e adiabatiche (vedi figura a fianco), qualsiasi ciclo termodinamico chiuso pu\u00f2 venire approssimato come una successione di cicli infinitesimi di Carnot, portando alla definizione della disuguaglianza di Clausius:\ndove il segno di uguale vale per i soli cicli reversibili, cio\u00e8 costituiti da solo trasformazioni reversibili.\nNel caso di ciclo reversibile, infatti, la quantit\u00e0 sopra espressa pu\u00f2 scriversi come:\nin quanto \u00e8 un differenziale esatto.\nPer ogni trasformazione del sistema, quindi, possiamo scrivere:\ndove formula_34 \u00e8 definita (a meno di una costante additiva) come l'entropia del sistema nello stato \"X\".\nNel caso di sistemi isolati l'integrando al primo membro \u00e8 nullo, quindi in definitiva si ottiene:\nper \"qualunque trasformazione termodinamica\" nel sistema. Quest'ultima espressione \u00e8 proprio l'espressione del secondo principio in termini di entropia:\nQuesto fatto viene talvolta indicato in meccanica statistica come \"morte termodinamica\" dei sistemi isolati: infatti, per tempi lunghi, l'entropia tende a raggiungere un valore massimo, che corrisponde a una temperatura uniforme ovunque nel sistema. In questo caso, il sistema non \u00e8 pi\u00f9 in grado di compiere alcun lavoro.\nPer i sistemi non isolati, invece, l'entropia pu\u00f2 rimanere costante, o anche diminuire, ottenendo per\u00f2 un aumento di entropia delle sorgenti o dei sistemi con cui comunica che supera in valore assoluto la diminuzione dell'entropia nel sistema considerato.\nPartendo da questo presupposto, \u00e8 possibile ricavare entrambe le altre formulazioni, mostrando quindi l'equivalenza degli enunciati.\nNella successiva sezione viene mostrato una formulazione pi\u00f9 generale e la sua particolarizzazione e per i vari sistemi termodinamici.\nSistema continuo.\nPer un sistema continuo, passando alle grandezze intensive, e tenendo conto del teorema di Kelvin:\nquindi il secondo principio diventa in forma differenziale euleriana:\ndove il primo membro \u00e8 detto appunto tasso di produzione di entropia, e il suo prodotto per la temperatura \u00e8 definita dissipazione, definita non negativa:\nche per il primo principio in forma continua diventa:\ndove il termine tra parentesi \u00e8 esprimibile nell'energia libera di Helmholtz massica:\nIl principio in questa forma si chiama disuguaglianza di Clausius-Duhem, e le tre componenti si chiamano rispettivamente dissipazione \"energetica\", dissipazione \"meccanica\" e dissipazione \"termica\"\nOsservazioni.\nIn merito al postulato appena esposto si possono fare due considerazioni:\nDerivazione dalla meccanica statistica.\nDue sistemi a contatto - Termodinamica.\nSupponiamo di avere due sistemi termodinamici isolati, i cui stati sono caratterizzati dall'energia interna \"U\", volume \"V\" e numero di particelle \"N\". Lo stato del primo sistema sar\u00e0 quindi caratterizzato dalla terna formula_45 e dotato di un'entropia formula_46 ed analogamente il secondo da formula_47 con un'entropia formula_48.\nMettendoli a contatto, permettendo cio\u00e8 uno scambio di energia (ma non di particelle), i due sistemi raggiungeranno gli stati d'equilibrio formula_49 e formula_50, con entropie formula_51 e formula_52.\nIl secondo principio della termodinamica dice che l'entropia finale, cio\u00e8 la somma delle entropie all'equilibrio, \u00e8 maggiore della somma delle entropie iniziali. In realt\u00e0, dato che qualunque coppia di stati con energie iniziali tali che formula_53 porter\u00e0 allo stesso stato d'equilibrio, si pu\u00f2 affermare che:\nqualunque siano le energie iniziali (col vincolo che la loro somma deve essere costante e uguale a formula_55). Un simile ragionamento pu\u00f2 essere ripetuto anche permettendo lo scambio di particelle e variazioni di volume, ma conservando il numero totale di particelle e il volume totale:\nsotto le condizioni:\nQuesto \u00e8 semplicemente un altro modo di porre il secondo principio della termodinamica.\nDue sistemi a contatto - Meccanica statistica.\nL'entropia, nell'ensemble microcanonico, \u00e8 definita proporzionale al logaritmo dell'ipervolume nello spazio delle fasi accessibile al sistema:\ndove \"kB\" \u00e8 la costante di Boltzmann. Data questa definizione, si pu\u00f2 facilmente constatare che verifica tutte le propriet\u00e0 della funzione entropia in termodinamica, cio\u00e8 l'estensivit\u00e0 e il risultato precedente, a causa dell'alta dimensionalit\u00e0 dello spazio delle fasi. Perci\u00f2 una tale definizione implica il secondo principio della termodinamica, sotto le condizioni dell'ipotesi ergodica. Infatti, unendo due sistemi e trascurando le interazioni di bordo si ha che l'hamiltoniana \"H\" del sistema si pu\u00f2 spezzare nella somma di due hamiltoniane distinte \"H1\" e \"H2\" e quindi ogni contributo del tipo\ncontribuisce al volume totale se rispetta il vincolo sulle energie formula_62. Il volume totale \u00e8 (con un'approssimazione che diventa esatta se \"\u0394\" tende a zero):\nChiamando formula_64 l'indice per cui si ha l'addendo maggiore (con energie formula_65 ed formula_66), e passando ai logaritmi:\nL'ultimo termine, il logaritmo di \"n\", \u00e8 trascurabile rispetto agli altri, e quindi si conclude che:\ncio\u00e8 l'entropia \u00e8 additiva ed aumenta nei sistemi isolati.\nSi ottiene anche un'altra importante relazione: dato che le energie dei sistemi all'equilibrio sono quelle per cui il prodotto formula_70 \u00e8 massimo, derivando rispetto a formula_71:\nda cui, dividendo ambo i membri per il prodotto dei \u0393:\ndove \"T\" \u00e8 la temperatura termodinamica assoluta: la temperatura viene quindi introdotta in modo naturale come quella grandezza che governa l'equilibrio tra sistemi diversi."}
{"id": "61947", "revid": "9", "url": "https://it.wikipedia.org/wiki?curid=61947", "title": "HiFi", "text": ""}
{"id": "61950", "revid": "110157", "url": "https://it.wikipedia.org/wiki?curid=61950", "title": "Karl Feuerbach", "text": "Fratello del filosofo materialista Ludwig, Karl, brillante studente, a ventidue anni consegu\u00ec il dottorato e divent\u00f2 professore al \"Gymnasium\" di Erlangen. La sua carriera d'insegnante fu molto breve, e termin\u00f2 dopo soli sei anni per motivi di salute.\nAl periodo dell'insegnamento risalgono alcune pubblicazioni matematiche molto importanti; del 1822 \u00e8 il trattato \"Propriet\u00e0 di alcuni punti notevoli del triangolo, e di alcune rette e figure piane determinate da questi punti: un trattato analitico e trigonometrico\", nella quale \u00e8 incluso il teorema di Feuerbach, per il quale il cerchio dei nove punti \u00e8 tangente internamente all'incerchio ed esternamente ai tre excerchi."}
{"id": "61955", "revid": "1409041", "url": "https://it.wikipedia.org/wiki?curid=61955", "title": "Albo d'oro del campionato di Serie D", "text": "Il campionato interregionale di calcio in Italia nacque nel 1948 dalla riforma delle leghe interregionali della FIGC. Solo in 32 delle sue 70 edizioni, tuttavia, il regolamento ha previsto una fase finale che assegni un titolo nazionale di categoria: ci\u00f2 \u00e8 avvenuto fra il 1952 e il 1957 con lo Scudetto IV Serie, nella particolare annata 1957-1958 col titolo di Lega Interregionale, dal 1992 al 1999 con lo Scudetto Dilettanti e dal 1999 ad oggi con l'odierno Scudetto Serie D. Il record di vittorie dello scudetto di categoria \u00e8 detenuto dal , capace di ripetere due volte il successo nazionale nelle stagioni 1955-1956 e 2014-2015.\nAlbo d'oro.\nScudetto IV Serie.\nIl primo titolo nazionale abbinato in Italia al campionato interregionale di calcio fu quello assegnato dal 1952-53 dalla neonata Lega Nazionale IV Serie: l'intento era quello di sottolineare la riqualificazione della manifestazione rispetto al previgente campionato di Promozione, rigidamente spaccato in tre distinte leghe interregionali completamente separate fra loro. Il titolo era assegnato in una finale fra la migliore squadra del Nord e quella del Sud, tranne che nell'ultima edizione in cui fu introdotto un girone a quattro squadre.\nCampionato Interregionale.\nIn questa stagione lo scudetto fu assegnato a tutte e tre le finaliste, dopo che si classificarono alla pari nel girone finale, mentre successivamente non fu pi\u00f9 riproposto per il disinteresse delle societ\u00e0.\nTrofeo Jacinto.\nTra il 1988 e 1992 si \u00e8 disputata una \"poule\" ufficiale, denominata Trofeo Jacinto, che decretava il Campione d'Italia Interregionale. La Lega Nazionale Dilettanti, tuttavia, non riconosce la competizione come uno scudetto di categoria, bens\u00ec come un titolo alternativo.\nScudetto Dilettanti.\nLa riforma del 1992 della Lega Nazionale Dilettanti ispir\u00f2 la reintroduzione del titolo di categoria abbandonato da pi\u00f9 di trent'anni. A tal fine il Campionato Interregionale divenne il Campionato Nazionale Dilettanti, e venne messo in palio lo Scudetto Dilettanti, essendo all'epoca i giocatori inquadrati in tale regime giuridico.\nScudetto Serie D.\nNell'autunno del 1999, a campionato gi\u00e0 iniziato, la LND e il Comitato Interregionale decisero di riproporre il nome di Serie D sia per una questione di prestigio, sia per riflettere l'intervenuto cambio di regime giuridico dei giocatori divenuti \"non-professionisti\". Parallelamente nasceva la Coppa Italia Serie D, lasciando ogni riferimento al dilettantismo alla Coppa Italia Dilettanti.\nPromozioni.\nIl numero di promozioni in Serie C messe storicamente in palio nel campionato interregionale, cambi\u00f2 molto a seconda delle varie incarnazioni della manifestazione stessa. La prima versione, la Promozione, dava luogo a 12 vincitori, mentre con la IV Serie si scese drasticamente a quota 4. Dopo il periodo transitorio del Campionato Interregionale in cui si procedette a promozioni di massa per la concomitante riforma della terza serie, con la Serie D si cominci\u00f2 inizialmente con 6 posti, saliti poi a 9 con l'anno 1968. Con la transizione al nuovo Campionato Interregionale si riproposero 12 promozioni, per poi tornare ad una stabile dotazione di 9 societ\u00e0 premiate col Campionato Nazionale Dilettanti poi ridenominato Serie D.\nAlbo d'oro dei play-off.\nNel 2005 il Comitato Interregionale decise d'introdurre i play-off sull'esempio della Serie C, anche se a differenza della categoria sovrastante, in Serie D il regolamento federale non assegna alcun diritto, e i play-off valsero quindi solo come un'opzione su eventuali ripescaggi. I playoff si sono disputati sino alla stagione 2014-2015. Dalla stagione successiva vengono invece disputati solo quelli tra le squadre dello stesso raggruppamento con le nove vincitrici che vengono inserite in una graduatoria di ripescaggio sulla base della media punti ottenuta in campionato."}
{"id": "61960", "revid": "2102801", "url": "https://it.wikipedia.org/wiki?curid=61960", "title": "Ludwig Feuerbach", "text": "Biografia.\nLudwig Feuerbach nacque il 28 luglio 1804 a Landshut, in Baviera, nella numerosa famiglia protestante di Paul Johann Anselm Ritter von Feuerbach (1775\u20131833), giurista eminente e professore di diritto a Jena e a Kiel che, con la scomparsa dalla scena politica europea di Napoleone, mise da parte i suoi trascorsi progressisti e nel 1814 fu nominato presidente della Corte di Appello di Bamberga e nel 1817 di quella di Ansbach. Non approv\u00f2 mai la scelta di Ludwig di dedicarsi alla filosofia, a differenza della madre, Eva Wilhelmine Tr\u00f6ster (1774-1852), che vantava ascendenti nobili, imparentati con il duca Ernesto Augusto I di Sassonia-Weimar ed era seconda cugina del granduca Carlo Augusto di Sassonia-Weimar-Eisenach.\nDei quattro fratelli di Ludwig, Joseph Anselm (1798\u20131851) diventer\u00e0 archeologo e sar\u00e0 padre dell'importante pittore, amante degli ideali classici e dell'Italia, Anselm Feuerbach, Edward (1803\u20131843) seguir\u00e0 le orme del padre, ottenendo la cattedra di diritto a Erlangen, Karl (1800\u20131834) coltiver\u00e0 gli studi matematici con successo, tanto da scoprire il teorema che porta il suo nome, mentre il fratello minore Friedrich Heinrich (1806\u20131880), studente di indologia e sanscrito con Friedrich R\u00fcckert, Christian Lassen e August Wilhelm Schlegel, diventer\u00e0 un valido filologo. Delle tre sorelle, Leonore ed Elisa condussero una vita anonima, mentre Helene studi\u00f2 e insegn\u00f2 musica nel Regno Unito e in Francia per poi trasferirsi definitivamente in Italia, dove rimase fino alla morte.\nIn un ambiente familiare che privilegiava lo studio ma anche la fede e l'osservanza religiosa, Ludwig, dopo aver concluso, il 7 settembre 1822, il ginnasio ad Ansbach, fu incoraggiato dal professore di teologia, l'hegeliano Carl Daub, a frequentare nel 1823 la facolt\u00e0 di teologia di Heidelberg, ma Feuerbach si rese subito conto che quella disciplina - e le lezioni condotte dal teologo Heinrich Paulus - non concordava con le esigenze del suo spirito. Attratto dal successo delle lezioni che Hegel teneva a Berlino, s'iscrisse nel 1824 in quella Universit\u00e0, seguendovi i corsi di logica, di metafisica e di filosofia della religione tenuti da Hegel: \u00abBast\u00f2 che per un semestre seguissi le sue lezioni e la mia testa e il mio cuore furono rimessi sulla loro via; io seppi ci\u00f2 che dovevo e volevo: non teologia, ma filosofia! Non vaneggiare e fantasticare, ma imparare! Non credere, ma pensare!\u00bb.\nAbbandonata cos\u00ec la teologia, nell'aprile del 1825 s'iscrisse alla facolt\u00e0 di filosofia e l'anno dopo, per la necessit\u00e0 di contenere le spese del suo mantenimento, prosegu\u00ec gli studi in Baviera, a Erlangen, nella cui Universit\u00e0, nel giugno del 1828, ottenne la laurea, discutendo la tesi, di stretta ortodossia hegeliana, \"De ratione, una, universali, infinita\": la ragione \u00e8 una sola, universale ed infinita e in essa si risolve la coscienza del singolo. Egli invi\u00f2 anche la dissertazione a Hegel, accompagnata da una lettera nella quale espose la sua convinzione della necessit\u00e0 che la filosofia, intesa come un idealismo panteistico, prendesse il posto della religione, i cui concetti - compreso quello di Dio - e la cui visione del mondo erano ormai inadeguati: era gi\u00e0 l'intento a cui avrebbe dedicato tutta la sua vita. Hegel per\u00f2 non gli rispose. Qualche settimana dopo la laurea, Feuerbach ottenne anche la libera docenza in filosofia, tenendo lezioni in quella Universit\u00e0, a partire dal 1829, sulla filosofia di Cartesio e di Spinoza, sulla logica e sulla metafisica, nelle quali egli accentuava la contrapposizione tra finito e infinito, tra natura e spirito, attenuando la funzione della soluzione dialettica degli opposti, essenziale nel sistema hegeliano. La pubblicazione, avvenuta anonima nel 1830, dei suoi \"Gedanken \u00fcber Tod und Unsterblichkeit\" (Pensieri sulla morte e l'immortalit\u00e0), che negavano l'immortalit\u00e0 dell'anima individuale e affermavano che l'individuo - pura apparenza - con la morte si dissolve nell'autentica ed eterna realt\u00e0 dello spirito infinito, si scontr\u00f2 con il clima politico di reazione alle Rivoluzioni del 1830 dei governi tedeschi, che vedevano anche nelle espressioni di pensiero non concordanti con l'ortodossia religiosa un pericoloso attentato all'\u00abordine\u00bb e all'autorit\u00e0: il libro venne sequestrato e, riconosciuto l'autore, Feuerbach fu costretto a interrompere il suo corso universitario.\nPubblic\u00f2 ancora la \"Geschichte der neuern Philosophie von Bacon von Verulam bis Benedict Spinoza\" (Storia della filosofia moderna da Bacone a Spinoza (1833)), l'\"Abelardo ed Eloisa\" (1834), la \"Darstellung, Entwickelung und Kritik der Leibnitzschen Philosophie\" (Esposizione, sviluppo e critica della filosofia di Leibniz) nel 1837 e un saggio su \"Pierre Bayle\" nel 1838. Nell'occasione del suo breve ritorno all'insegnamento nel 1835, scrisse le \"Lezioni sulla storia della filosofia moderna\", lasciate manoscritte; dopo alcuni vani tentativi di essere nominato professore straordinario a Erlangen, dal 1836 Feuerbach non insegner\u00e0 pi\u00f9.\nIl contenuto degli scritti di questo periodo \u00e8 omogeneo: Feuerbach intende rilevare come gi\u00e0 dal Rinascimento sia avvenuta una progressiva emancipazione della filosofia, e in generale della cultura, dalla teologia e dalla religione cristiana, sia a motivo della visione sostanzialmente negativa che queste ultime hanno della natura e dell'uomo, sia a causa del rinato interesse per lo studio della natura e dell'atteggiamento generalmente positivo nei confronti della libera attivit\u00e0 umana. Nell'attivit\u00e0 scientifica si realizza tra lo spirito e la natura una feconda unit\u00e0, nella quale appare difficile la possibilit\u00e0 di una conciliazione tra la filosofia e la religione, come dimostra il fallimento della filosofia di Leibniz di giungere all'unit\u00e0 di ragione e fede e la contraddizione, riconosciuta dallo stesso Bayle, esistente tra i principi della ragione e i postulati della teologia, che lo portarono a proclamare la necessit\u00e0 della tolleranza religiosa e dell'indipendenza della morale dalla teologia.\nSpos\u00f2 nel 1837 la benestante Bertha L\u00f6w, comproprietaria di una piccola fabbrica di porcellane a Bruckberg (Ansbach), dove Feuerbach si ritir\u00f2 nella confortevole quiete del castello di propriet\u00e0 della moglie, circondato da un parco vastissimo: qui, oltre a iniziare studi di botanica, zoologia e geologia, continu\u00f2 a sviluppare le sue teorie e a mantenere contatti epistolari con l'ambiente progressista germanico, in particolare collaborando agli \"Hallische Jahrb\u00fccher f\u00fcr deutsche Wissenschaft und Kunst\" (Annali di Halle per la scienza e l'arte tedesca), rivista della sinistra hegeliana diretta da Arnold Ruge e Theodore Echtermeyer, che propugnava la necessit\u00e0 di introdurre in Germania riforme liberali, liberandola dall'oppressiva alleanza di trono e altare, alla quale la corrente filosofica della destra hegeliana forniva gli strumenti di giustificazione culturale: nel 1839 Feuerbach vi pubblic\u00f2 la sua \"Critica della filosofia hegeliana\".\nA causa della censura, la direzione della rivista dovette per\u00f2 trasferirsi nel 1840 a Dresda, in Sassonia, da dove fu costretta ancora a emigrare nel 1843 in Svizzera, assumendo il nuovo titolo di \"Deutsche Jahrb\u00fccher\" (Annali tedeschi), e poi a Parigi nel 1844, con la testata di \"Deutsch-Franz\u00f6sische Jahrb\u00fccher\" (Annali franco-tedeschi) e la direzione affidata a Ruge e Karl Marx; tuttavia Feuerbach smise di scrivere per la rivista fin dal giugno 1843, rifiutando la proposta di collaborazione che il filosofo di Treviri gli invi\u00f2 per lettera nell'ottobre dello stesso anno.\nNel 1839 nacque la prima figlia Leonore e nel 1841 la seconda, Mathilde, che vivr\u00e0 per\u00f2 solo tre anni. Feuerbach pubblic\u00f2 in quell'anno \"Das Wesen des Christentums\" (L'essenza del cristianesimo), libro che ebbe un clamoroso successo e fece di lui, per alcuni anni, non solo il leader della sinistra hegeliana, ma il punto di riferimento del movimento radicale politico tedesco. Nei due anni successivi Feuerbach, pubblicando le \"Vorl\u00e4ufige Thesen zur Reform der Philosophie\" (Tesi preliminari sulla riforma della filosofia, 1842) e i \"Grunds\u00e4tze der Philosophie der Zukunft\" (Principi della filosofia dell'avvenire, 1843), sostenne la fine della filosofia tradizionale fondata sulla metafisica e la necessit\u00e0 di fondarne una che da quella prescindesse. Nel 1845 con \"Das Wesen der Religion\" (L'essenza della religione) ritorn\u00f2 sulle tesi della sua \"Essenza del cristianesimo\".\nNel 1848, quando la Rivoluzione si espandeva dalla Francia alla Germania, in Austria e in Italia, partecip\u00f2 al Congresso democratico di Francoforte come osservatore legato alla sinistra democratica e venne invitato dagli studenti liberali di Heidelberg a dare lezioni pubbliche, con una esortazione ingenuamente retorica ma sincera: \u00abNobile pensatore, tu che nei tempi dell'asservimento del sapere non tradisti mai n\u00e9 la ragione n\u00e9 la scienza, giacch\u00e9 prendesti sempre come criterio la realt\u00e0 tu che con fatica e pazienza, tra le urla di scherno dei superbi Farisei, traesti dagli strati profondi della natura l'oro della verit\u00e0, nobile spirito, \u00e8 ormai giunta l'ora della tua attivit\u00e0. L'aurora della verit\u00e0 comincia a illuminare con i suoi raggi un mondo di libert\u00e0\u00bb.\nEgli tenne lezione dal dicembre nel Municipio della citt\u00e0, avendo l'Universit\u00e0 negato la disponibilit\u00e0 dei suoi locali. Quel corso fu raccolto in volume e pubblicato nel 1851 con il titolo di \"Vorlesungen \u00fcber das Wesen der Religion\" (Lezioni sull'essenza della religione). Con la reazione dei sovrani e il fallimento delle prospettive di liberalizzazione delle istituzioni tedesche, Feuerbach torn\u00f2 a Bruckberg nel marzo del 1849, quasi rinunciando a suoi stessi interessi filosofici e privilegiando lo studio della geologia; solo nel 1857 scrisse la \"Theogonie\", ancora una ripresa della sua concezione della religione.\nUna relazione con Johanna Kapp, figlia dell'amico filosofo Christian, provoc\u00f2 una burrasca familiare, mentre il fallimento della fabbrica di porcellane signific\u00f2 la perdita di tutte le propriet\u00e0 della moglie e costrinse Feuerbach a trasferirsi con la famiglia, nel 1861, nel borgo di Rechenberg, vicino a Norimberga, in condizioni di estrema povert\u00e0, alla quale cercarono di porre qualche rimedio gli amici e il Partito socialdemocratico dei lavoratori, al quale aveva aderito. Dopo un primo ictus superato felicemente nel 1867, un secondo ictus subito nel 1870 lo paralizz\u00f2. Mor\u00ec dopo due anni di sofferenze il 13 settembre 1872 e fu sepolto a Norimberga, avendo avuto grandiosi funerali ai quali parteciparono migliaia di operai.\nLa filosofia di Feuerbach.\nAll'inizio Feuerbach si colloca nel solco della filosofia hegeliana, anche se gi\u00e0 pone l'accento su elementi che lo allontaneranno da Hegel. Cos\u00ec, nei \"Pensieri sulla morte e l'immortalit\u00e0\", egli afferma con forza la connessione tra l'individualit\u00e0 e la sensibilit\u00e0, propria di un corpo legato allo spazio e al tempo, e su questa base giunge a negare \"l'immortalit\u00e0\" individuale. Progressivamente egli matura la convinzione che la filosofia migliore abbraccia tutti coloro che si sono impegnati nella lotta per la libert\u00e0 di pensiero, da Bruno a Spinoza a Fichte, e non ha il suo compimento in Hegel (come gli hegeliani ortodossi pensavano).\nPer la critica della filosofia hegeliana.\nIn questo scritto del 1839 egli afferma che non \u00e8 possibile considerare come assoluto un singolo sistema, neppure quello hegeliano, anche riconoscendo la sua logica, universalit\u00e0 e ricchezza. Se questo avvenisse significherebbe arrestare il tempo e portare gli uomini a rinunciare alla libera ricerca. A questa conclusione Feuerbach perviene partendo dal presupposto hegeliano che ogni filosofia \u00e8 il proprio tempo espresso in concetti, ma applicandolo alla stessa filosofia hegeliana. Se il tempo non si arresta anche la filosofia hegeliana non pu\u00f2 che essere una filosofia particolare e determinata: anch'essa infatti non rappresenta un inizio assoluto privo di presupposti, ma \u00e8 sorta in un'epoca determinata e, in quanto ne \u00e8 l'espressione, anch'essa parte da presupposti legati a tale epoca.\nL'epoca futura non potr\u00e0 non rendersi conto di questo fatto, cosicch\u00e9 anche la filosofia hegeliana apparir\u00e0 allora una filosofia del passato. In qualche modo l'unica filosofia che inizia senza presupposti \u00e8 quella che pone totale libert\u00e0 di pensiero e che \u00e8 capace di mettere in dubbio anche se stessa. La filosofia, in quanto libert\u00e0 che vuole costruirsi da s\u00e9 e non soltanto come erede della tradizione, deve dunque procedere oltre Hegel, che non critica mai la realt\u00e0 di fatto, ma si preoccupa soltanto di comprenderla nella sua razionalit\u00e0 e quindi giustificarla. Il compito del libero uomo pensante consiste invece nell'anticipare con la ragione gli effetti necessari e inevitabili del tempo. Attraverso la negazione del presente si costituisce la forza per creare qualcosa di nuovo. \u00abIo alla religione ho dedicato tutta la mia vita\u00bb dir\u00e0 Feuerbach; partendo dalla riflessione sul cristianesimo, Feuerbach giunge a comprendere che la filosofia di Hegel \u00e8 in realt\u00e0 teologia filosofica. In particolare Feuerbach critica le categorie fondamentali della \"Scienza della logica\" di Hegel: essere, nulla e (di)venire. Proprio il passaggio dialettico da essere a nulla \u00e8 criticato, perch\u00e9, in questo passaggio, Hegel conferisce al nulla una consistenza, un significato ontologico, mentre in realt\u00e0 \u00e8 solo la negazione di essere e non ha alcuna consistenza.\nEssenza del cristianesimo.\nCon \"L\u2019essenza del cristianesimo\", opera principale del corpus feuerbachiano, viene posta la distinzione fondamentale tra l\u2019essenza vera (antropologica) e quella falsa (teologica) della religione. L'oggetto religioso, a differenza di un oggetto naturale, non esiste al di fuori dell\u2019uomo \u2013 \u00e8 in lui \u2013, per cui la coscienza e la conoscenza di Dio sono una forma indiretta di autocoscienza dell\u2019uomo. Nella religione cristiana, in particolare, l\u2019uomo si rapporta unicamente a se stesso e alla propria essenza, che diventa altra, viene adorata come fosse distinta, separata \u2013 fattualmente il frutto di una proiezione \u2013 e infine riaccolta sotto forma di predicati e attributi di Dio. Questi rimangono tuttavia determinazioni umane, antropomorfismi, a cui l\u2019intelletto toglie limitazioni, finitezza, ovvero quella realt\u00e0 umana che ne caratterizza il soggetto.\nOgni elemento a indizio e a fondazione della personalit\u00e0 di Dio \u2013 come la separazione tra buono e non-buono, tra giusto e non-giusto, tra l\u2019uomo e il resto del creato \u2013 impedisce di concepirlo secondo natura, proprio perch\u00e9 \u00abla personalit\u00e0 di Dio \u00e8 la \"personalit\u00e0\" dell\u2019uomo \"liberata da tutte le determinazioni e limitazioni della natura\"\u00bb. Se l\u2019essenza del dio panteistico \u00e8 l\u2019essenza della natura, allora l\u2019essenza di un dio personale, che giudica, discerne, patisce, che fa dei suo sentimenti la misura di ci\u00f2 che deve essere, ed \u00e8 distinto dal mondo, \u00e8 l\u2019essenza soggettiva di chi lo concepisce come tale. La personalit\u00e0 \u00e8 infatti ci\u00f2 che permette all'essenza di Dio di essere al contempo altra e unita a quella dell\u2019uomo, perch\u00e9 in essa \u00absi assommano \"tutte le gioie della fantasia e tutti i patimenti dell\u2019animo\"\u00bb, ovvero l\u2019anelito alla potenza illimitata nel disporre della natura e gli umani, terreni bisogni del cuore.\nIl cristianesimo \u00e8 dunque la religione dell\u2019uomo soggettivizzato, alienato dalla natura e che per questo ha necessit\u00e0 di credere nel miracolo, nella resurrezione, nell'aldil\u00e0, nella nascita sovrannaturale e in Dio fattosi uomo, al fine di rimuovere gli ostacoli all'esaudimento dei desideri del cuore. La peculiare convergenza tra fantasia e animo \u00e8 ci\u00f2 che lo distingue dal paganesimo in cui il mondo, la natura, il genere \u2013 contrapposto al singolo individuo \u2013 non erano mai oltrepassabili.\nUn rapporto tra essenza divina ed essenza umana sottratto alla verifica sensibile permette mistificazioni e illusioni; l\u2019intellettualizzazione della loro separazione a partire da un unit\u00e0 originaria \u2013 al fine di nasconderla con un approccio non pi\u00f9 primitivo come quello tipico del paganesimo \u2013 \u00e8 il segreto della teologia cristiana. Con essa persino l\u2019amore \u2013 \u00ab\"legge universale\" dell\u2019\"intelligenza\" e della \"natura\"\u00bb \u2013 non basta pi\u00f9 a se stesso e rischia di diventare particolaristico e malfido in quanto subordinato alla fede.\nTesi provvisorie per la riforma della filosofia, Princ\u00ecpi della filosofia dell'avvenire.\nLa filosofia speculativa, giunta alla sua realizzazione con Hegel, identifica la ragione con Dio, a differenza della teologia comune per la quale quest\u2019ultimo \u00e8 un\u2019essenza lontana, autonoma e differente dalla ragione soggettiva dell\u2019uomo. I predicati dell\u2019essenza divina divengono perci\u00f2 quelli della filosofia stessa. Essa ha infatti progressivamente risolto la teologia superando (\"aufgehoben\") le negazioni di certi attributi di Dio (\u00abl\u2019essenza divina distinta e separata dalla sensibilit\u00e0, dal mondo e dall\u2019uomo\u00bb) ad opera dell\u2019empirismo, del panteismo e dell\u2019idealismo di Fichte. Il risultato rimane tuttavia il prodotto di un\u2019operazione di pensiero, una divinizzazione dell\u2019intelletto che non elimina la contraddizione tra pensare ed essere, se si considera quest\u2019ultimo come inseparabile dalle cose e mai concepibile senza determinazione alcuna. Occorre infatti la sensibilit\u00e0 \u2013 che prima era presupposta inconsapevolmente come indipendente dal pensiero \u2013 per poter confermare quest\u2019ultimo e considerare l\u2019essere solo \u00abnel modo in cui esso \u00e8 per noi\u00bb, distinguendolo quindi dal pensiero astratto.\nLe \"Tesi provvisorie per la riforma della filosofia\" e i \"Principi\" [o \"Fondamenti\"] \"della filosofia dell\u2019avvenire\" costituiscono il tentativo di reintrodurre la centralit\u00e0 della sensibilit\u00e0 nella filosofia, risolvendo compiutamente la teologia nell\u2019antropologia. Dolore, gioia e amore \u2013 ad esempio \u2013 sono segnali sensibili di ci\u00f2 che differenzia soggetto e oggetto, ci\u00f2 che \u00abindica che quello che \u00e8 nella rappresentazione non \u00e8, invece, nella realt\u00e0 effettiva\u00bb. Il pensare, in questo modo, pu\u00f2 avere effettivo riferimento nell\u2019uomo e negli oggetti che gli uomini possono insieme riconoscere, dato che l\u2019essenza dell\u2019uomo sta solo nel rapporto tra gli uomini.\nEssenza della religione.\nL'uomo, all'interno della sfera religiosa, si rapporta sempre e unicamente a se stesso e ai propri desideri. L'immagine di Dio riflette quella dell'uomo, e il modo in cui avviene tale specchiamento dipende strettamente dai sentimenti che l'uomo prova. Il senso innato di dipendenza nei confronti della natura \u00e8 presupposto necessario e oggetto originario della religione; produce la credenza nella divinit\u00e0 delle cose e della natura, rendendole coincidenti o propizie rispetto agli scopi umani. Una volta che, tuttavia, l'uomo si pone al di sopra della natura e si fa reggitore di essa superando quel senso di dipendenza grazie ai benefici del progresso e dell'unione in comunit\u00e0, il suo dio diviene invisibile e soprannaturale. La natura non gli appare pi\u00f9, di conseguenza, come divina e animata, bens\u00ec \u00e8 l'essenza umana ad essere elevata, perci\u00f2 divinizzata e venerata, in quanto appare come soprannaturale; per questo \u00abil paganesimo venera le \"qualit\u00e0\", il cristianesimo l'\"essenza\" dell'uomo\u00bb. Questo stadio della religiosit\u00e0 \u2013 teistico o antropologico \u2013 \u00e8 caratterizzato dalla rimozione dalla divinit\u00e0 di ogni vincolo naturale, proprio come conseguenza del desiderio dell'uomo di superare ogni limite umano e naturale. \u00abDio fa miracoli, ma su preghiera dell'uomo, [...] sempre, per\u00f2, secondo le sue \"intenzioni\", d\"'accordo\" con i desideri umani pi\u00f9 intimi e riposti\u00bb. L'essenza della religione non \u00e8, in conclusione, un mero antropomorfismo, ma l'evoluzione e la trasfigurazione dei desideri e dei bisogni umani attraverso l'immagine di Dio.\nTeogonia.\nLa fede \u00e8 originata dal bisogno, quindi dai limiti dell'essere umano, e dal desiderio che, a differenza della volont\u00e0, \u00e8 tale in quanto non possiede i mezzi per raggiungere immediatamente il proprio oggetto. Di conseguenza, si ha fede in vista della realizzazione di ci\u00f2 a cui si aspira, e se il desiderio fondamentale dell'uomo \u00e8 quello di eliminare gli ostacoli alla propria volont\u00e0 e il dolore che ad essa si accompagna \u2013 e ci\u00f2 \u00e8 impossibile \u2013, allora la sua fede diviene quella nei confronti di un dio onnipotente. \u00abSe l'uomo potesse ci\u00f2 che vuole allora mai e poi mai crederebbe ad un dio, per la semplice ragione che egli stesso sarebbe dio\u00bb. Dio \u00e8 quindi il risultato di una trasformazione del desiderio, l'ottativo del cuore che si fa indicativo e presente felice solo col concorso del divino. In particolare, le osservazioni linguistiche di Feuerbach sui poemi omerici e i testi sacri dell'ebraismo mostrano la stretta connessione tra gli dei e la funzione di esaudire desideri umani e tra il desiderio e la loro manifestazione originaria. Il desiderio \u00e8 teogonico quando \u00abnon si limita al sentimento paziente di una mancanza ma vuole piuttosto vederla rimossa ed effettivamente la rimuove nel pensiero\u00bb, per cui \u00abassieme al desiderio si d\u00e0 anche la rappresentazione di una divinit\u00e0, nello stesso modo in cui assieme al sentimento impaziente della miseria della povert\u00e0, si d\u00e0 anche la rappresentazione della beata condizione della ricchezza\u00bb. Ci\u00f2 non toglie, tuttavia, che pur a fronte della onnipotenza divina la condizione umana rimanga preda dei bisogni e del contrasto tra potere e volere. Questo \u00e8 il motivo per cui al paganesimo \u2013 ancora troppo vincolato ai fenomeni naturali e limitato nel propria potenza teogonica \u2013 si \u00e8 sostituito il cristianesimo con la prospettiva di una nuova vita ultraterrena all'insegna della beatitudine e dell'immortalit\u00e0. Il fondamento della morale cristiana, lunghi dall'essere disinteressato, risiede perci\u00f2 nell'amor di s\u00e9 e della propria vita, che origina la negazione della morte e l'affermazione della vita eterna. \nIl mistero del sacrificio o l'uomo \u00e8 ci\u00f2 che mangia.\nAl proprio materialismo, Feuerbach conferisce una curvatura antropologica, in quanto riserva all'uomo una particolare collocazione nel mondo. Egli \u00e8 pertanto convinto che gli uomini si distinguano dalle altre forme naturali grazie alla sensibilit\u00e0, e che i sentimenti e le idee abbiano s\u00ec una radice fisica, ma che non debbano essere ridotti e appiattiti ad una visione puramente materialistica."}
{"id": "61961", "revid": "599", "url": "https://it.wikipedia.org/wiki?curid=61961", "title": "Karl Wilhelm Feuerbach", "text": ""}
{"id": "61963", "revid": "376555", "url": "https://it.wikipedia.org/wiki?curid=61963", "title": "Bruno Pontecorvo", "text": "Allievo di Enrico Fermi, fu autore di numerosi studi sulla fisica delle particelle ad alta energia e giunse alla notoriet\u00e0 anche fuori della comunit\u00e0 scientifica per il suo volontario trasferimento nel 1950, in piena guerra fredda, in Unione Sovietica, dove continu\u00f2 le sue ricerche sul decadimento del muone e sui neutrini.\nBiografia.\nNato da una famiglia benestante di fede ebraica, ma non praticante, fratello del genetista Guido e del regista Gillo, frequent\u00f2 giovanissimo il biennio di ingegneria a Pisa e a soli diciott'anni s'iscrisse al terzo anno di Fisica all'Universit\u00e0 di Roma superando l'esame di ammissione con Fermi e Franco Rasetti, diventando quindi uno degli assistenti pi\u00f9 stretti \u2013 e il pi\u00f9 giovane \u2013 di Fermi, entrando a far parte del cosiddetto \"gruppo di via Panisperna\" con il quale collabor\u00f2 nel 1934 al celebre esperimento sui neutroni lenti che diede l'avvio alle ricerche sulla fissione del nucleo atomico e alle sue applicazioni. Nel 1936 si rec\u00f2 a Parigi, dove lavor\u00f2 sino al 1940 con Ir\u00e8ne Curie e Fr\u00e9d\u00e9ric Joliot allo studio degli urti dei neutroni con protoni e alle transizioni elettromagnetiche tra isomeri. Durante il periodo parigino abbracci\u00f2 l'ideologia marxista e comunista, pur non partecipando attivamente ad alcuna attivit\u00e0 politica. Nel 1938 conobbe una giovane studentessa svedese, Marianne Nordblom, da cui ebbe presto il primo figlio Gil.\nNell'agosto 1940, dopo l'occupazione di Parigi da parte dei nazisti, fugg\u00ec negli USA dove, con una borsa della Westinghouse, lavor\u00f2 per una societ\u00e0 petrolifera a Tulsa, in Oklahoma, mettendo a punto una tecnica d'introspezione dei pozzi petroliferi basata sul tracciamento di neutroni, che \u00e8 stata la prima applicazione pratica della scoperta delle propriet\u00e0 dei neutroni lenti fatta a Roma con Fermi. Probabilmente a causa delle sue idee comuniste, fu escluso dalla partecipazione al Progetto Manhattan per la costruzione della bomba atomica, ma nel 1943 fu chiamato a partecipare a ricerche teoriche in un centro di ricerca canadese nei pressi di Montr\u00e9al, dove si occup\u00f2 dello studio dei raggi cosmici e in particolare di neutrini e del decadimento del muone. Nel 1948, dopo aver ottenuto la cittadinanza britannica, fu chiamato nel Regno Unito da John Douglas Cockcroft per partecipare al progetto della bomba atomica inglese. Si trasfer\u00ec dunque all'Atomic Energy Research Establishment, per poi ottenere un incarico professorale a Liverpool.\nIl 31 agosto 1950, durante una vacanza in Italia, senza darne comunicazione n\u00e9 agli amici n\u00e9 ai parenti, part\u00ec da Roma per Stoccolma con tutta la famiglia (la moglie svedese Marianna Nordblom e i loro tre figli) e prosegu\u00ec immediatamente per Helsinki in Finlandia. Da l\u00ec varc\u00f2 il confine con l'Unione Sovietica, dove and\u00f2 ad abitare. Si stabil\u00ec a Dubna e cambi\u00f2 il suo nome in Bruno Maksimovi\u010d Pontekorvo. La sua improvvisa scomparsa fece temere dapprima un nuovo caso Majorana, poi gett\u00f2 scompiglio e preoccupazione nei servizi di sicurezza occidentali, preoccupati della possibile divulgazione di segreti atomici, mentre ancora era recente il caso di Klaus Fuchs, scienziato tedesco, cittadino inglese dal 1942, anch'egli comunista, che aveva partecipato al progetto delle bomba atomica inglese e che era da poco stato condannato per aver fornito informazioni su ricerche nucleari ai sovietici.\nNell'URSS, dove sarebbero maturate le sue fondamentali ricerche nella fisica delle particelle elementari e, successivamente, nell'astrofisica, con importanti contributi alla fisica dei neutrini e alle indagini sui neutrini solari, Pontecorvo fu accolto con tutti gli onori, ma anche dal mondo, mantenendo solo uno sporadico contatto col fratello Gillo, noto regista cinematografico, rimasto in Occidente. Lavor\u00f2 fino alla morte a Dubna, dove i sovietici avevano impiantato un importante laboratorio di ricerca atomica, sulle particelle ad alta energia e in particolare sul decadimento del muone e sui neutrini, ricevendo il Premio Stalin nel 1953 e divenendo membro della prestigiosa Accademia delle scienze dell'URSS nel 1958. Solo nel 1955 gli fu consentito di apparire in pubblico, in occasione di una conferenza stampa dove spieg\u00f2 al mondo le motivazioni del suo abbandono della societ\u00e0 occidentale e la sua adesione al comunismo reale. Solo molti anni dopo pot\u00e9 viaggiare all'estero e visitare l'Italia (la prima volta nel 1978). Rimase in URSS anche dopo la fine del comunismo. Afflitto dalla malattia di Parkinson, mor\u00ec a Dubna nel 1993: in seguito a una brusca caduta dalla bicicletta si era rotto il femore, per la qual cosa aveva pianificato di curarsi a Roma ma il suo fisico non resse lo stress. Per sua espressa volont\u00e0, met\u00e0 delle sue ceneri vennero sepolte nel cimitero di Dubna e l'altra met\u00e0 nel Campo Cestio a Roma.\nUn anno prima di morire, nel 1992, aveva partecipato a un incontro fra scienziati al Centro di Cultura Scientifica Ettore Majorana di Erice. In quell'occasione aveva espresso tutta la sua disillusione e il suo rammarico per essersi trasferito in Unione Sovietica. Pi\u00f9 o meno nello stesso periodo, aveva risposto in maniera pi\u00f9 dubbiosa alla giornalista Miriam Mafai, che poco dopo la dissoluzione dell'Unione Sovietica gli chiese se si fosse pentito della fatidica scelta: \u00abCi ho pensato molto, a questa domanda. Puoi immaginare quanto ci ho pensato. Ma non riesco a dare una risposta\u00bb.\nNel 1995, in riconoscimento dei suoi meriti scientifici, fu istituito in suo onore il prestigioso Premio Pontecorvo, attribuito annualmente dal Joint Institute for Nuclear Research di Dubna al fisico che ha maggiormente contribuito alla ricerca nel campo delle particelle elementari.\nDi tutta l'opera di Bruno Pontecorvo sono da sottolineare i suoi contributi alla fisica dei neutrini, contributi che hanno rappresentato vere e proprie pietre miliari: l'intuizione di come rivelare gli antineutrini prodotti nei reattori nucleari (metodo utilizzato da Frederick Reines che per questo ricevette il premio Nobel nel 1995), la predizione che i neutrini associati agli elettroni fossero diversi da quelli associati ai muoni (la verifica sperimentale di questa predizione ha fruttato il premio Nobel a Jack Steinberger, Leon Lederman e Melvin Schwartz), l'ipotesi che i neutrini, nel vuoto, si potessero trasformare in neutrini di altro tipo: fenomeno noto come oscillazione dei neutrini, la cui successiva conferma sperimentale ha visto l'assegnazione del premio Nobel per la Fisica, nel 2015, ad Arthur McDonald e Takaaki Kajita."}
{"id": "61965", "revid": "38974128", "url": "https://it.wikipedia.org/wiki?curid=61965", "title": "VoIP", "text": ""}
{"id": "61969", "revid": "163662", "url": "https://it.wikipedia.org/wiki?curid=61969", "title": "Ginevra (nome)", "text": "Origine e diffusione.\nDeriva dall'antico nome gallese \"Gwenhwyfar\", composto dalla radice \"gwen\" (dal celtico \"*windo\", \"bianco\", \"puro\", presente anche in Winifred, Gwena\u00ebl e Guendalina) combinata con \"sebara\" (dal celtico \"*s\u0153bro\", \"fantasma\", \"demone\", \"creatura magica\", \"elfo\"); il significato complessivo potrebbe essere interpretato come \"spirito luminoso\", oppure come \"bianca tra gli elfi\", \"che splende tra gli elfi\". Altre fonti, in alternativa, riconoscono nel secondo elemento la radice celtica \"(g)wyf\" (\"tranquillo\", \"docile\"), e vi \u00e8 anche chi propone una connessione etimologica con il nome di origine germanica Genoveffa.\nNel corso del tempo, il nome \"Gwenhwyfar\" si \u00e8 evoluto in molteplici forme: in Galles e nelle marche gallesi, gi\u00e0 dal XV secolo era divenuto \"Gaynor\" o \"Gaenor\", nomi adottati anche in inglese a partire dal XIX secolo; in Cornovaglia era diffuso invece come \"Jennifer\" e \"Jenifer\", anch'esse passate all'inglese nel XX secolo. Oltre a queste forme evolutesi spontaneamente, il nome ha goduto di notevole fortuna per ragioni letterarie: \u00e8 infatti portato da Ginevra, la moglie di re Art\u00f9 nel ciclo arturiano. I vari autori che hanno narrato la sua storia hanno adattato l'originale gallese in medio inglese e soprattutto in normanno e anglonormanno in modi quali \"Guinevere\", \"Guenevere\" e \"Gwenyvere\", da cui derivano le forme usate in Italia e in altre lingue dell'Europa continentale. \nL'uso del nome Ginevra in Italia, reso celebre appunto dai poemi cavallereschi del ciclo arturiano, \u00e8 documentato sin dal XV secolo; ulteriore fortuna gli \u00e8 derivata dalla leggenda toscana quattrocentesca di Ginevra degli Almieri, e ad oggi \u00e8 diffuso principalmente nel Nord e nel Centro. Inoltre, dopo essere stata adoperata in alcune opere teatrali e liriche, la forma italiana \u00e8 assurta all'uso anche in inglese, a partire dal XIX secolo. \nVa notato che il nome \"Ginevra\" viene a volte accostato per etimologia popolare al nome del ginepro, e ancora di pi\u00f9 al toponimo della citt\u00e0 svizzera di Ginevra, con cui per\u00f2 coincide casualmente solo in lingua italiana e col quale non ha alcuna correlazione: esso deriva infatti dal latino \"Genava\", tratto forse da una radice protoindoeuropea che significa \"estuario\" o da un'altra che significa \"ansa\", o forse dalla stessa radice paleoligure da cui deriva anche il nome della citt\u00e0 di Genova.\nOnomastico.\nNon vi sono sante di nome Ginevra, quindi il nome \u00e8 adespota; l'onomastico si pu\u00f2 festeggiare il 1\u00ba novembre, giorno di Ognissanti. Va segnalato che alcune fonti attribuiscono a santa Winifred, badessa gallese, commemorata il 3 novembre, il nome alternativo di \"Guinevere\" o \"Guinevra\"."}
{"id": "61970", "revid": "119159065", "url": "https://it.wikipedia.org/wiki?curid=61970", "title": "\u00c9mile Lemoine", "text": "Lemoine si laure\u00f2 a Parigi nel 1860, insegn\u00f2 per alcuni anni, quindi si dedic\u00f2 all'ingegneria civile. Nonostante svolgesse l'attivit\u00e0 di ingegnere, Lemoine continu\u00f2 i suoi studi in campo matematico, dedicandosi specialmente alla geometria; molto importante fu un suo articolo pubblicato da \"Nouvelle annales de math\u00e9matiques\" che Lemoine lesse, nel 1873 durante un incontro organizzato dall\"'Associazione Francese per il Progresso della Scienza\", svoltosi a Lione, e intitolato: \"A proposito di alcune propriet\u00e0 di un punto notevole del triangolo\". Tale opera fu di fondamentale importanza per la moderna geometria del triangolo.\nEgli introdusse anche la nozione di complessit\u00e0 nelle costruzioni geometriche, suggerimento che per\u00f2 fu ampiamente ignorato dai contemporanei.\nBiografia.\nPrimi anni (1840-1869).\nLemoine nacque a Quimper, Bretagna, il 22 novembre 1840, figlio di un capitano militare in pensione che aveva partecipato alle campagne del Primo Impero francese che si verificano dopo il 1807. Da bambino frequent\u00f2 il Prytan\u00e9e national militaire di La Fl\u00e8che con una borsa di studio concessagli poich\u00e9 suo padre aveva contribuito a fondare la scuola. Durante questo periodo pubblic\u00f2 un articolo su \"Nouvelles annales de Math\u00e9matiques\", discutendo le propriet\u00e0 del triangolo.\nLemoine venne accettato nella \u00c9cole Polytechnique di Parigi all'et\u00e0 di vent'anni, lo stesso anno della morte del padre. L\u00ec, da studente e presunto trombettista, contribu\u00ec a fondare un gruppo musicale amatoriale chiamato \"La Trompette\", per il quale Camille Saint-Sa\u00ebns compose diversi pezzi. Dopo la laurea nel 1866 consider\u00f2 una carriera in legge ma venne scoraggiato dal fatto che la sua difesa per l'ideologia repubblicana e le sue opinioni religiose liberali si scontravano con gli ideali del governo in carica, il Secondo Impero francese. Invece studi\u00f2 e insegn\u00f2 presso varie istituzioni, come studente sotto J. Ki\u0153s all'\u00c9cole Sp\u00e9ciale d'Architecture e all'\u00c9cole des Mines, insegnando a Uwe Jannsen presso le stesse scuole, e studiando con Charles-Adolphe Wurtz all'\u00c9cole des Beaux Arts e l'\u00c9cole de M\u00e9decine. Lemoine insegn\u00f2 anche presso varie istituzioni scientifiche di Parigi e come insegnante privato, prima di accettare la nomina a professore presso l'\u00c9cole Polytechnique.\nMezza et\u00e0 (1870-1887).\nNel 1870 una malattia della laringe lo costrinse a interrompere il suo insegnamento. Prese una breve vacanza a Grenoble e, quando torn\u00f2 a Parigi, pubblic\u00f2 alcuni delle sue rimanenti ricerche in matematica. Inoltre partecip\u00f2 e fond\u00f2 diverse societ\u00e0 e riviste scientifiche, come ad esempio la \"Soci\u00e9t\u00e9 Math\u00e9matique de France\", il \"Journal de Physique\", e la \"Soci\u00e9t\u00e9 de Physique\", il tutto nel 1871.\nIn qualit\u00e0 di membro fondatore dell\"'Associazione Fran\u00e7aise pour l'avancement des Sciences\", Lemoine present\u00f2 alla riunione dell'associazione a Lilla nel 1874 quello che \u00e8 diventato il suo articolo pi\u00f9 conosciuto: \"Note sur les Propri\u00e9t\u00e9s du centre des m\u00e9dianes antiparall\u00e8les dans un triangle\". Il tema centrale di quel lavoro riguarda il punto che porta il suo nome ancora oggi. La maggior parte degli altri risultati discussi nel documento riguarda vari punti conciclici che possono essere costruiti partendo dal punto di Lemoine.\nLemoine serv\u00ec nell'esercito militare francese per qualche tempo, negli anni successivi alla pubblicazione dei suoi scritti pi\u00f9 noti. Congedato durante la Comune, divenne ingegnere civile di Parigi. In questa carriera, egli raggiunse il grado di ispettore capo, carica che ricopr\u00ec fino al 1896. Mentre era ispettore capo, fu il responsabile per la fornitura di gas della citt\u00e0.\nUltimi anni (1888-1912).\nDurante il suo incarico come ingegnere civile, Lemoine scrisse un trattato riguardante le costruzioni con riga e compasso dal titolo \"La G\u00e9om\u00e9trographie ou l'art des constructions g\u00e9om\u00e9triques\", che considerava il suo pi\u00f9 grande lavoro, nonostante non sia stato ben accolto dalla critica. Il titolo originale era \"De la mesure de la simplicit\u00e9 dans les sciences math\u00e9matiques\" e l'idea originale per il testo era quella di discutere i concetti che Lemoine aveva ideato riguardanti la totalit\u00e0 della matematica. Vincoli di tempo, tuttavia, limitarono gli scopi del trattato. Invece dell'idea originale, Lemoine propose una semplificazione del processo di costruzione di una serie di operazioni di base con compasso e righello. Present\u00f2 questo trattato all'incontro dell'Associazione Fran\u00e7aise a Orano in Algeria nel 1888. Il documento, tuttavia, non raccolse molto entusiasmo e interesse tra i matematici radunati l\u00ec. Lemoine pubblic\u00f2 diversi altri trattati sul suo sistema di costruzione nello stesso anno, tra cui \"Sur la mesure de la simplicit\u00e9 dans les constructions g\u00e9om\u00e9triques\" in \"Comptes rendus\" dell'Acad\u00e9mie fran\u00e7aise. Ha poi pubblicato articoli supplementari sull'argomento in \"Mathesis\" (1888), \"Journal des math\u00e9matiques \u00e9l\u00e9mentaires\" (1889), \"Nouvelles annales de Math\u00e9matiques\" (1892), e \"La G\u00e9om\u00e9trographie ou l'art des constructions g\u00e9om\u00e9triques\", quest'ultimo presentato in occasione della riunione dell'Associazione Fran\u00e7aise a Pau (1892), e di nuovo a Besan\u00e7on (1893) e Caen (1894).\nDopodich\u00e9 Lemoine pubblic\u00f2 un'altra serie di articoli, in particolare su quella che ha definito \"transformation continue\" (trasformazione continua), che riguardava le equazioni matematiche per oggetti geometrici. Il significato di trasformazione \u00e8 differente da quello della definizione moderna. I suoi articoli su questo argomento includono \"Sur les transformations syst\u00e9matiques des formules relatives au triangle\" (1891), \"\u00c9tude sur une nouvelle transformation continue\" (1891), \"Une r\u00e8gle d'analogies dans le triangle et la sp\u00e9cification de certaines analogies \u00e0 une transformation dite transformation continue\" (1893), e \"Applications au t\u00e9tra\u00e8dre de la transformation continue\" (1894).\nNel 1894, Lemoine cofond\u00f2 un altro giornale matematico intitolato \"L'interm\u00e9diaire des math\u00e9maticiens\", insieme a Charles-Ange Laisant, un amico che ha incontrato presso l'Ecole Polytechnique. Lemoine aveva pianificato una tale rivista fin dall'inizio del 1893, ma pens\u00f2 che allora sarebbe stato troppo occupato per crearlo. Ad una cena con Laisant nel marzo 1893 parl\u00f2 dell'idea della rivista. Laisant lo persuase a creare la rivista e cos\u00ec si avvicin\u00f2 alla casa editrice Gauthier-Villars, che ne pubblic\u00f2 il primo numero nel gennaio 1894. Lemoine fu il primo editore della rivista e mantenne la posizione per parecchi anni. L'anno dopo la pubblicazione iniziale della rivista si ritir\u00f2 dalla ricerca matematica pur continuando a sostenere la materia. Lemoine mor\u00ec il 21 febbraio 1912 a Parigi.\nContributi.\nIl lavoro di Lemoine \u00e8 noto per aver contribuito a porre le basi della moderna geometria triangolare. L\"'American Mathematical Monthly\", in cui \u00e8 stato pubblicato gran parte del lavoro di Lemoine, ha dichiarato che \"A nessuno di questi [geometri] pi\u00f9 di \u00c9mile-Michel-Hyacinthe Lemoine \u00e8 dovuto l'onore di iniziare questo movimento [della moderna geometria del triangolo] ... \" In occasione della riunione annuale della Accademia delle Scienze di Parigi nel 1902, Lemoine ha ricevuto il premio Francoeur di 1000 franchi, e cos\u00ec ogni anno fino al 1912, con la sola eccezione del 1905.\nPunto e cerchio di Lemoine.\nNel suo articolo del 1874, dal titolo \"Note sur les Propri\u00e9t\u00e9s du centre des m\u00e9dianes antiparall\u00e8les dans un triangle\", Lemoine ha dimostrato la concorrenza delle simmediane di un triangolo, ovvero i riflessi delle mediane del triangolo sopra le bisettrici. Altri risultati inclusi nell'articolo sono l'idea che la simmediana di un vertice del triangolo divide il lato opposto in segmenti il cui rapporto \u00e8 uguale al rapporto dei quadrati degli altri due lati.\nLemoine ha anche dimostrato che se sono disegnate linee passanti per il punto Lemoine e parallele ai lati del triangolo, allora i sei punti di intersezione delle linee e dei lati del triangolo sono conciclici, ovvero si trovano su un cerchio. Questo cerchio \u00e8 ora conosciuto come primo cerchio di Lemoine o semplicemente come cerchio di Lemoine.\nSistema costruttivo.\nIl sistema delle costruzioni\ndi Lemoine, la \"G\u00e9om\u00e9trographie\", ha tentato di creare un sistema metodologico con il quale le costruzioni potessero essere giudicate. Questo sistema ha consentito un processo pi\u00f9 diretto per la semplificazione delle costruzioni esistenti. Nella sua descrizione, ha elencato cinque operazioni principali: porre la punta di un compasso su un determinato punto, appoggiarlo su una data linea, disegnare un cerchio con il compasso posizionato sul punto o la linea di cui sopra, porre un righello su una data linea, e estendere la linea con il righello.\nLa \"semplicit\u00e0\" di una costruzione potrebbe essere misurata dal numero delle sue operazioni. Nel suo articolo, Lemoine ha discusso ad esempio il problema di Apollonio, originariamente posto da Apollonio di Perga durante il periodo ellenistico: il metodo di costruzione di un cerchio tangente a tre dati cerchi. Il problema era gi\u00e0 stato risolto da Joseph Diaz Gergonne nel 1816 con una costruzione di semplicit\u00e0 400, ma la soluzione presentata da Lemoine aveva semplicit\u00e0 154. Sono note soluzioni ancora pi\u00f9 semplici come quelle trovate da Frederick Soddy nel 1936 e da David Eppstein nel 2001.\nCongetture e estensioni di Lemoine.\nNel 1894, Lemoine dichiar\u00f2 quella che oggi \u00e8 conosciuta come la \"congettura di Lemoine\" (o congettura di Levy, dato che Hyman Levy, all'oscuro di quella di Lemoine, la riscopr\u00ec nel 1963, e la sua versione ottenne maggiore visibilit\u00e0 di quella originaria): \"Ogni numero dispari che \u00e8 superiore a tre pu\u00f2 essere espresso nella forma \"2p + q\", dove \"p\" e \"q\" sono primi\". Nel 1985, John Kiltinen e Peter Young congetturarono un'estensione della congettura che hanno chiamato \"congettura di Lemoine raffinata\". Hanno pubblicato la congettura in un giornale della Mathematical Association of America: Per ogni numero dispari \"m\", maggiore o uguale a 9, ci sono numeri primi dispari \"p\", \"q\", \"r\" e \"s\" e interi positivi \"j\" e \"k\" tali che \"m = 2p + q\", \"2 + pq = 2j + r\" and \"2q + p = 2k + s\".\u00a0[...] lo studio ha diretto la nostra attenzione agli aspetti pi\u00f9 sottili della teoria additiva dei numeri primi. La nostra congettura riflette questo, si tratta di interazioni di somme che coinvolgono numeri primi, mentre la congettura di Goldbach e la congettura di Lemoine hanno a che fare con tali somme solo individualmente. Questa congettura e le questioni aperte sui numeri a livelli due e tre sono di interesse nel loro diritto a causa dei problemi che sollevano all'interno di questa affascinante e spesso sconcertante regno additivo dei numeri primi.\"\nRuolo nella moderna geometria del triangolo.\nLemoine \u00e8 stato descritto da Nathan Altshiller Court come cofondatore (insieme a Henri Brocard e Joseph Jean Baptiste Neuberg) della moderna geometria del triangolo, un termine usato da William Gallatly, tra gli altri. In questo contesto, il termine \"moderna\" viene utilizzato per riferimento alla geometria sviluppata dalla fine del XVIII secolo in avanti. Tale geometria si basa sull'astrazione delle figure nel piano piuttosto che sui metodi analitici utilizzati in precedenza che coinvolgono misure e distanze angolari specifiche. La geometria si concentra su temi come collinearit\u00e0, concorrenza, e conciclicit\u00e0, in quanto non riguardano le misure elencate in precedenza.\nIl lavoro di Lemoine defin\u00ec molte delle caratteristiche pi\u00f9 significative di questo movimento. Il suo \"G\u00e9om\u00e9trographie\" e le relazioni sulle equazioni di tetraedri e triangoli, cos\u00ec come il suo studio su convergenze e conciclicit\u00e0, hanno contribuito alla moderna geometria triangolare del tempo. La definizione dei punti del triangolo, come il punto di Lemoine \u00e8 stata anche un punto fermo della geometria, e altri geometri moderni del triangolo come Brocard e Gaston Tarry hanno scritto riguardo simili punti."}
{"id": "61976", "revid": "9", "url": "https://it.wikipedia.org/wiki?curid=61976", "title": "Indicatore di localit\u00e0 ICAO", "text": ""}
{"id": "61980", "revid": "729019", "url": "https://it.wikipedia.org/wiki?curid=61980", "title": "Lawrence Dallaglio", "text": "Vinse con la sua Nazionale la Coppa del Mondo 2003 e fu finalista in quella del 2007.\nDisput\u00f2 il suo ultimo incontro il 31 maggio 2008 in occasione della finale di Premiership vinta contro ; da dopo il ritiro ricopre l'incarico di direttore esecutivo degli Wasps.\nBiografia.\nLorenzo Dallaglio \u00e8 nato a Londra nel 1972 da padre italiano, Vincenzo, e madre anglo-irlandese, Eileen.\nFrequent\u00f2 le scuole medie alla King's House School e le superiori all'Ampleforth College, uno dei pi\u00f9 famosi istituti d'istruzione cattolici del Paese.\nNel 1985, insieme ad altri 20 compagni di scuola del coro della King's House, incise negli studi EMI di Abbey Road le voci di sottofondo della canzone \"We Don't Need Another Hero\", di Tina Turner (colonna sonora di \"Mad Max - Oltre la sfera del tuono\"); pi\u00f9 tardi, cant\u00f2 anche al matrimonio del noto compositore Andrew Lloyd Webber.\nEntrambe le circostanze, rimaste ignote per anni, vennero alla luce nel 2005 allorquando il sindacato dei musicisti britannici, preso atto che ai coristi del brano della Turner non erano mai stati pagati i diritti di riproduzione, si adoper\u00f2 per ricercare i componenti del coro.\nIntervistato al riguardo, Dallaglio manifest\u00f2 l'intenzione di donare la quota di sua spettanza a un fondo di assistenza istituito in memoria del suo scomparso insegnante di canto alla King's House.\nIn ragione delle origini dei suoi genitori, Dallaglio ebbe la possibilit\u00e0 di affiliarsi a una tra le federazioni inglese, irlandese o italiana e, in effetti, nel 1990 ricevette una chiamata da Dublino, che declin\u00f2.\nNel 1989 Dallaglio perse sua sorella maggiore Francesca, di 19 anni, rimasta uccisa nel ribaltamento di un battello fluviale sul Tamigi in quello che in Inghilterra \u00e8 tuttora noto come \"Marchioness Disaster\".\nA 21 anni Dallaglio prese parte con la selezione di rugby a 7 dell'Inghilterra alla prima Coppa del Mondo della specialit\u00e0, vincendo il torneo, e l'anno dopo fu chiamato in squadra nella Nazionale maggiore, in occasione di un \"tour\" in Sudafrica.\nFu proprio contro gli \"Springboks\" che Dallaglio esord\u00ec nel 1995, e poco dopo ricevette anche la convocazione dei British Lions.\nNello stesso anno Dallaglio divenne capitano degli Wasps dopo le dimissioni di Rob Andrew e il suo trasferimento al Newcastle, seguito da altri quattro giocatori di spicco del club.\nA dispetto della giovane et\u00e0 e dell'impoverimento tecnico della formazione, Dallaglio guid\u00f2 la squadra in campo alla vittoria finale della Premiership.\nNel 1997 divenne anche capitano della Nazionale per decisione del C.T. Clive Woodward, ma fu costretto a lasciare la fascia dopo uno scandalo esploso il 24 maggio 1999 dalle pagine del \"tabloid\" \"News of the World\", che lo accusava di detenzione, uso e spaccio di stupefacenti, inclusi cocaina ed ecstasy.\nNell'articolo si faceva riferimento a fatti avvenuti circa nove anni prima, bench\u00e9 in prima pagina non si facesse menzione di questo dettaglio.\nInoltre, Dallaglio veniva accusato anche di aver assunto droga durante una festa in Sudafrica, nel corso del tour dei British Lions del 1997.\nIl giocatore neg\u00f2 categoricamente di aver fatto mai alcunch\u00e9 di simile, asserendo inoltre che le dichiarazioni gli erano state carpite con un trucco, ed erano frutto di una spacconata dovuta all'eccesso di alcolici.\nL'editore del \"News of the World\" rispose di non aver nulla da ritrattare e di essere divertito dal tentativo di Dallaglio di negare la storia.\nClive Woodward, per l'occasione investito dell'incarico di membro della commissione di saggi della federazione inglese istituita per esaminare il caso, si dichiar\u00f2 fiducioso che l'inchiesta federale avrebbe scagionato Dallaglio, anche se in realt\u00e0 non fu possibile giungere ad alcuna conclusione sulla vicenda.\nIl giocatore mantenne il posto in Nazionale, anche se l'episodio gli cost\u00f2 la definitiva perdita della fascia da capitano (la perse pure nel suo club, ma la riacquis\u00ec l'anno successivo), e nel 2001 fu convocato nuovamente per i British Lions, in \"tour\" in Australia.\nUn incidente al ginocchio mise in forse la sua partecipazione a detto \"tour\", ma in qualche maniera Dallaglio riusc\u00ec a recuperare; tuttavia, causa riacutizzarsi del dolore, dovette lasciare i Lions a met\u00e0 della spedizione e affrontare un intervento chirurgico per la ricostruzione dell'articolazione.\nDallaglio si present\u00f2 all'appuntamento mondiale del 2003 forte di un Grande Slam al Sei Nazioni e di alcune vittorie di prestigio contro le potenze dell'Emisfero Sud, e prese parte a tutti gli incontri vinti dall' nella Coppa del Mondo in Australia, che vide la squadra vincere per la prima volta la massima rassegna rugbistica mondiale.\nL'anno successivo Dallaglio si riprese la fascia di capitano, dopo l'addio alle gare internazionali di Martin Johnson, ma il 31 agosto 2004 anch'egli si ritir\u00f2 dalla Nazionale; nonostante il ritiro, rispose alla chiamata dei British Lions per il terzo \"tour\" consecutivo, in Nuova Zelanda, ma nel primo incontro si ruppe una caviglia e salt\u00f2 tutto il resto del \"tour\".\nAlla fine del 2005 Dallaglio si rese nuovamente disponibile per la Nazionale e fece parte della squadra inglese al Sei Nazioni 2006, in cui gioc\u00f2 tre incontri da subentrato; incorse in un ulteriore infortunio alla caviglia nella stagione 2006-07, in quella che fu un'annata a due facce per il suo club: fuori dai \"playoff\" di Premiership, gli Wasps si rifecero in Heineken Cup, vincendola in finale a Twickenham contro il Leicester fresco campione inglese: Dallaglio fece in tempo a rientrare dall'infortunio e guidare la squadra nella vittoria europea.\nNel giugno 2007 il nuovo selezionatore inglese Brian Ashton incluse Dallaglio nella lista dei 47 preconvocati e, successivamente, dei 30 prescelti per la Nazionale alla Coppa del Mondo in Francia.\nConscio delle prove non esaltanti che avevano caratterizzato il cammino dell'Inghilterra dopo la vittoria nel 2003, alla vigilia dell'esordio mondiale Dallaglio disse che \u00abDa questa Inghilterra i tifosi possono attendersi che dar\u00e0 in campo tutto quel che ha e giocher\u00e0 con passione e orgoglio\u00bb.\nA dispetto dell'inizio difficile (tra cui un pesantissimo 0-36 contro il ), ai quarti di finale l'Inghilterra incontr\u00f2 e sconfisse l', e in semifinale si ripet\u00e9 contro la padrona di casa, raggiungendo la finale ma perdendola, sconfitta di nuovo dal 6-15.\nPoco dopo la Coppa del Mondo, sia Dallaglio che il suo compagno di squadra Mike Catt pubblicarono la loro autobiografia.\nEntrambe contengono critiche sul modo di condurre la squadra da parte di Brian Ashton; alle osservazioni circa l'inopportunit\u00e0 di esprimere tali critiche ad appena una settimana dalla fine del torneo, Dallaglio rilasci\u00f2 un pubblico chiarimento, in cui si scusava per l'intempestivit\u00e0 delle critiche, ma non per il loro merito, aggiungendo di aver sempre ritenuto Ashton un buon allenatore e di essersi sempre trovato bene con lui, ma al contempo di non ritenerlo in possesso delle qualit\u00e0 richieste a colui che deve guidare una Nazionale come quella inglese.\nInfine, del 2 gennaio 2008 fu il definitivo ritiro di Dallaglio dall'attivit\u00e0 internazionale.\nIl 31 maggio 2008 gli Wasps affrontarono a Twickenham, di fronte a 81.600 spettatori, il Leicester nella finale di Guinness Premiership.\nLa partita, l'ultima di Dallaglio, termin\u00f2 26-16; all'uscita dal campo, avvenuta al 68' di gioco, questi fu salutato da una \"standing ovation\" condivisa anche dai tifosi del Leicester.\nDa allora \u00e8 nello staff dirigenziale degli Wasps, in seno al quale si occupa attualmente della politica commerciale del club.\nVita privata.\nSposato con tre figli, Lawrence Dallaglio \u00e8 un acceso tifoso del e si \u00e8 dichiarato ammiratore di Alan Shearer.\nNel corso della premiazione dei giocatori dell'anno 2008 tenutasi a Stamford Bridge, Dallaglio ha consegnato un premio speciale a Frank Lampard per il suo 100\u00b0 goal con il club londinese.\nLawrence Dallaglio \u00e8 il presidente onorario della sezione del Middlesex della Wooden Spoon Society, organizzazione di beneficenza che organizza incontri di rugby tra veterani per raccogliere fondi per l'infanzia disagiata, ed \u00e8 apparso anche nudo sulle pagine di un calendario benefico ideato dalla RFU.\nIn occasione del proprio compleanno, la regina Elisabetta confer\u00ec nel 2008 a Lawrence Dallaglio l'onorificenza di Ufficiale dell'Ordine dell'Impero Britannico (OBE) per i suoi servig\u00ee in carriera allo sport e per le opere di beneficenza.\nTale onorificenza fece seguito a quella di Membro dello stesso Ordine, ricevuta al momento della conquista della Coppa del Mondo 2003.\nA seguito della scomparsa di sua madre Eileen nel dicembre 2008 a causa di un cancro, Dallaglio ha creato una fondazione di beneficenza, la \"Dallaglio Foundation\"."}
{"id": "61981", "revid": "599013", "url": "https://it.wikipedia.org/wiki?curid=61981", "title": "Gunder H\u00e4gg", "text": "Biografia.\nIl suo anno d'oro fu il 1942. Nell'arco di tre mesi stabil\u00ec 10 primati del mondo. Fu il primo uomo ad infrangere la barriera dei 14 minuti sui 5000 metri: il 20 settembre 1942, a G\u00f6teborg, ferm\u00f2 il cronometro a 13.58,20, migliorando di ben 10 secondi il precedente primato. Il record di H\u00e4gg resistette per dodici anni, fino al 1954, quando fu battuto da Emil Z\u00e1topek.\nQuell'anno ricevette la Medaglia d'oro dello Svenska Dagbladet, il premio assegnato dal quotidiano \"Svenska Dagbladet\" al miglior sportivo svedese dell'anno.\nNel 1943 fece una tourn\u00e9e negli USA, vincendo otto gare su otto, e ricevendo il premio di atleta maschile dell'anno dalla Associated Press. Il 17 agosto 1945 stabil\u00ec il record del mondo sul miglio con il tempo di 4.01,4, che sarebbe rimasto imbattuto per nove anni.\nDal 1941 al 1945 Gunder H\u00e4gg stabil\u00ec 16 primati del mondo:\nIn quegli anni il suo principale avversario fu il connazionale Arne Andersson. La competizione fu per entrambi un costante stimolo a migliorarsi; infatti i due si alternarono pi\u00f9 volte come primatisti mondiali sia sui 1500\u00a0m che sul miglio.\nGunder H\u00e4gg non partecip\u00f2 mai alle Olimpiadi. Le due edizioni dei Giochi del 1940 e del 1944 non vennero disputate a causa della seconda guerra mondiale. Nel 1946 venne dichiarato professionista per aver ricevuto premi in denaro; privato della qualifica di dilettante, non pot\u00e9 presentarsi alle Olimpiadi di Londra 1948.\nRitiratosi dalle competizioni, H\u00e4gg fece diversi lavori, tra cui il taglialegna, il vigile del fuoco, il commesso. Nel 1987 pubblic\u00f2 la sua autobiografia dal titolo \"Mitt livs lopp\". Negli ultimi anni di vita, a causa delle sue precarie condizioni di salute, fu ricoverato in una casa di riposo e costretto a muoversi su una sedia a rotelle."}
{"id": "61984", "revid": "287204", "url": "https://it.wikipedia.org/wiki?curid=61984", "title": "Gunder Hagg", "text": ""}
{"id": "61985", "revid": "287204", "url": "https://it.wikipedia.org/wiki?curid=61985", "title": "Amaltea", "text": ""}
{"id": "61988", "revid": "1305772", "url": "https://it.wikipedia.org/wiki?curid=61988", "title": "Karl Moser", "text": "Fu uno dei primi esponenti dell'architettura razionalista in Svizzera. Nel 1888 si associa a Robert Curjel. Il loro studio ha sede a Karlsruhe e il sodalizio durer\u00e0 fino al 1915. Assieme realizzano numerose opere fra cui: il \"museo d'arte\" di Zurigo (1904-1910), la chiesa di S. Pietro a Kiel in Germania (1905-1907), la \"nuova universit\u00e0\" di Zurigo (1907-1914), la chiesa luterana sulla Gottesauer Platz a Karlsruhe (1907), la stazione badese a Basilea (1906-1913). Quest'ultima, ormai dichiarata Monumento Storico, \nFra le sue altre opere si possono citare: la \"chiesa cattolica di Sant'Antonio\" a Basilea, in calcestruzzo grezzo, tecnica poco usata all'epoca (1926-27); la \"chiesa di San Paolo\" a Lucerna, un ufficio postale a Baden, Svizzera (1931).\n\u00c8 stato inoltre il primo presidente dei CIAM. \nHa insegnato al politecnico federale di Zurigo, dove oggi \u00e8 conservato il suo archivio."}
{"id": "61992", "revid": "125675146", "url": "https://it.wikipedia.org/wiki?curid=61992", "title": "Emilio Segr\u00e8", "text": "Biografia.\nSegr\u00e8 nacque a Tivoli, in provincia di Roma, il 1\u00ba febbraio del 1905 da una benestante famiglia ebraica, ultimogenito dei tre figli (i fratelli erano Angelo e Marco) di Giuseppe Segr\u00e8, proprietario e dirigente delle Cartiere Tiburtine, e di Amelia Susanna Treves, figlia di un ben noto architetto fiorentino. Dopo aver frequentato il liceo ginnasio statale Terenzio Mamiani, studi\u00f2 ingegneria e poi fisica presso l'Universit\u00e0 degli Studi di Roma \"La Sapienza\", dove fu allievo di Enrico Fermi, il quale ottenne ivi la cattedra nel 1928. In quel periodo fu uno dei membri dello storico gruppo di via Panisperna, collaborando alle ricerche sulla fisica del neutrone.\nDopo il servizio di leva nell'esercito italiano dal 1928 al 1929, lavor\u00f2 con Otto Stern ad Amburgo e con Pieter Zeeman presso la Fondazione Rockefeller. Successivamente Segr\u00e8 fu nominato assistente professore di fisica all'Universit\u00e0 di Roma dal 1932 al 1936. Nel 1935 divent\u00f2 professore ordinario di fisica sperimentale all'Universit\u00e0 degli Studi di Palermo e direttore (1936) dell'Istituto di fisica dell'ateneo. Nel 1937, a Palermo, scopr\u00ec il tecnezio, poi a Berkeley collabor\u00f2 alla scoperta dell'astato. Nel 1938 l'emanazione delle leggi razziali fasciste lo colse mentre si trovava all'Universit\u00e0 della California, Berkeley, dove rimase per il resto della sua vita. Durante la guerra partecip\u00f2, insieme a Fermi e Bruno Rossi al progetto Manhattan per la realizzazione delle prime bombe atomiche nei laboratori di Los Alamos. E fu presente il 14 luglio 1945 al primo test nucleare, nome in codice \"Trinity\". Nel 1946 torn\u00f2 in California e nel 1955 vi si stabil\u00ec nei pressi di Lafayette.\nNel dopoguerra le sue ricerche riguardarono problemi di fisica nucleare e di fisica delle particelle elementari. Nel 1955, lavorando con Owen Chamberlain sulle interazioni protone-nucleone ad alta energia all'acceleratore di particelle Bevatron di Berkeley, scopr\u00ec l'antiprotone. Per questa scoperta gli venne conferito il premio Nobel per la fisica nel 1959. Nel 1974 venne chiamato a ricoprire la cattedra di fisica nucleare all'Universit\u00e0 di Roma. Rimase un anno e poi, avendo raggiunto l'et\u00e0 obbligatoria per la pensione, se ne torn\u00f2 di nuovo in California.\nSegr\u00e8 ricopr\u00ec numerose cattedre universitarie temporanee come ad esempio alla Columbia University, New York, alla University of Illinois, all'Universit\u00e0 federale di Rio de Janeiro. Fu membro della Accademia nazionale delle scienze degli Stati Uniti d'America, della Accademia delle Scienze di Heidelberg, dell'Accademia Nazionale dei Lincei in Italia come socio straniero. Ha ricevuto la Medaglia Hofmann della Societ\u00e0 Tedesca di Chimica e la Medaglia Cannizzaro dell'Accademia Nazionale dei Lincei. \u00c8 stato professore onorario della Universidad Nacional Mayor de San Marcos in Per\u00f9 ed \u00e8 stato insignito della laurea \"honoris causa\" dall'Universit\u00e0 degli Studi di Palermo.\nSi spos\u00f2 due volte: nel 1936 nella Grande Sinagoga di Roma con Elfriede Spiro, originaria della Prussia Orientale: il matrimonio ebbe luogo in Italia a causa dell'avvento di Hitler in Germania. Dopo la morte di Elfriede, avvenuta nel 1970, si spos\u00f2 nel 1972, con Rosa Mines, uruguaiana conosciuta a Montevideo. Dal primo matrimonio nacquero tre figli: Claudio, Amelia, Fausta. Mor\u00ec il 22 aprile del 1989 per un attacco di cuore mentre camminava nei pressi della sua casa a Lafayette, le sue spoglie furono tumulate nel cimitero di Tivoli. Il 18 febbraio 2019, gli \u00e8 stato intitolato il Dipartimento di Fisica e Chimica dell'Universit\u00e0 di Palermo."}
{"id": "61994", "revid": "304380", "url": "https://it.wikipedia.org/wiki?curid=61994", "title": "IDTV", "text": "L'iDTV (acronimo inglese di \"Integrated Digital TeleVision\"), anche scritto IDTV, \u00e8 un televisore con sintonizzatore digitale integrato che consente la ricezione dei canali della televisione digitale. In alternativa all'iDTV vi \u00e8 il set-top box per la televisione digitale che consente ad un televisore analogico, in cui non \u00e8 integrato l'apposito sintonizzatore, di ricevere comunque i canali televisivi trasmessi in digitale. "}
{"id": "61998", "revid": "228587", "url": "https://it.wikipedia.org/wiki?curid=61998", "title": "Lacuna", "text": ""}
{"id": "62000", "revid": "307923", "url": "https://it.wikipedia.org/wiki?curid=62000", "title": "Tensione di rottura", "text": "La tensione di rottura per un dispositivo elettronico \u00e8 la massima tensione applicabile al dispositivo, quando non \u00e8 in conduzione, prima che questo cominci a condurre una forte corrente, normalmente distruggendosi (per effetto Joule o altre cause) al perdurare della conduzione; in alternativa, per un isolante \u00e8 definibile come la tensione minima che porti in conduzione almeno una porzione del suo materiale, producendo abitualmente gli stessi effetti o comunque degradando in diversa misura le caratteristiche della struttura isolante, se l'isolante e un solido.\nLa tensione di rottura, detta anche tensione di breakdown \u00e8, insieme alla massima corrente in conduzione, uno dei principali parametri per la classificazione dei dispositivi elettronici."}
{"id": "62008", "revid": "1034", "url": "https://it.wikipedia.org/wiki?curid=62008", "title": "Tensione di breakdown", "text": ""}
{"id": "62010", "revid": "6923", "url": "https://it.wikipedia.org/wiki?curid=62010", "title": "Lacuna (fisica)", "text": "In elettronica la lacuna elettronica, chiamata anche semplicemente lacuna, \u00e8, insieme all'elettrone, uno dei due portatori di carica che contribuiscono al passaggio di corrente elettrica nei semiconduttori.\nDescrizione.\nLa lacuna ha in valore assoluto la stessa carica dell'elettrone, ma contrariamente a quanto accade a questa particella, la sua carica \u00e8 positiva. Analogamente a come \u00e8 definita la massa dell'elettrone all'interno di un semiconduttore (in approssimazione della massa efficace), la massa di una lacuna varia a seconda del materiale e del livello energetico cui appartiene, ma \u00e8 sempre maggiore di quella degli elettroni nel medesimo materiale. Altra caratteristica delle lacune \u00e8 che la loro mobilit\u00e0 \u00e8 minore di quella degli elettroni: nel silicio il rapporto tra la mobilit\u00e0 degli elettroni e quella delle lacune vale all'incirca 2,5 - 3.\nPer quanto sia conveniente considerare le lacune come dei reali portatori di carica positiva, \u00e8 importante ricordare che la lacuna \u00e8 una quasiparticella, schematizzabile come la mancanza di un elettrone all'interno di un semiconduttore.\nQuando un cristallo di silicio (tetravalente) viene drogato con atomi trivalenti (ad esempio di boro), che hanno solo tre elettroni nello stato di valenza, uno dei quattro legami del silicio rimane libero. Gli elettroni adiacenti possono quindi spostarsi con una certa facilit\u00e0 e andare a occupare questa posizione \"libera\"; questa posizione viene quindi chiamata \"vacanza\" o \"lacuna\".\nUn osservatore esterno, concentrandosi sul movimento di una lacuna, vedrebbe una carica positiva che si sposta, anche se ci\u00f2 non \u00e8 altro che il risultato dello spostamento degli elettroni nel senso inverso. Dunque una corrente di elettroni equivale a tutti gli effetti a una corrente di lacune: per questo il comportamento elettrico di un semiconduttore pu\u00f2 essere descritto indifferentemente in termini di corrente di elettroni o lacune. Per quanto detto, ciascuna delle due correnti \u00e8 uguale all'altra.\nLa descrizione della lacuna come una particella con carica positiva \u00e8 comunque molto utile e permette di descrivere facilmente e accuratamente il comportamento dei semiconduttori. In fisica dello stato solido si descrive inoltre uno stato legato tra lacuna ed elettrone, che prende il nome di eccitone."}
{"id": "62013", "revid": "30610", "url": "https://it.wikipedia.org/wiki?curid=62013", "title": "Cricetinae", "text": "I cricetini (Cricetinae ) sono una delle sei sottofamiglie in cui viene suddivisa la famiglia dei Cricetidi. Ad essi appartiene il comune criceto dorato di Siria, noto animale da compagnia diffuso in tutto il mondo. Fino agli anni trenta il criceto dorato era conosciuto solo per via di un esemplare trovato nel 1839. Tuttavia, nel 1930 una femmina con 12 piccoli venne raccolta in Siria e portata in Palestina. In quel luogo i compagni di nidiata si riprodussero, e alcuni loro discendenti vennero portati in Inghilterra nel 1931 e negli USA nel 1938, laddove proliferarono.\nOggi il criceto dorato \u00e8 uno dei pi\u00f9 conosciuti animali domestici e da laboratorio dell'Occidente. Le altre specie di criceto sono meno note, sebbene il criceto comune sia conosciuto da molti anni.\nL'animale pi\u00f9 comune \u00e8 il criceto o \"hamster\", un animale attraente e che si alleva facilmente, il cui inconveniente principale, per\u00f2, \u00e8 che esce preferibilmente di notte. Esistono 20 specie di criceti. Si tratta di roditori dalla coda corta, per molti aspetti simili ai gerbilli e alle arvicole. Il criceto comune \u00e8 il pi\u00f9 grosso \"hamster\", ossia quello dal ventre nero dell'Europa e dell'Asia. Lo si trova nella vasta fascia che va dal Belgio al lago Baikal in Siberia. Ha le dimensioni di una cavia, \u00e8 insolito, in quanto la pelliccia nelle parti inferiori \u00e8 pi\u00f9 scura di quanto non lo sia di sopra. \u00c8 di colore marrone chiaro sopra, nero sotto, con chiazze bianche ai lati. I criceti dorati (\"Mesocricetus\") sono di colore marrone rossastro chiaro sopra e bianco nelle parti inferiori. La coda \u00e8 molto corta e la pelle del corpo lassa. Ci\u00f2 conferisce agli animali un'andatura curiosa. Il loro habitat va dalla Romania e Bulgaria attraverso il Caucaso e l'Asia Minore fino all'Iran. Dalla Grecia e dalla Bulgaria alla catena degli Altai e ai confini con la Mongolia esterna, vivono otto specie del genere \"Cricetulus\", lunghe dai 7 ai 20\u00a0cm, con code relativamente lunghe fino a 10\u00a0cm. La pelliccia \u00e8 generalmente di color grigio topo ma pu\u00f2 essere rossastra, e le parti inferiori sono bianche. I criceti pi\u00f9 piccoli sono i rappresentanti del genere \"Phodopus\" della Siberia, della Manciuria e della Cina settentrionale. La lunghezza del corpo, testa compresa, varia dai 5 ai 10\u00a0cm. La coda \u00e8 corta. Le parti superiori sono grigiastre o marrone e le parti inferiori bianche.\nLa maggior parte dei criceti ha un corpo piccolo, compatto e arrotondato, con gambe corte, una folta pelliccia, grandi orecchie, e occhi scuri e sporgenti, vibrisse lunghe e unghie appuntite. Gran parte di essi ha tasche guanciali che consistono in pieghe di pelle rilasciata che partono fra gli incisivi sporgenti e i premolari e si estendono lungo il lato esterno della mandibola inferiore. Quando i criceti si nutrono, possono spingere il cibo nelle tasche, le quali, in questo modo, si espandono, rendendo possibile il trasporto di grandi quantit\u00e0 di cibo alla camera di immagazzinamento sotterranea, un adattamento molto utile per gli animali che vivono in un habitat nel quale il cibo pu\u00f2 essere disponibile con grande abbondanza, ma irregolarmente. Le zampe anteriori consentono una grande destrezza nella manipolazione del cibo. I criceti usano anche un movimento caratteristico in avanti come mezzo per svuotare le tasche guanciali dal cibo. Si ritiene che i criceti gonfino le tasche guanciali di aria nell'attraversamento dei torrenti, forse per aumentare il galleggiamento.\nDistribuzione e habitat.\nA settentrione, l'areale dei criceti si estende dall'Europa centrale attraverso la Siberia, la Mongolia, la Cina settentrionale, fino alla Corea. A meridione, l'areale si estende dalla Siria al Pakistan. Essi vivono generalmente in luoghi asciutti, nelle steppe, tra le dune di sabbia ed ai confini dei deserti, sebbene il criceto comune si trovi spesso nella campagna coltivata, tra i raccolti o i campi arati.\nBiologia.\nAlimentazione.\nI criceti sono soprattutto erbivori. Il criceto comune pu\u00f2 andare a caccia di insetti, lucertole, rane, giovani uccelli e persino serpenti, ma tali prede contribuiscono solo per una piccola parte alla dieta. I criceti normalmente mangiano semi, germogli e radici di piante, compresi grano, orzo, miglio, soia, piselli, patate, carote, bietole, oltre a foglie e fiori. Piccoli oggetti (come i semi di miglio) vengono portati alla tana del criceto nelle tasche mentre quelli pi\u00f9 grandi (come le patate) vengono portati con gli incisivi. Il cibo viene immagazzinato per l'inverno oppure mangiato al rientro nei quartieri sotterranei oppure, in condizioni tranquille, viene mangiato in superficie. Uno \"Tscherskia triton\" fu capace di portare 42 semi di soia nelle tasche. Il primato dell'immagazzinamento in una tana va probabilmente conferito al criceto comune: sono state trovate camere nel sistema sotterraneo di questa specie contenenti fino a 90\u00a0kg di materiale vegetale raccolto da un solo animale. I criceti passano l'inverno in ibernazione nelle loro tane, svegliandosi soltanto nei giorni pi\u00f9 caldi per mangiare il cibo dei loro magazzini.\nComportamento.\nCome animali domestici, i criceti sono reputati gentili e docili, anche se possono essere un po' aggressivi se sono sottoposti a stress o paura. In natura, sono solitari e a volte aggressivi verso i membri della propria specie. Le specie pi\u00f9 grandi, come il criceto comune e \"Tscherskia triton\", si comportano con aggressivit\u00e0, se si sentono minacciati verso le altre specie e sono stati registrati casi di attacchi a cani e persino a persone. Per difendersi dai predatori, \"Tscherskia triton\" pu\u00f2 gettarsi sulla schiena ed emettere urla lancinanti.\nRiproduzione.\nLa maggior parte dei criceti ha un'impressionante capacit\u00e0 riproduttiva, e diventa sessualmente matura poco dopo il divezzamento (o perfino nel corso di esso). Le femmine dei criceti comuni diventano recettive a 43 giorni e possono partorire a 59 giorni di et\u00e0. I criceti dorati hanno uno sviluppo leggermente pi\u00f9 lento e diventano sessualmente maturi tra i 56 e i 60 giorni di et\u00e0. In natura probabilmente si riproducono una od occasionalmente due volte all'anno (durante i mesi primaverili ed estivi) ma in cattivit\u00e0 possono riprodursi in tutto l'arco dell'anno. Il loro corteggiamento \u00e8 semplice e breve, come avviene tra animali solitari che si incontrano, in generale, solo per accoppiarsi. Gli odori e i movimenti frenati sono sufficienti per indicare che i partner sono pronti e disponibili all'accoppiamento. Gli animali immaturi o le femmine non in calore attaccheranno o saranno attaccati da altri individui venendo divorati vivi. Non appena \u00e8 avvenuto un accoppiamento, i due individui si separano e possono non incontrarsi mai pi\u00f9. La femmina costruisce un nido per i piccoli nella sua tana, con erba, lana e piume, e partorisce dopo 16-20 giorni (criceto comune). I piccoli nascono glabri e ciechi e vengono accuditi soltanto dalla femmina. Durante questo periodo, essa pu\u00f2 vivere del suo cibo immagazzinato in un'altra sezione della tana. I giovani vengono divezzati a circa tre settimane di et\u00e0 nel criceto dorato.\nSensi.\nLe specie studiate in laboratorio si sono dimostrate dotate di un udito acuto. Esse comunicano mediante ultrasuoni (suoni ad alta frequenza) oltre che attraverso squittii udibili dall'orecchio umano. Gli ultrasuoni sembrano molto importanti tra maschi e femmine durante l'accoppiamento, che forse sincronizzano in questo modo i loro comportamenti. Anche l'olfatto \u00e8 acuto. \u00c8 stato recentemente dimostrato che il criceto dorato pu\u00f2 riconoscere gli individui, probabilmente attraverso le secrezioni delle ghiandole laterali sui fianchi, e che i maschi possono individuare le fasi del ciclo estrale femminile dagli odori, e anche riconoscere una femmina recettiva dagli odori delle sue secrezioni vaginali.\nTassonomia.\nLa sottofamiglia dei Cricetini comprende 20 specie suddivise in 7 generi:\nConservazione.\nIn passato i criceti comuni erano considerati animali molto nocivi per l'agricoltura in quanto la loro dieta era costituita prevalentemente da semi e da cereali. Stando nei loro rifugi sotterranei, inoltre, rosicchiavano le radici delle piante coltivate provocando ingenti danni. Per questo sono stati sistematicamente cacciati.\nA tutt'oggi vengono considerati nocivi nelle zone sud-orientali del loro areale; in altre zone il loro numero, per vari motivi, \u00e8 calato drasticamente. In Francia e in Belgio sono stati dichiarati specie in pericolo; e questo pu\u00f2 significare che rischiano l'estinzione. In Germania e nei Paesi Bassi compaiono nella lista degli animali rari.\nAllevamento.\nI criceti sono animali notturni, ma in cattivit\u00e0 sono particolarmente attivi all'alba e al tramonto. Si cibano di semi, frutta e verdure varie e sono animali coprofagi come del resto molti altri roditori. Essendo animali territoriali e solitari, se ne consiglia l'allevamento individuale, \u00e8 possibile che individui che sono sempre andati d'accordo comincino a litigare pesantemente, con grave pericolo per la loro incolumit\u00e0. Se anche due criceti di sesso opposto riescono a convivere pacificamente, il proprietario deve aspettarsi di avere frequenti e numerose cucciolate.\nRiproduzione e longevit\u00e0.\nI criceti in cattivit\u00e0 vivono tipicamente tra i due e i tre anni. A causa della loro breve vita, crescono rapidamente e diventano sessualmente maturi a partire dall'et\u00e0 di 30 giorni (i criceti dorati e quelli nani di Campbell e russi) o 2-3 mesi (i criceti di Roborovskii). In natura tendono a riprodursi all'inizio della primavera, in modo da avere le cucciolate nel pieno della primavera-estate, la stagione in cui la disponibilit\u00e0 di cibo \u00e8 maggiore; in cattivit\u00e0, invece, vista la temperatura pi\u00f9 o meno costante e la perenne disponibilit\u00e0 di cibo, i criceti si riproducono tutto l'anno. La gravidanza dura dai 16 ai 20 giorni ed \u00e8 multipla, dai 5 ai 14 cuccioli: per il primo mese dopo il parto \u00e8 indispensabile separare maschio e femmina, in quanto il maschio reingraviderebbe immediatamente la femmina dopo il parto, mettendo a serissimo rischio la sua salute. La femmina, inoltre, a causa del grande stress causatole dal maschio e dalla nuova gravidanza potrebbe uccidere tutti o parte dei cuccioli. Maschio e femmina del criceto dorato vanno tenuti separati e vanno messi nella stessa gabbia solo per il periodo di tempo necessario per arrivare all'accoppiamento: il criceto dorato \u00e8 un animale solitario che non ama la compagnia dei propri simili. Durante l'allattamento la femmina non deve essere disturbata e la sua abitazione deve essere posta in un luogo tranquillo; se la femmina dovesse sentirsi minacciata dall'esterno, potrebbe mangiare i piccoli appena nati. Durante lo svezzamento va nutrita con cibi ricchi di proteine per favorire la produzione di latte (ottimo il tuorlo d'uovo sodo). I piccoli, di colore rosa, alla nascita sono ciechi, con gli occhi chiusi e senza pelo, ma hanno gi\u00e0 i denti; a 2 giorni incominciano a sviluppare uno strato di peluria, a 5 il pelo \u00e8 completamente formato, a 10 aprono gli occhi e incominciano a esplorare la gabbia e a circa 15 iniziano a mangiare anche cibo solido, ma hanno ancora bisogno di essere allattati. Dopo tre settimane circa la cucciolata pu\u00f2 definirsi svezzata; soltanto allora i piccoli si potranno toccare, ma prima bisogna evitare assolutamente ogni contatto: la mamma potrebbe non riconoscere il piccolo a causa dell'odore lasciato toccandolo. Se proprio necessario (ad esempio nel caso che un piccolo si allontani inavvertitamente dal nido e la madre non lo recuperi) spostarlo molto delicatamente indossando un guanto sterile da chirurgo, oppure adoperare un cucchiaino. I piccoli vanno separati dalla madre e dai fratelli ad un mese. Le specie pi\u00f9 frequentemente allevate sono: Phodopus campbelli, Phodopus sungorus, Phodopus roborovskii, Cricetulus griseus e Mesocricetus auratus.\nHabitat domestico.\nPossono essere tenuti in apposite teche in plexiglas espandibili con tubi e accessori, in terrari dalle pareti di vetro o in alternativa in gabbie a maglie strette (meno di un cm tra sbarra e sbarra) per evitare che fuggano o restino incastrati con le zampe. Sono soliti infilarsi negli anfratti pi\u00f9 reconditi (per esempio tra la ruota e la parete della casa), ma non avendo un gran senso delle proporzioni e dello spazio pu\u00f2 restargli difficile uscirne. \u00c8 opportuno quindi accertarsi che non si creino intercapedini troppo strette al momento di disporre gli arredi. La gabbia per un criceto nano (russo, siberiano, roboroskii, cinese) deve essere di almeno 75\u00d745\u00a0cm mentre per i dorati almeno 100x50 cm. \u00c8 essenziale la presenza di una ruota (20 cm per i nani, 28 cm per i dorati) , perch\u00e9 si mantengano fisicamente in salute, e di una tana per dormire. Tuttavia la sola ruota pu\u00f2 diventare alienante se non hanno altro modo di sfogarsi. Occorre quindi fornirgli anche altri accessori per creare dei percorsi all'interno della casa (anche l'anima del rotolo della carta igienica pu\u00f2 andare bene se non si vuole spendere, a patto di cambiarla periodicamente); sarebbe inoltre opportuno far girare quotidianamente il proprio criceto in una stanza assente da ogni tipo di cavo elettrico e piccoli anfratti: sarebbe un ottimo modo per tenere il criceto in allenamento e per un suo cambio di routine.\nI criceti necessitano inoltre di una tana e di un alto strato di lettiera non profumata per poter scavare. Meglio se in canapa. Con una vaschetta piena di sabbia per cincill\u00e0 potranno pulirsi il pelo.\nPer l'alimentazione sono indicati cibo secco e verdure fresche adatte a loro. In commercio bisogna evitare i cibi e i mix troppo zuccherini e grassi. Devono sempre avere a disposizione un beverino a goccia pieno d'acqua. \nSono da evitare i seguenti prodotti:\nIl materiale migliore da dare al criceto affinch\u00e9 possa foderarsi il nido \u00e8 la carta igienica bianca, non profumata n\u00e9 decorata da disegni o altro. Va data al criceto in pezzi non troppo piccoli n\u00e9 troppo grossi (circa 4 centimetri quadrati). Non allarmarsi se il criceto sembrer\u00e0 divorarla immediatamente: in realt\u00e0 la sta ponendo temporaneamente nelle guance, dalle quali la estrarr\u00e0 non appena recatosi nel nido o nel punto in cui ha intenzione di costruirselo.\nAlimentazione.\nL'alimentazione \u00e8 fondamentale per assicurare una vita lunga al proprio criceto; l'alimentazione sbagliata \u00e8 la prima causa di morte prematura del criceto. Per il benessere del criceto bisogna assicurarsi che esso abbia sempre disponibile una buona quantit\u00e0 di cibo, sia per assecondare la sua tendenza ad accumulare, sia per evitare che possa rimanere senza; il criceto ha infatti un metabolismo molto accelerato e se privato di cibo pu\u00f2 morire in breve tempo.\nCibi consigliati.\nTutti questi alimenti devono essere forniti sconditi e a temperatura ambiente. La verdura va data al criceto ogni sera facendo sempre un mix di almeno 2-3 verdure, mentre la frutta va data in piccole dosi due volte la settimana. Bisogna ricordarsi sempre di rimuovere i residui della verdura avanzata nel giro di 24 ore.\nCibi sconsigliati.\nPer i latticini e lo yogurt, il discorso \u00e8 diverso: in piccole quantit\u00e0 e non tutti i giorni sono accettabili, soprattutto formaggi stagionati o yogurt magro. Si dovrebbero evitare quei formaggi (cos\u00ec come gli altri prodotti in genere) che, essendo troppo appiccicosi, si possono attaccare alla sacca guanciale rendendo difficile per il criceto estrarli dalla stessa.\nLettiera.\nEsistono lettiere apposite per criceti composte da materiali naturali, vegetali o minerali, biodegradabili come il tutolo di mais, per\u00f2 poco efficace a trattenere i cattivi odori. Sono da evitare lettiere polverose o aromatizzate (l'odore danneggia l'olfatto degli animali). Le lettiere per gatti non possono essere utilizzate perch\u00e9 sono altamente tossiche per i criceti. La carta (purch\u00e9 non inchiostrata o intrisa di sostanze chimiche) non \u00e8 un materiale inadatto, tuttavia andrebbe cambiata tutti i giorni. Noterete che il criceto tende spesso a urinare nello stesso punto della gabbia: sfruttando questa tendenza innata, con un po' di pazienza si pu\u00f2 riuscire ad abituare il criceto a urinare all'interno di una vaschetta, purch\u00e9 di dimensioni adatte, con i bordi sufficientemente alti e di dimensioni adatte a contenere il criceto; procuratevene una e riempitela di sabbia per cincill\u00e0 (da evitare sabbie per uccelli e la normale sabbia raccolta in spiaggia): la maggior parte dei criceti comincer\u00e0 col tempo a fare i propri bisognini liquidi solo nella vaschetta, con miglioramenti notevoli in termini di igiene. Le lettiere migliori in commercio sono senza dubbio la lettiera in canapa, la lettiera in lino, la lettiera di cocco e la lettiera in aspen (pioppo). Oltre a trattenere gli odori permettono al piccolo roditore di scavare come in natura, \u00e8 quindi importante lasciarne uno strato di almeno 15\u00a0cm in gabbia per poter scavare i tunnel.\nFieno.\nAlla lettiera si pu\u00f2 aggiungere del fieno apposito per piccoli roditori. Per il fieno va effettuata la stessa operazione di controllo eseguita per la lettiera. Va disposto in alcuni punti del pavimento dell'abitazione, in particolare negli angoli e nelle vicinanze del nido o al suo interno. Va invece sconsigliato il cotone dato che facilmente le piccole e delicate zampe di questi animali ci si impigliano e ci\u00f2 pu\u00f2 portare anche a gravi danni."}
{"id": "62014", "revid": "124588854", "url": "https://it.wikipedia.org/wiki?curid=62014", "title": "Fineo", "text": ""}
{"id": "62027", "revid": "702184", "url": "https://it.wikipedia.org/wiki?curid=62027", "title": "Silver (fumettista)", "text": "Biografia.\nNel 1961 la sua famiglia si trasferisce a Correggio, dove Guido rester\u00e0 per otto anni: all'et\u00e0 di 17 anni decide di tornare a Modena, per iniziare a lavorare nel campo del fumetto nello studio di Franco Bonvicini - alias Bonvi - autore delle \"Sturmtruppen\", con il quale compie il suo apprendistato. Lavora inizialmente su personaggi gi\u00e0 famosi come \"Cattivik\", \"Nick Carter\" e \"Capitan Posapiano\"; in breve amplia le sue attivit\u00e0 iniziando ad essere autore delle proprie storie, sempre con questi personaggi come protagonisti.\nNel 1974 avviene la svolta nella sua carriera. Sul \"Corriere dei ragazzi\" iniziano a essere pubblicate delle strisce con protagonisti gli animali di una fattoria. Nonostante la prima striscia in assoluto abbia come protagonista un gallo, \u00e8 un simpatico lupo azzurro il vero protagonista della serie, ambientata nella Fattoria McKenzie, \"Lupo Alberto\", appunto, follemente innamorato di una gallina, Marta, ed ostacolato da un grosso cane bobtail di nome Mos\u00e8, guardiano del pollaio. Il personaggio ed i suoi comprimari riscuotono subito un grande successo.\nLe sue strisce, oltre che nel fumetto in edicola, si possono trovare anche sul settimanale TV Sorrisi e Canzoni, dove fa il verso ai programmi della televisione italiana.\nDa oltre vent'anni vive a Milano."}
{"id": "62028", "revid": "702184", "url": "https://it.wikipedia.org/wiki?curid=62028", "title": "Guido Silvestri", "text": ""}
{"id": "62037", "revid": "640277", "url": "https://it.wikipedia.org/wiki?curid=62037", "title": "Umbriel (astronomia)", "text": "Umbriel \u00e8 il terzo satellite naturale di Urano per grandezza.\nStoria.\nUmbriel fu scoperta nel 1851 da William Lassell, insieme ad Ariel.\nI loro nomi, come quelli degli altri due satelliti di Urano allora conosciuti (Titania e Oberon, gi\u00e0 noti dal 1787) furono suggeriti da John Herschel nel 1852, su richiesta di Lassell. Lassell aveva gi\u00e0 approvato, nel 1847, la proposta del 1847 di Herschel di utilizzare i nomi dei fratelli e delle sorelle di Crono per i sette satelliti allora conosciuti di Saturno (il corrispondente di Crono nella mitologia romana). La proposta di Herschel per il sistema di Urano prevedeva che i satelliti dovessero essere intitolati a personaggi delle opere di William Shakespeare ed Alexander Pope; a tutt'oggi la tradizione \u00e8 stata sempre rispettata.\nCasualmente, il nome di Umbriel ben si addice alla sua caratteristica colorazione scura: Umbriel \u00e8 l\"'oscuro folletto della malinconia\" ne \"Il ricciolo rapito\" di Alexander Pope, ed il nome richiama l'espressione latina \"umbra\", ombra.\nSuperficie.\nUmbriel \u00e8 caratterizzata, come gi\u00e0 detto, dalla superficie pi\u00f9 scura fra tutti i satelliti di Urano, la sua albedo \u00e8 infatti di 0,10. ovvero riflette solamente il 10% della luce che riceve dal Sole.\nLa superficie del satellite \u00e8 pesantemente craterizzata, non ha subito evidenti rimodellamenti in superficie come successo invece ad Ariel e Miranda ed \u00e8 rimasta stabile dalla fine dell'intenso bombardamento tardivo; la sua caratteristica pi\u00f9 rilevante, nota con il nome di cratere Wunda, \u00e8 un grande anello di materiale brillante. Sembra naturale presumere che si tratti di un cratere, ma l'esatta natura della formazione \u00e8 ancora incerta.\nStruttura interna.\nUmbriel \u00e8, fra i cinque satelliti naturali maggiori di Urano, quello che mostra un'attivit\u00e0 geologica meno pronunciata.\nIl satellite si compone principalmente di ghiaccio d'acqua, e di una componente non ghiacciata che costituisce il 40% della sua massa e composta da silicati e materiale carbonioso che include composti organici pesanti noti come toline."}
{"id": "62042", "revid": "123386238", "url": "https://it.wikipedia.org/wiki?curid=62042", "title": "Alta fedelt\u00e0", "text": "Alta fedelt\u00e0 detto anche Hi-Fi (dall'inglese \"High Fidelity\") \u00e8 un termine generico che indica prodotti audio e video di qualit\u00e0 superiore.\nLa nascita del termine si fa risalire al 1936, anno in cui la RCA, detentrice del brevetto sul tetrodo a fascio, realizz\u00f2 una valvola che, nelle sue innumerevoli varianti, fin\u00ec per equipaggiare una infinit\u00e0 di apparati audio dagli anni trenta fino ai giorni nostri: la 6L6. Apparvero immediatamente una serie di amplificatori di potenza elevata ed alta qualit\u00e0, al punto che lo slogan dell'Olympia Radio Show di quell'anno fu \"This Is The Year of High-Fidelity\". Il termine inizi\u00f2 ad essere utilizzato dagli appassionati di musica per indicare delle apparecchiature per la riproduzione del suono dotate di qualit\u00e0 superiore alla media. Si \u00e8 particolarmente diffuso con l'avvento della stereofonia, che per le sue caratteristiche, rendeva l'effetto di diafonia del suono naturale, garantendo una qualit\u00e0 di ascolto superiore ma imponendo necessariamente una maggiore qualit\u00e0 delle apparecchiature di riproduzione.\nGli strumenti hi fi non ebbero molto successo appena lanciati sul mercato, ma ci vollero almeno dieci anni di tempo prima che diventassero oggetti usati da tutti.\nIl marchio Hi-Fi.\nNegli anni settanta/ottanta, la grande diffusione di impianti per la riproduzione del suono sempre pi\u00f9 sofisticati, ha portato alla decisione di mettere ordine nella dilagante diversificazione delle soluzioni tecniche adottate dai vari costruttori, stabilendo delle norme meccaniche e parametri elettrici definiti standard, in conformit\u00e0 ai quali, un apparecchio poteva essere considerato a pieno diritto \"Hi-Fi\" (vedi norme DIN e RIAA).\nHi-end (High End).\nIn concomitanza con la richiesta degli appassionati pi\u00f9 esigenti ed alla sempre maggiore diffusione e versatilit\u00e0 della componentistica elettronica, sul finire degli anni ottanta fecero la loro comparsa sul mercato \"macchine\" (termine usato in campo professionale) il cui progetto, ingegnerizzazione e prestazioni, era allo \"stato dell'arte\"; nasceva l'Hi-end (in inglese \"High End\"), una nuova fascia di mercato in cui si pongono tuttora le apparecchiature audio realizzate senza limiti di costo ed avendo come unico obiettivo quello di ottenere le massime prestazioni utilizzando quanto di meglio offre la tecnologia del momento. Parallelamente, in modo lento ma costante, il termine \"Hi-Fi\" ha perso la sua iniziale autorevolezza, decadendo a rappresentare prodotti situati nella fascia medio-bassa del mercato.\nQualit\u00e0 del suono.\nLa qualit\u00e0 audio di qualsiasi dispositivo preposto al trattamento del suono, pu\u00f2 essere misurata in laboratorio utilizzando appropriati strumenti, per mezzo dei quali si possono rilevare molti parametri acustici, elettrici e meccanici, che quantificano la qualit\u00e0 dell'apparecchio. La rivista \"Suono\" nata negli anni settanta, fu la prima in Italia a introdurre le misure tecniche degli apparecchi in prova ed a dotarsi di un laboratorio dedicato a questo scopo.\nValutazione della fedelt\u00e0: prove in \"doppio cieco\".\nIn ambito scientifico il test in \"doppio cieco\" \u00e8 una metodologia di prova di uso corrente tanto che sin dal 1960, per l'approvazione di nuovi medicinali, essa \u00e8 stata resa obbligatoria.\nIn ambito audio, se la prova in \"singolo cieco\" degli altoparlanti era stata usata per un certo numero di anni da Floyd E. Toole al National Research Council of Canada, la prova in \"doppio cieco\" degli amplificatori \u00e8 stata descritta per la prima volta negli Stati Uniti da Daniel J. Shanefield nel novembre del 1974, nel bollettino della Boston Audio Society. La notizia raggiunse il grande pubblico, attraverso la rivista High Fidelity, solo nel marzo del 1980, mentre oggi il confronto in \"doppio cieco\" \u00e8 una procedura standard per tutti i professionisti. Un miglioramento, oramai comunemente in uso, di questa prova \u00e8 il \"confronto ABX\".\nEsso consiste nel paragonare due fonti audio conosciute (A e B) ad una terza (X) selezionata di volta in volta a caso tra le prime due. La prova e le relative apparecchiature necessarie sono state sviluppate al Southeastern Michigan Woofer and Tweeter Marching Society (SMWTMS), una organizzazione semi-professionale con base a Detroit, che \u00e8 molto attiva nel campo dei test in \"doppio cieco\" di nuovi componenti audio. Ci sono detrattori di questa metodologia che ne contestano l'uso sostenendo che tale prova \u00e8 stressante e che, forse a causa di questo stress, non si potrebbero distinguere le \"differenze sottili\" tra apparecchiature di classe superiore.\nLa tesi \u00e8 che solo l'ascolto a lungo termine permetta di analizzare a fondo il suono e inoltre che i fautori del doppio cieco si propongano pretestuosamente di dimostrare che tali differenze sottili in realt\u00e0 non esistano e che coloro che credono di percepirle siano frustrati e vittime delle campagne pubblicitarie. Tuttavia c'\u00e8 anche chi sostiene che tutti i confronti seri possano essere stressanti e che gli appassionati che hanno pagato prezzi molto alti per i loro apparecchi potrebbero avere una tendenza inconscia a favorirli; di conseguenza la maggior parte dei test professionali viene condotto in \"doppio cieco\".\nLa ricerca del \"realismo\".\nQuando l'alta fedelt\u00e0 era limitata alla sola riproduzione monofonica, il realismo nel ricreare le sensazioni di una sala da concerto era molto limitato. I ricercatori si sono presto resi conto che tale approssimazione poteva migliorare riproducendo la musica attraverso pi\u00f9 canali di trasmissione. Fu sperimentato, per esempio, che una rappresentazione realistica degli esecutori in una orchestra, da una posizione di ascolto ideale, avrebbe richiesto almeno tre altoparlanti per i canali frontali, mentre per la riproduzione del riverbero si sarebbero resi necessari almeno due altoparlanti disposti dietro o ai lati dell'ascoltatore. La registrazione su supporto di tutti questi canali in sistemi di costo compatibile con la vendita al pubblico erano al di l\u00e0 delle possibilit\u00e0 della tecnologia dei primi anni cinquanta.\nIl suono stereofonico ha fornito una soluzione parziale al problema di generazione di un certo realismo nella riproduzione dei molti strumenti in una orchestra permettendo la creazione di un canale centrale fantasma quando l'ascoltatore si siede esattamente nel mezzo dei due diffusori frontali. Tuttavia qualora l'ascoltatore si muovesse verso un lato questo canale fantasma svanirebbe o la sua efficacia si ridurrebbe notevolmente. Con l'intento di mitigare questo effetto, e soprattutto di espandere la sensazione di realismo della ricostruzione dell'evento nelle 3 dimensioni, alcuni costruttori a cavallo tra gli anni ottanta e novanta hanno realizzato diffusori caratterizzati da emissione sonora in ambiente opportunamente controllata. Alcuni esempi, certamente non esaustivi dei molti studi fatti:\nUn tentativo di provvedere alla riproduzione del riverbero \u00e8 stato fatto negli anni settanta attraverso la quadrifonia. La tecnologia a quel tempo era per\u00f2, ancora una volta, immatura e permanevano nel sistema diversi difetti intrinseci che, rendendo marginali i miglioramenti del realismo a fronte di un aggravio di costi economici e di spazio, ne ostacolarono la diffusione. Recentemente, la raggiunta maturit\u00e0 dei sistemi digitali e l'aumento della popolarit\u00e0 dell'Home Theater, ha stimolato nuovamente la diffusione di sistemi multicanale. I miglioramenti fatti nel campo dei processori di segnale hanno aumentato il realismo e, conseguentemente, gli aggravi di costi e spazio sono pi\u00f9 tollerati dagli appassionati.\nPer ottenere un buon realismo la riproduzione deve, in aggiunta alle componenti spaziali, essere soggettivamente esente da rumore, distorsione ed altri difetti. La moderna tecnica digitale consente la registrazione e la riproduzione di segnali con gamma dinamica di oltre 90 decibel coprendo nel contempo tutto lo spettro dell'udibile, convenzionalmente individuato tra i 20\u00a0Hz ed i 20\u00a0kHz, anche se tale copertura \u00e8 nella realt\u00e0 pi\u00f9 limitata per quasi tutti gli individui, anche in relazione all'et\u00e0.\nLe aziende.\nNegli anni molte furono le aziende che si dedicarono al settore dell'alta fedelt\u00e0, sia case \"generaliste\" del settore elettronica di consumo, sia aziende di nicchia specialistiche; per quanto riguarda la loro localizzazione, inizialmente la produzione di qualit\u00e0 era concentrata negli Stati Uniti ed in Giappone, in seguito anche in Italia, Germania, Gran Bretagna e Svizzera. Negli ultimi anni, come prevedibile, si \u00e8 affermata anche una massiccia produzione cinese, coreana ecc., non sempre di alto livello.\nNel caso di aziende pi\u00f9 specializzate, non sporadici sono stati i casi di ditte che, dopo il boom degli anni settanta e ottanta, si ritrovarono con problemi economici che ne causarono la chiusura: tra queste, la laziale ESB (diffusori) e un'altra italiana, la Galactron, chiusa nel 1984 dopo essersi fatta apprezzare anche all'estero per la costruzione di preamplificatori e amplificatori di potenza. Particolare invece \u00e8 il caso dell'azienda danese Bang &amp; Olufsen che continua a produrre apparecchiature che mettono in risalto soprattutto gli aspetti legati ad un raffinato design.\nAl massimo livello di qualit\u00e0, ovvero posizionati nella fascia Hi-end si pongono costruttori presenti soprattutto nelle realt\u00e0 economiche e industriali pi\u00f9 avanzate ma che di rado assumono dimensioni produttive propriamente industriali, e che il pi\u00f9 delle volte si caratterizzano per dimensioni, organizzazione produttiva e per le forme di distribuzione, come prodotti di alto e talvolta altissimo artigianato.\nAutocostruzione e \"tweaking\".\nNotevole rilevanza ha avuto negli anni la pratica di \"autocostruzione\" talvolta sfociata in attivit\u00e0 artigianali o industriali. \u00c8 diffusa anche la pratica del \"tweaking\" che consiste nel modificare apparecchiature di produzione industriale al fine di migliorarne le caratteristiche di alta fedelt\u00e0. Da questo punto di vista, un ruolo importante in Italia l'hanno le riviste Costruire HI-FI ed HI-FIGUIDE. Quest'ultima in particolare si \u00e8 distinta per una serie di esperimenti, in particolare sui problemi generati dalle vibrazioni sulle elettroniche e diffusori, nonch\u00e9 su diversi progetti di cavi, molto apprezzati dagli autocostruttori."}
{"id": "62045", "revid": "151034", "url": "https://it.wikipedia.org/wiki?curid=62045", "title": "High fidelity", "text": ""}
{"id": "62047", "revid": "9", "url": "https://it.wikipedia.org/wiki?curid=62047", "title": "Hi-Fi", "text": ""}
{"id": "62048", "revid": "536103", "url": "https://it.wikipedia.org/wiki?curid=62048", "title": "Madera (vino)", "text": "Il madera (in portoghese \"madeira\") \u00e8 un vino liquoroso prodotto nell'arcipelago portoghese di Madera, nell'Oceano Atlantico, circa 700 chilometri ad ovest del Marocco.\nStoria.\nIl vino liquoroso madera \u00e8 nato in maniera casuale.\nNell'isola di madera veniva prodotto fin dal 1600, per consumo locale ed esportazione, un vino normale (non liquoroso) ottenuto utilizzando principalmente uve malvasia e verdelho; tuttavia in alcune zone dell'isola, a causa del clima, le uve non raggiungevano un sufficiente tenore zuccherino per cui, al fine di attenuare l'acidit\u00e0 del prodotto finito, al vino veniva aggiunto dello zucchero di canna o alcol da zucchero di canna.\nCol tempo si scopr\u00ec che questo vino, rinforzato con lo zucchero o con l'alcol, riusciva a mantenere al meglio le proprie caratteristiche, ed in alcuni casi a migliorarle, anche durante i viaggi in nave e nonostante gli sbalzi termici e le sollecitazioni meccaniche a cui veniva sottoposto; si rilev\u00f2 anche che due attraversamenti dell'equatore determinavano una migliore maturazione del vino.\nSulla base di queste esperienze venne definito il metodo di vinificazione del madera.\nVinificazione.\nIl metodo di vinificazione consiste nel sottoporre il vino per alcuni mesi ad alte temperature (intorno ai 50\u00a0\u00b0C), utilizzando dei contenitori appositamente costruiti per questo scopo e chiamati \"estufas\" (stufe).\nQuesti contenitori sono fatti di pietra e sono divisi in compartimenti riscaldati con aria calda derivata da un sistema di stufe.\nQuesto processo ha, come detto, lo scopo di simulare gli effetti subiti dal vino contenuto nelle botti che venivano trasportate per lunghi viaggi in nave, attraversando anche zone a clima tropicale.\nGran parte del sapore caratteristico del madera \u00e8 dovuto a questa pratica, che comporta una accelerazione del processo di maturazione del vino; inoltre il vino stesso viene deliberatamente tenuto a contatto con l'aria, provocando un ulteriore processo di ossidazione; non a caso, quando si degusta un vino eccessivamente invecchiato in bottiglia, si dice che \u00e8 \"maderizzato\".\nCaratteristiche.\nL'esposizione a temperature elevate e l'ossidazione favoriscono la stabilit\u00e0 del vino; una bottiglia aperta di madera manterr\u00e0 le sue caratteristiche organolettiche per molti mesi.\nSe correttamente imbottigliato e conservato, il madera \u00e8 uno dei vini pi\u00f9 longevi, in grado di essere bevuto anche dopo cento e pi\u00f9 anni.\nTipi.\nI vari tipi madera si differenziano a seconda dei vitigni utilizzati ovvero del grado di dolcezza.\nCi sono quattro tipi di madera, indicati o con il nome del vitigno (se presente in percentuale maggiore dell'85%) o con il grado di dolcezza (che corrisponde approssimativamente alle variet\u00e0 dei vitigni componenti):\nIn passato esisteva anche il Terrantez, variet\u00e0 di vitigno caratterizzato da intensi profumi ma ora pressoch\u00e9 scomparso.\nIl madera pu\u00f2 inoltre essere etichettato come millesimato (\"vintage\") se prodotto con uve di un singolo vitigno, di una singola annata, ed invecchiato per pi\u00f9 di 20 anni; oppure come solera con indicazione dell'invecchiamento (3, 5, 10 o 15 anni)."}
{"id": "62049", "revid": "1450446", "url": "https://it.wikipedia.org/wiki?curid=62049", "title": "Zaha Hadid", "text": "Ha ricevuto il Premio Pritzker nel 2004 (prima donna a ottenerlo) e il Premio Stirling nel 2010 e nel 2011. \u00c8 stata una delle capofila e massime esponenti della corrente decostruttivista. Nel 2010 il \"TIME\" la include nell'elenco delle 100 personalit\u00e0 pi\u00f9 influenti al mondo. Nel 2013, lo studio \"Zaha Hadid Architects\" con 246 architetti dipendenti, si colloca al 45\u00ba posto nell'elenco dei pi\u00f9 importanti studi di architettura del mondo secondo BD Insurance Bureau.\nBiografia.\nNata a Baghdad, in Iraq, da una famiglia benestante (il padre era un ricco industriale e un importante politico), \u00e8 cresciuta in uno dei primi edifici di ispirazione bauhaus a Baghdad durante un'epoca in cui \"modernismo\" significava \"glamour\" e pensiero progressista in Medio Oriente.\nHa conseguito una laurea in matematica alla \"American University\" di Beirut prima di trasferirsi a Londra, nel 1972, per studiare alla \"Architectural Association\", dove ha incontrato Rem Koolhaas, Elia Zenghelis e Bernard Tschumi. Dopo aver conseguito il titolo ha lavorato con i suoi ex professori, Koolhaas e Zenghelis, presso l\"'Office for Metropolitan Architecture\" (OMA), a Rotterdam, nei Paesi Bassi, diventando socia nel 1977. Attraverso la sua associazione con Koolhaas, ha incontrato Peter Rice, l'ingegnere che le ha dato sostegno e l'ha incoraggiata nella fase iniziale, in un momento in cui il suo lavoro sembrava difficile. Nel 1994 ha insegnato alla Graduate School of Design dell'Universit\u00e0 di Harvard, occupando la cattedra che fu di Kenz\u014d Tange. Nel 1980 fonda il suo studio, con sede a Londra. Dagli anni ottanta insegna alla \"Architectural Association\".\n\u00c8 deceduta nel 2016 all'et\u00e0 di 65 anni, a seguito di un attacco cardiaco mentre era in ospedale a Miami, dove era stata ricoverata per una bronchite.\nInsegnamento.\nZaha Hadid ha insegnato in prestigiose universit\u00e0 di tutto il mondo, tra cui la Harvard Graduate School of Design, dove \u00e8 stata alla cattedra Kenzo Tange e presso la Facolt\u00e0 di Architettura all'University of Illinois di Chicago, dove ha insegnato il presidente Sullivan. Ha anche lavorato come docente ospite presso la Hochschule f\u00fcr bildende K\u00fcnste Hamburg di Amburgo, la Scuola di Architettura Knowlton all'Universit\u00e0 statale dell'Ohio, la Masters Studio alla Columbia University e la Scuola Eero Saarinen di Progettazione Architettonica presso la Yale School of Architecture. Dal 2000 Zaha Hadid \u00e8 stata professoressa ospite presso l'Universit\u00e0 di Arti Applicate di Vienna, nel \"Zaha Hadid Master Class Vertical-Studio\".\n\u00c8 stata nominata membro onorario dell'American Academy of Arts and Letters e dell'American Institute of Architects. \u00c8 anche stata nel Consiglio di fondazione di The Architecture Foundation.\nRiconoscimenti internazionali.\nVincitrice di molte competizioni internazionali, diversi dei suoi progetti vincenti non furono mai costruiti, come ad esempio il Peak Club in Hong Kong (1983) e il Cardiff Bay Opera House in Galles (1994). Nel 1999 \u00e8 la progettista per il palcoscenico e la scenografia del dei Pet Shop Boys, evento di forte impatto visivo, e nel 2002 Hadid vinse la competizione internazionale per disegnare il masterplan dell'one-north di Singapore. Nel 2005, il suo progetto vinse la competizione per il nuovo Casin\u00f2 della citt\u00e0 di Basilea in Svizzera.\nNel 2004 Hadid \u00e8 diventata la prima donna a vincere il Premio Pritzker di Architettura, che in architettura equivale a un Premio Nobel. \u00c8 membro del comitato di redazione della Enciclopedia Britannica. Nel 2006, \u00e8 stata onorata con una retrospettiva che attraversa tutta la sua opera al Museo Guggenheim di New York, anche quest'anno ha ricevuto una laurea honoris causa presso l'Universit\u00e0 americana di Beirut. Fonda il suo studio di progettazione architettonica, Zaha Hadid Architects, che impiega pi\u00f9 di 400 persone e ha sede in un ex edificio scolastico vittoriano a Clerkenwell, Londra.\nNel 2008, \u00e8 stata classificata 69\u00aa nella rivista \"Forbes\" delle \"100 donne pi\u00f9 potenti del mondo\". Il 2 gennaio 2009, \u00e8 stata la guest editor del programma della mattina della BBC, \"Today\".\nNel 2010, \u00e8 stata nominata dal \"TIME\" come un pensatore influente nel numero \"TIME 100\". Nel settembre 2010, la rivista britannica \"New Statesman\" ha posizionato Zaha Hadid al quarantaduesimo posto nella sua indagine annuale delle \"50 figure pi\u00f9 influenti al mondo del 2010\". Lei \u00e8 stata indicata come una delle 50 meglio vestite oltre 50 anni da \"The Guardian\" nel marzo 2013.\nHa vinto il Premio Stirling per due anni consecutivi: nel 2010, per una delle sue opere pi\u00f9 celebri, il MAXXI, il nuovo centro per le arti contemporanee a Roma, nel 2011 per la Evelyn Grace Academy, una scuola con \"forme a Z\" a Brixton, Londra.\nHadid \u00e8 stata il progettista del Dongdaemun Design Plaza a Seul, Corea del Sud, che dovrebbe essere il fulcro dei festeggiamenti per la designazione della citt\u00e0 come Capitale Mondiale del Design del 2010.\nHadid \u00e8 stata nominata Commendatore dell'Ordine dell'Impero Britannico nel 2002 e Dama di Commenda dell'Ordine dell'Impero Britannico nel 2012, al compleanno con onorificenze per i servizi all'architettura. \nIl mese prima della sua morte, \u00e8 stata insignita della \"Royal Gold Medal\" dal Royal Institute of British Architects, diventando cos\u00ec la prima donna a ricevere individualmente il riconoscimento. \nArchitettura d'interni e design dei prodotti.\nHa anche intrapreso un lavoro di alto profilo d'interni, tra cui la \"Zona Mente\" e la \"Zona Piedi\" al Millennium Dome di Londra, cos\u00ec come le installazioni di mobili fluidi nei dintorni georgiani del club privato \"Home House\" a Marylebone, e la macchina a idrogeno \"Z.CAR\", un'automobile a tre ruote.\nNel 2007 Hadid ha progettato il divano \"Moon System\" per B&amp;B Italia, il principale produttore di mobili in italia. Nel 2008 ha disegnato una collezione di scarpe per Lacoste. Nello stesso anno, ha anche collaborato con il produttore di rubinetteria Triflow concetti per produrre due nuovi progetti a sua firma parametrico stile architettonico. Nel 2010 su commissione dell'amico Karl Lagerfeld progetta il \"Mobile Art Pavilion\" per Chanel.\nOpere.\nProgetti in via di realizzazione.\nNel 2010 a Zaha Hadid \u00e8 stata commissionata, dal governo iracheno, la progettazione del nuovo edificio per la Banca centrale irachena, questo sar\u00e0 il suo primo progetto nel suo paese d'origine, l'Iraq. Un altro lavoro include Pierres Vives, il nuovo edificio dipartimentale record (ospita tre istituzioni, vale a dire, l'archivio, la biblioteca e il reparto sportivo), per il dipartimento francese H\u00e9rault, a Montpellier.\nNel 2008, il progetto per la Vilnius Guggenheim Hermitage Museum \u00e8 stato nominato come il migliore. Inoltre, ha progettato la Innovation Tower per l'University del Politecnico di Hong Kong, completata nel 2013; la Chanel Mobile Art Pavilion, visualizzata a Hong Kong nel 2008. Nel 2010 ha completato un nuovo edificio: l'Evelyn Grace Academy di Londra.\nDisegno industriale.\nFra le sue attivit\u00e0 ci sono anche molti progetti inerenti al mondo del disegno industriale e non solo a quello architettonico. Nel 2008, per esempio, la designer irachena ha realizzato, per l'azienda italiana Serralunga, \"Flow\": un particolare vaso in polietilene modellato come una scultura a tutto tondo che mostra un profilo diverso da ogni angolazione lo si guardi. Il fascino del vaso \u00e8 dato non solo dalla particolare forma quasi organica che si contrappone alla pulizia della superficie laccata, ma anche dalle generose dimensioni, difatti \u00e8 stato realizzato in due grandezze, la pi\u00f9 grande \u00e8 di 2 metri di altezza, la pi\u00f9 piccola di 1,20 m. Flow \u00e8 realizzato tramite il sistema produttivo a stampaggio rotazionale."}
{"id": "62050", "revid": "33921", "url": "https://it.wikipedia.org/wiki?curid=62050", "title": "Aldo Rossi", "text": "\u00c8 stato il primo italiano a vincere nel 1990 il Premio Pritzker, seguito otto anni dopo da Renzo Piano.\nBiografia.\nLa formazione scolastica avviene presso i padri somaschi e nel Collegio arcivescovile Alessandro Volta di Lecco. Nel 1949 si iscrive alla facolt\u00e0 di Architettura al Politecnico di Milano e si laurea nel 1959, presentando una tesi con Piero Portaluppi come relatore.\nNel 1955 ha cominciato a collaborare come redattore alla rivista di architettura \"Casabella-Continuit\u00e0\", diretta da Ernesto Nathan Rogers. La collaborazione termina nel 1964, quando la direzione della rivista passa a Gian Antonio Bernasconi. La pratica giornalistica continua per\u00f2 all'interno delle redazioni di \"Societ\u00e0\" e \"Il contemporaneo\", che fanno di Rossi uno dei partecipanti pi\u00f9 attivi al fervente dibattito culturale.\nI primi articoli riguardano architetti come Alessandro Antonelli, Mario Ridolfi, Auguste Perret ed Emil Kaufmann, molti dei quali confluiranno nel suo secondo libro, \"Scritti scelti sull'architettura e la citt\u00e0 1956-1972\". Sposa l'attrice svizzera Sonia Gessner, che lo introduce al mondo del cinema e del teatro, suoi grandi interessi sia come uomo di cultura che come padre: al cinema approder\u00e0 il figlio Fausto, al teatro la figlia Vera, e nel 1973 lo stesso Rossi si cimenter\u00e0 dietro la macchina da presa.\nLa carriera.\nInizia l'attivit\u00e0 professionale presso lo studio di Ignazio Gardella nel 1956, passando poi per lo studio di Marco Zanuso. Nel 1963 inizia anche l'attivit\u00e0 didattica: prima \u00e8 assistente di Ludovico Quaroni (1963) presso la scuola di urbanistica di Arezzo, successivamente di Carlo Aymonino all'Istituto di Architettura di Venezia. Nel 1965 \u00e8 nominato professore al Politecnico di Milano e l'anno seguente, nel 1966, pubblica \"L'architettura della citt\u00e0\", presto divenuto un classico della letteratura architettonica.\nLa sua attivit\u00e0 professionale, inizialmente dedicata alla teoria architettonica ed a piccoli interventi edilizi, compie un salto di qualit\u00e0 quando Carlo Aymonino gli fa realizzare parte del complesso \"Monte Amiata\" nel quartiere Gallaratese a Milano. Nel 1971 vince il concorso di progettazione per l'ampliamento del cimitero San Cataldo a Modena, che gli doner\u00e0 la fama internazionale. La storia dell'architettura, \"Architettura contemporanea\", pubblicata 5 anni pi\u00f9 tardi da Manfredo Tafuri e Francesco Dal Co, si chiude proprio con il progetto del giovane architetto milanese.\nDopo la sospensione dall'insegnamento insegna progettazione architettonica presso il Politecnico federale di Zurigo, cattedra che occuper\u00e0 dal 1971 al 1975.\nNel 1973 dirige la sezione internazionale di architettura alla XV Triennale di Milano, dove presenta, tra gli altri, il suo allievo Arduino Cantafora. Insieme a Gianni Braghieri e Franco Raggi, realizza il documentario \"Ornamento e delitto\" in formato 16\u00a0mm per la regia di Luigi Durissi. Insieme al catalogo della \"Sezione internazionale di architettura\", il film contiene l'enunciazione teorica del progetto della mostra. Nel 1975 Rossi viene reintegrato nella professione didattica, torna a Venezia dov'\u00e8 docente del corso di Composizione architettonica.\nNel 1979 diventa Accademico della prestigiosa Accademia nazionale di San Luca.\nIntanto l'attivit\u00e0 internazionale si fa pi\u00f9 intensa: \u00e8 Direttore del Seminario internazionale di Santiago di Compostela, insegna in diverse universit\u00e0 degli Stati Uniti, tra cui la Cooper Union di New York e la Cornell University di Ithaca (New York) e collabora con l'Institute for Architecture and Urban Studies, viaggia in oriente (Cina e Hong Kong) e tiene conferenze in Sud America.\nNel 1981 pubblica \"Autobiografia scientifica\", richiamo all'omonima opera di Max Planck. Nell'opera l'autore, \"in discreto disordine\", riporta ricordi, oggetti, luoghi, forme, appunti di letteratura, citazioni, luci e cerca di \u00ab...ripercorrere le cose o le impressioni, descrivere, o cercare un modo di descrivere\u00bb.\nAfferma egli stesso: \u00abPensavo, in questo libro, di analizzare i miei progetti e i miei scritti, il mio lavoro, in una sequenza continua; comprendendoli, spiegandoli e nello stesso tempo riprogettandoli. Ma ancora ho visto come, scrivendo di tutto questo, si crei un altro progetto che ha in s\u00e9 qualcosa di imprevedibile e di imprevisto\u00bb. Nello stesso anno ottiene il primo premio al concorso internazionale per il progetto di un isolato, precisamente il n\u00ba 10, tra la Kochstra\u00dfe e la Friedrichstra\u00dfe a Berlino.\nNel 1983 ottiene da Paolo Portoghesi l'incarico di direttore della sezione architettura alla Biennale di Venezia, incarico che manterr\u00e0 fino al 1984. L'anno successivo vince il concorso per il restauro del Teatro Carlo Felice di Genova. Negli anni seguenti cura le sue personali a Torino, Mosca, York, Londra, Madrid e a villa Farsetti per la Biennale di Venezia.\nNel 1987 vince due concorsi internazionali: uno a Parigi, per \"la Villette\", l'altro a Berlino per il Deutsches Historisches Museum di Berlino. Nel 1989 riceve l'incarico per il Teatro de las lndias da parte della Junta de Andalucia a Siviglia e continua le ricerche nel campo del \"design\" industriale per Unifor e Alessi. \u00c8 del 1989 la caffettiera espresso \"Cupola\", realizzata per Alessi, che da semplice oggetto da cucina si \u00e8 trasformata in un complemento d'arredo.\nNel 1990 gli viene assegnato il Premio Pritzker, primo italiano a vincerlo e primo di una lunga serie di riconoscimenti. Vince l'Aia Honor Award e il premio citt\u00e0 di Fukuoka grazie al progetto del complesso alberghiero \"Il Palazzo\"; il premio \"Campione d'Italia nel mondo\" e il premio \"1991 Thomas Jefferson Medal in Architecture\".\nA questi prestigiosi riconoscimenti seguono le mostre al Centre Georges Pompidou di Parigi, al Beurs van Berlage di Amsterdam, alla Berlinische Galerie di Berlino e al Museo di arte contemporanea di Gand.\nNel 1996 diviene membro onorario dell'American Academy of Arts and Letters e l'anno successivo riceve il Premio speciale Cultura per il settore \"Architettura e Design\" della Presidenza del Consiglio dei ministri. Muore a Milano il 4 settembre 1997, a seguito di un incidente automobilistico. Riceve postumi il premio \"Torre Guinigi\" per il suo contributo agli studi urbani e il Seaside Architectural Prize del Seaside Institute of Florida dove aveva realizzato una residenza unifamiliare nel 1995.\nPostuma \u00e8 l'aggiudicazione nel 1999 della gara (dopo aver vinto il ricorso) per la ricostruzione del Teatro La Fenice di Venezia inaugurato nel 2004. Nel 1999 viene dato il suo nome alla Facolt\u00e0 di Architettura dell'Alma Mater Studiorum di Bologna, con sede a Cesena.\nIl lavoro di Aldo Rossi rappresenta un superamento delle metodologie del Movimento Moderno, appartenendo inizialmente alla corrente architettonica del \"Neoliberty\", prima reazione al razionalismo con richiami pi\u00f9 o meno espliciti all'Art Nouveau. Successivamente \u00e8 approdato, al Post-Modern nel variato panorama Italiano di questo movimento, che in lui ha assunto una rigorosit\u00e0 esemplare, che taluni hanno definito \"Neo-Novecento\".\nRossi fu uno dei pi\u00f9 grande rinnovatori ideologici e plastici dell'architettura contemporanea, con la sua poesia metafisica e il culto che profess\u00f2 nella stessa misura verso la geometria e la memoria.\nRossi muore a Milano, all'ospedale San Raffaele, dove era ricoverato da una settimana in seguito a un incidente stradale, all'et\u00e0 di sessantasei anni.\nNel 2005, per volont\u00e0 degli eredi Vera e Fausto Rossi, si \u00e8 costituita la \"Fondazione Aldo Rossi\" con la finalit\u00e0 di riunire, tutelare e divulgare l'opera dell'Architetto, in tutta la sua complessit\u00e0, bellezza e ricchezza.\nGli archetipi.\nAldo Rossi ha sviluppato una concezione della citt\u00e0 totalmente nuova rispetto all'idea di Le Corbusier, idea che aveva dominato tutto il primo '900: Rossi la vedeva come la somma di tutte le epoche, di tutti gli stili architettonici fino ad allora presenti. Non potendo \"rompere\" totalmente con il passato come facevano gli architetti dell'International Style, egli pertanto si trovava a dover rendere la sua costruzione \"organica\" all'interno della citt\u00e0.\nLa sua soluzione \u00e8 stato l'utilizzo degli Archetipi. Questi sono delle forme ricorrenti nella storia dell'architettura, forme che vanno a costituire un vero e proprio richiamo alla cittadina esistente, rendendo il proprio risultato nello stesso tempo innovativo e tradizionale. Molti sono stati gli archetipi utilizzati da Rossi nel corso della sua carriera e la loro bellezza sta nella facile riconoscibilit\u00e0 da parte di tutti, sia dall'esperto che dal ragazzino.\nSchizzi preparatori.\nParticolarit\u00e0 di Aldo Rossi sono i suoi schizzi preparatori. A questo proposito si pu\u00f2 citare Paolo Portoghesi, che quando assegn\u00f2 il progetto del Teatro del Mondo di Venezia a Rossi, vedendolo disegnare ricord\u00f2 una poesia di Libero de Libero:\nDesign industriale.\nOltre all'architettura, Rossi, ha realizzato oggetti di Design industriale su richiesta, tra i quali:\nArchivio.\nIl fondo \"Aldo Rossi\", costituito dai documenti provenienti dallo studio di Milano, \u00e8 conservato presso la Fondazione Museo delle arti del XXI secolo - MAXXI. Centro archivi architettura; la documentazione costituita, prevalentemente, dai fascicoli relativi ai materiali di lavoro e alle carte relative alla docenza universitaria e alla direzione di \u00abPoliorama\u00bb sono state donate dal fratello Romano alla Fondazione Ezio Franceschini onlus."}
{"id": "62051", "revid": "28930", "url": "https://it.wikipedia.org/wiki?curid=62051", "title": "Asimmetrie informative", "text": ""}
{"id": "62052", "revid": "190914", "url": "https://it.wikipedia.org/wiki?curid=62052", "title": "Principio di localit\u00e0 (informatica)", "text": "In informatica il principio di localit\u00e0 \u00e8 un principio che dipende dall'esatta natura del programma, quindi non \u00e8 da considerasi una legge inflessibile, che non pu\u00f2 essere cambiata, ma come una linea guida in quanto valido per la maggior parte dei casi (\"rule of thumb\", Regola del pollice).\nEnunciato:\n\"Durante l'esecuzione di una data istruzione presente in memoria, con molta probabilit\u00e0 le successive istruzioni saranno ubicate nelle vicinanze di quella in corso. Nell'arco di esecuzione di un programma si tende a fare riferimenti continui alle stesse istruzioni.\"\nCome si pu\u00f2 notare esistono due localit\u00e0 che compongono tale principio:\nLocalit\u00e0 spaziale.\nSe la CPU sta eseguendo un'istruzione presente in memoria, vuol dire che con molta probabilit\u00e0 le prossime istruzioni da eseguire si troveranno fisicamente nelle vicinanze di quella in corso; vale a dire che, durante la normale esecuzione dei programmi, la CPU passa molto tempo accedendo a zone di memoria ristrette e solo occasionalmente accede a locazioni molto lontane.\nAd esempio, una memoria cache pu\u00f2 memorizzare in una zona di un programma contigua le informazioni che vengono utilizzate spesso(come un array), riducendone notevolmente i tempi di accesso:\nArray a |0|1|2|3|4|5|6|7|8|9| di 10 elementi\n //dichiarazione variabili\n int a[10]={0,1,2,3,4,5,6,7,8,9};\n int somma = 0;\n for (i=0 ; i&lt;10 ; i++){\n somma += a[i]; //accesso ad array\nConsiderando solamente gli accessi all'array a [riga 6], all'inizio dell'esecuzione del ciclo for, si accede alla locazione di memoria a[0]: il gestore della memoria cercher\u00e0 nella memoria cache tale indirizzo, che non sar\u00e0 presente (si \u00e8 verificato dunque un cache miss, mancanza del dato). Si provveder\u00e0 a caricare nella cache tale dato, insieme alle zone di memoria ad esso vicine.\nSituazione nella Cache: a[0], a[1], a[2], a[3], a[4]\nAl successivo accesso a[1], si avr\u00e0 un cache hit (ovvero il dato \u00e8 stato trovato nella cache), in quanto, avendo caricato la zona in cui risiedeva a[0], si trova anche a[1], cio\u00e8 sono vicini nello spazio fisico.\nSi prosegue nell'esecuzione accedendo ad a[2], a[3], a[4], sempre incorrendo in un cache hit, accesso molto veloce.\nArrivati ad a[5], dal momento che questo non \u00e8 presente nella memoria cache, si verifica un cache miss e la cache viene aggiornata con altri valori a seguire a[5]:\nCache: a[0]... a[5], a[6], a[7], a[8], a[9]\nA questo punto, ogni accesso successivo all'array a sar\u00e0 presente nella cache.\nSu 10 accessi a memoria, si sono verificati 2 miss e 8 hit, con una percentuale dell'80% di hit. Per migliorare e sfruttare il principio di localit\u00e0, si cerca di aumentare questo tasso, caricando opportunamente quantit\u00e0 di memoria nella cache (notare che le memorie cache sono limitate in termini di quantit\u00e0 di memoria).\nLocalit\u00e0 temporale.\nIn genere, gran parte del codice di cui sono costituiti i programmi viene eseguito solo raramente, al verificarsi di errori o condizioni anomale: quindi, succede spesso che di tutto il codice che un programma carica in memoria ne venga realmente eseguita solo una piccola parte.\nLa localit\u00e0 temporale si basa su questo: nell'arco temporale di esecuzione del programma, si accede molto spesso alle stesse zone del programma.\nDunque, mantenendo una copia in memoria cache dei dati pi\u00f9 richiesti durante l'esecuzione del programma, si sfrutta tale principio.\nAd esempio, se una struttura dati, una variabile o una particolare routine, vengono utilizzate da un programma per la maggior parte del tempo, si possono memorizzare in una cache, rendendo tali riferimenti ripetitivi, efficienti e veloci.\nUsi.\nQuesto principio \u00e8 alla base del buon funzionamento della memoria cache(come TLB) e della memoria virtuale. Invece, dove tale principio non \u00e8 rispettato, come per esempio nelle CPU grafiche tridimensionali che devono obbligatoriamente leggere tutta la memoria allocata per le texture ad ogni nuovo fotogramma da generare, implementare meccanismi di caching o di memoria virtuale penalizza pesantemente le prestazioni invece di migliorarle."}
{"id": "62053", "revid": "124185004", "url": "https://it.wikipedia.org/wiki?curid=62053", "title": "Sinaloa", "text": "Sinaloa \u00e8 uno stato del Messico. La capitale \u00e8 Culiac\u00e1n. Confina al nord con Chihuahua e Sonora, ad est con Durango, a sud con Nayarit e ad ovest con il Golfo della California.\nStoria.\nConquista spagnola.\nLa scoperta e la conquista di Sinaloa da parte degli spagnoli non \u00e8 stata effettuata in una sola spedizione, ma in diverse spedizioni.\nIndipendenza.\nLa rivoluzione di indipendenza \u00e8 stata guidata da Jos\u00e9 Mar\u00eda Gonz\u00e1lez Hermosillo, un insorto che \u00e8 stato commissionato da Miguel Hidalgo all'insurrezione nelle province di Sinaloa e Sonora, cos\u00ec ho accompagnato il tenente Jose Antonio Lopez e consigliato dal domenicano frate Francisco de la Naturalmente Parra si diresse a nord di fronte a circa duemila uomini. Appoggiato seicento soldati e sei pezzi di artiglieria, Villaescusa si fortificava nello El Rosario che \u00e8 stato attaccato da Jos\u00e9 Mar\u00eda Gonz\u00e1lez de Hermosillo, il 21 e il 24 dicembre 1810 a Rosario.\nEventi.\nQuesta regione fu colpita nel 2006 dall'Uragano Lane.\nSociet\u00e0.\nSuddivisione amministrativa.\nLo stato di Sinaloa \u00e8 suddiviso in 18 comuni (\"Municipalidades\")."}
{"id": "62056", "revid": "120939360", "url": "https://it.wikipedia.org/wiki?curid=62056", "title": "Quer\u00e9taro", "text": "Quer\u00e9taro \u00e8 uno stato del Messico centrale. La sua capitale \u00e8 la citt\u00e0 di Santiago de Quer\u00e9taro situata a circa 200\u00a0km da Citt\u00e0 del Messico; nel parlare comune sia lo stato che la citt\u00e0 vengono chiamati semplicemente \"Quer\u00e9taro\".\nLo stato di Quer\u00e9taro (un tempo denominato \"Quer\u00e9taro de Arteaga\") confina a nord con lo stato di San Luis Potos\u00ed, ad est con il Guanajuato, ad ovest con l'Hidalgo, a sud-est con il Messico e a sud-ovest con il Michoac\u00e1n.\nLo stato ha un crescente indice di sviluppo industriale e imprenditoriale.\nSul suo territorio esistono diversi siti UNESCO patrimonio dell'umanit\u00e0 e viene considerata la culla dell'indipendenza del Messico; \u00e8 il luogo dove fu redatta la costituzione del 1917, ancora vigente.\nEtimologia.\nCi sono differenti ipotesi sull'origine del toponimo \"Quer\u00e9taro\" che oggi fa riferimento sia alla capitale che allo stato; la prima che derivi dalle parole di Lingua P'urh\u00e9pecha: K'eri = grande, ireta = paese e rhu = luogo o K'erendarhu: k'erenda = dirupo e rhu = luogo quindi: \"luogo di grandi pietre o dirupi\". \nUn'altra origine preispanica dalla lingua otom\u00ed \u00e8: Nda Maxei, che significa \"Il gran gioco della palla\", come anche in lingua nahuatl.\nNel 2011 la parola Quer\u00e9taro \u00e8 stata scelta come la pi\u00f9 bella della lingua spagnola, quando fu proposta dall'attore Gael Garc\u00eda Bernal in un concorso organizzato dall'Instituto Cervantes."}
{"id": "62057", "revid": "125627937", "url": "https://it.wikipedia.org/wiki?curid=62057", "title": "Pedagogia", "text": "La pedagogia \u00e8 la disciplina umanistica che studia l'educazione e la formazione dell'essere umano nella sua interezza, ovvero lungo il suo intero ciclo di vita (life-long learning). Si occupa dei diversi approcci educativi che coinvolgono l'uomo e la donna nei diversi momenti e situazioni dello sviluppo; non solo quindi l'et\u00e0 infantile ma tipicamente anche l'adolescenza, l'et\u00e0 adulta, la vecchiaia (o terza et\u00e0), la condizione di disabilit\u00e0 e i bisogni educativi speciali. Insieme alle altre scienze umane, la pedagogia si rivolge, dunque, ai contesti formali, non-formali e informali, nei quali si ambienta il processo di formazione della persona.\nEtimologia e storia.\nIl termine pedagogia deriva dal greco \"\u03c0\u03b1\u03b9\u03b4\u03b1\u03b3\u03bf\u03b3\u03af\u03b1\" (\"paidagog\u00eda\" \u00abcondurre o accompagnare i bambini\u00bb), composto da \"\u03c0\u03b1\u1fd6\u03c2\" (\"p\u00e2is\": \"bambino\") e \"\u1f04\u03b3\u03c9\" (\"ago\": \u00abguidare, condurre, accompagnare\u00bb). Dal primo veniva coniata l'espressione \"paideia\", che denotava il sistema di formazione nell'antica Atene, dal secondo \"agogh\u00e9\", in vigore a Sparta.\nNell'et\u00e0 Repubblicana Romana, lo \"scopo educativo\" era quello di formare il \"mos maiorum\" (costumi degli antenati), riferiti alla stirpe ma anche a quelli della propria famiglia. Principio fondamentale del \"mos maiorum\" era l\u2019assoluta preminenza dello stato sul singolo cittadino, che al primo posto doveva porre sempre la ricerca non del proprio interesse personale, ma quello della comunit\u00e0: nell\u2019ottica del mos maiorum l\u2019eroe si qualificava non perch\u00e9 possedeva qualit\u00e0 individuali straordinarie (forza, coraggio ecc.), ma perch\u00e9, con le sue doti, dava un contributo straordinario alla difesa dello Stato, al benessere dei cittadini, al prestigio di Roma.\nI princ\u00ecpi del \"mos maiorum\" erano:\n1) \"la pietas\" (= il rispetto che si aveva per la patria e per tutti gli Dei); \n2) \"la constantia\" (= la fermezza d\u2019animo); \n3) \"la gravitas\" (= la dignit\u00e0).\nPoich\u00e9 la famiglia era importante per il popolo Romano, la prima scuola del bambino era la \"casa\" e la sua prima educatrice era la madre. Il ruolo della famiglia divent\u00f2 sempre pi\u00f9 rilevante; al vertice vi era il \"Pater familias\" (il padre), colui che era responsabile dei beni e delle ricchezze ed era a capo della famiglia.\nLe donne Plebee erano sottomesse prima al padre, poi al marito; avevano il compito di accudire figli e la casa.\nLe donne Patrizie, chiamate anche \"Matrone\", pur non potendo accedere alle cariche pubbliche godevano di un certo rispetto; erano educate fin da bambine a divenire madri e buone spose.&lt;br&gt; \nI bambini dei patrizi erano seguiti da uno schiavo greco, il \"paedagogus\", che aveva il compito di insegnare la lingua greca. Nelle famiglie ricche i bambini iniziavano gli studi all'et\u00e0 di 6 o 7 anni; le scuole erano pubbliche, ma a pagamento. Le bambine andavano a scuola fino ai 12 anni, poi rimanevano a casa con la madre che le istruiva nei lavori domestici e appena possibile venivano fatte lavorare.&lt;br&gt;\nNelle famiglie pi\u00f9 povere era il capofamiglia stesso che insegnava ai figli a leggere e scrivere. I bambini maschi dopo esser passati sotto la tutela del padre, lo continuavano a seguire anche dopo nella \"Villa\" che era una propriet\u00e0 agricola, nel Foro (centro degli affari e della vita pubblica), nella Curia, nel quale si riuniva il Senato e nel Campo Marzio, dove si veniva istruiti nell'utilizzo delle armi; tutto ci\u00f2 permetteva al figlio di apprendere compiti civili e militari della Repubblica Romana. Il figlio durante l'intero periodo di studi attraversa diversi momenti; in particolare, nel Foro, i padri conducevano i figli davanti alle \"Dodici tavole\" fondamentali della citt\u00e0, che dovevano essere imparate a memoria. A quattordici anni, nel corso di una cerimonia, il ragazzo si spogliava della \"toga praetexta\", tipica della puerizia, e assumeva la toga libera o \u201cvirile\u201d. Seguiva un anno di \"tirocinium fori\" (= ovvero il tirocinio della vita pubblica) e uno di obblighi militari, dopodich\u00e9, all\u2019et\u00e0 di sedici anni, il ragazzo era pronto per iniziare la carriera politica.\nNella Grecia antica il pedagogo era uno schiavo che accompagnava il bambino durante il tragitto tra la casa e la scuola. Dopo che i Romani ebbero conquistato la Grecia, venne chiamato \"paedagogus\" lo schiavo greco che, oltre ad accompagnare i bambini, insegnava loro la lingua greca. Col tempo il significato di \"paedagogus\" divenne quello di insegnante, indipendentemente dallo stato sociale, e in et\u00e0 imperiale \"paedagogum\" era chiamata la scuola dei paggi di corte.\nSuccessivamente in epoca medioevale il pedagogo era il servo del re che si occupava dell'istruzione dei giovani principi e cortigiani, e che limitava l'aspetto educativo alla trasmissione di contenuti primari come \"leggere e scrivere\". In seguito il termine pedagogo ha assunto il significato di precettore e attualmente \u00e8 a volte utilizzato in termini dispregiativi o ironici.\nDa \"pedagogia\" deriva invece il termine \"pedagogista\", lo studioso di pedagogia. Il moderno pedagogista si occupa dello sviluppo globale della persona per l'intero arco della sua vita.\nDescrizione.\nLa scienza si occupa anche dell'educazione scolastica e dell'apprendimento dei soggetti, ma non \u00e8 questo il suo unico fine euristico. Il fine euristico della pedagogia \u00e8 l'Uomo che si relaziona con l'altro da s\u00e9 (educazione) e che si relaziona con se stesso (formazione). Il Pedagogista studia l'umano e ci\u00f2 che riguarda l'Uomo e la sua esistenza. Nell'ambito della pedagogia italiana il pedagogista Riccardo Massa ha proposto di usare il termine \"formazione\" per indicare sia l'educazione (ovvero il processo di formazione globale della personalit\u00e0) sia l'istruzione (ovvero il processo di trasmissione da parte di un individuo e di acquisizione di competenze e di conoscenze da parte dell'individuo che viene istruito).\nL'educazione (secondo i modelli teorici elaborati dai pedagogisti) ha quattro coordinate:\nLo studio della pedagogia \u00e8 stato recentemente rivalutato dalle pi\u00f9 alte istituzioni educative italiane, le quali, nel 2010, hanno creato un liceo (il liceo delle scienze umane) che ha come materie base la psicologia, la sociologia, l'antropologia, la metodologia della ricerca ed appunto la pedagogia riunite in uno studio di un'unica materia chiamata Scienze umane. \u00c8 molto importante precisare come la Pedagogia sia una scienza influenzata dalle pi\u00f9 alte espressioni culturali che si sono succedute nel corso dei secoli, come la Filosofia (dalla quale le Scienze dell'educazione traggono moltissimi concetti base), e la Storia.\nOggetto della disciplina.\nLe istituzioni dell'educazione formale devono tener conto dei principi della \"pedagogia\" nella stesura del progetto educativo. Secondo alcuni autori la pedagogia \u00e8 scienza in quanto costituita da un organico sistema di saperi. Il destinatario dei prodotti teorici e pratici della pedagogia \u00e8 l'uomo, che \u00e8 il soggetto agente e, nel contempo, anche l'oggetto primario delle pratiche educative. Egli \u00e8 il destinatario di questa scienza e, pertanto, il fine di tutta la ricerca pedagogica.\nIl suo fine ultimo, secondo Pellerey non \u00e8 quello di creare teorie generali dell'educazione (a quello servirebbero, in questa interpretazione, le altre scienze dell'educazione e della formazione), ma di costituire modelli di intervento educativo spendibili nella pratica educativa immediata.\nPer fare questo la pedagogia rivisita e rielabora modelli di intervento gi\u00e0 proposti e/o attuati, ed esamina e valuta risorse, strumenti e contesti gi\u00e0 disponibili per progettare e attuare un intervento educativo; fatto ci\u00f2, la pedagogia - secondo Pellerey - organizza strategicamente le sue conoscenze per individuare un possibile percorso educativo da realizzare ed elabora un progetto che sta alla base dell'intervento educativo da attuare.\nAlcuni autori, a tal proposito, precisano che lo scopo della pedagogia non starebbe nella formulazione teorica, ma nella risoluzione di problemi pratici dell'esperienza educativa. \u00c8 grazie alla progettazione che la pedagogia pu\u00f2 formulare le basi di un intervento educativo riferito per\u00f2 a uno specifico contesto: non si pu\u00f2 creare un progetto educativo unico per tutto e tutti, ma la pedagogia si fa carico dell'analisi di ogni situazione problematica presentata progettandone una possibile risoluzione.\nAree di articolazione della pedagogia.\nDal discorso unico sostenuto dalla Pedagogia Generale, la scienza pedagogica specializza questo discorso in varie articolazioni:\nAlcuni modelli pedagogici.\nIn pedagogia si potrebbero contrapporre due modelli pedagogici, uno basato sull'individuo (con riferimento a Immanuel Kant e Rousseau) e uno sulla societ\u00e0 (con riferimento a \u00c9mile Durkheim).\nI due modelli di pedagogia non possono essere giudicati in modo univoco, poich\u00e9 in ognuno si possono trovare elementi positivi ed elementi negativi.\nJean-Jacques Rousseau, nell\"'Emilio o dell'educazione\", tratta anch'esso di un'educazione del fanciullo fuori dalla societ\u00e0, avente molte analogie con la teoria kantiana. A ci\u00f2 si pu\u00f2 tuttavia controbattere che la completa astensione dalla societ\u00e0 da parte del fanciullo, porta ad una non conoscenza diretta della societ\u00e0 stessa. L'educatore pu\u00f2 insegnare ad Emilio tutto ci\u00f2 che riguarda i costumi, leggi e quant'altro, ma questo rimane solamente nella sfera teorica. La pratica \u00e8 tutta un'altra cosa, che, senza una diretta esperienza di cosa voglia dire vivere immersi nella societ\u00e0, non pu\u00f2 portare ad un successo.\nDurkheim, a questo punto, giustamente parla di un'educazione interna alla societ\u00e0 stessa. Dopo la Rivoluzione industriale, le caratteristiche della societ\u00e0 hanno subito un enorme cambiamento e senza un rapporto diretto con esse non si potrebbe vivere in modo conforme a questi moderni usi o costumi.\nCi\u00f2 in cui Durkheim \u00e8 criticabile \u00e8 nell'attribuire maggior peso all'educazione impartita dalla societ\u00e0 in confronto a quella che possono dare gli insegnanti.\nImmaginando astrattamente un figlio che vive totalmente immerso nella societ\u00e0 (e quindi educato dalla societ\u00e0 stessa) e privato della presenza dei genitori, che potrebbero avere il ruolo di insegnanti, egli non avrebbe le capacit\u00e0 per comprendere la societ\u00e0 stessa e quindi non riuscirebbe a cogliere l'insegnamento che questa gli offre. Il rapporto che un educando ha con il proprio educatore non \u00e8 paragonabile a quello che ha con la sfera civile in cui \u00e8 immerso. \u00c8 un rapporto stabile, protetto da possibili traumi che la societ\u00e0 pu\u00f2 causare, ma soprattutto \u00e8 un rapporto diretto tra due persone, delle quali una, dall'alto della sua esperienza, dona all'altra conoscenze teoriche che le saranno utili nella vita pratica. Con la sfera sociale si ha un rapporto pi\u00f9 violento e turbolento, che poco giova alla crescita interiore dell'educando. Inoltre, l'educazione imposta dalla societ\u00e0 pu\u00f2 avere molte strade ed \u00e8 il fanciullo a dover scegliere quale intraprendere, avendo il 50% di possibilit\u00e0 di percorrerne una sbagliata. Cosa che non pu\u00f2 accadere nel rapporto personale con l'insegnante, poich\u00e9 \u00e8 l'educatore stesso che indica all'educando la strada da prendere.\nEsiste anche un piano orientativo teoretico-morale che articola la teoria pedagogica in due direzioni:\nRapporto tra pedagogia e psicologia.\nTra la fine del XIX secolo e l'inizio del XX secolo si realizz\u00f2 uno stretto legame tra la psicologia e la pedagogia, precedentemente vista solo come una branca della filosofia. Wilhelm Wundt, considerato il fondatore della Psicologia Sperimentale, fu il primo a studiare l'apprendimento attraverso i sensi. Ivan Pavlov dimostr\u00f2 che l'apprendimento si pu\u00f2 legare a stimoli secondari.\nJohann Friedrich Herbart fu uno degli ultimi pensatori ad assimilare la pedagogia alla filosofia e ai suoi valori, cercando una mediazione con la ricerca psicologica che stava allora muovendo i primi passi e proponendo queste due componenti per costruire una scienza dell'educazione. I suoi filosofi di riferimento erano Johann Heinrich Pestalozzi, per quanto riguarda la percezione sensibile e Kant per la sua morale.\nStanley Hall si avvicin\u00f2 al lavoro di Wilhelm Wundt e agli herbartiani per poi dedicarsi al lavoro \"Adolescenza\", una rivoluzione nel campo dell'educazione in quanto propose per la prima volta la ricerca pedagogica. Hall studi\u00f2 i disegni dei bambini, le loro anamnesi e formul\u00f2 delle teorie tuttora ritenute interessanti.\nSimon e Binet furono i primi a superare l'idea per cui l'intelligenza di un bambino fosse misurabile in base alla grandezza del cranio e progettarono una scala e un questionario per misurarne le capacit\u00e0.\nSeguin e Itard si occuparono di disabili, il primo associ\u00f2 l'immagine dell'educatore a quella del medico, in quanto si doveva occupare di trasmettere le prassi necessarie all'igiene, il mantenimento del corpo attraverso l'attivit\u00e0 motoria e l'educazione dei disabili.\nRapporto tra pedagogia e filosofia.\nIl rapporto tra pedagogia e filosofia \u00e8 alquanto complesso e contraddittorio, apre un dibattito che dal positivismo indaga sulla natura incerta della pedagogia che sia scienza o che sia una parte della filosofia metafisica.\nOggi sappiamo che lo scopo principale della pedagogia \u00e8 l'educazione dell'uomo, in qualunque et\u00e0, nella sua complessit\u00e0 ossia nella preservazione dell'integrit\u00e0 della personalit\u00e0 dell'individuo, incentivando i suoi talenti e colmando le sue lacune. Si pu\u00f2 definire educare anche il preservare e mantenere la \"natura\" della persona partendo dall'infanzia.\nQuesta definizione intrinseca della pedagogia nasce dalla pedagogia moderna ma proviene dalla pedagogia \"antica\" se non addirittura dalle pedagogie arcaiche. Gi\u00e0 gli uomini primitivi, per esempio, si preoccupavano di come educare le nuove generazioni.\nIl problema \u00e8: \"Cosa si intende per natura umana?\". Alcuni la definiscono \"costituzione psichica\" attribuendo ad essa un carattere puramente scientifico anatomico e biologico, altri la definiscono \"essenza spirituale\" attribuendole invece una connotazione filosofica e spirituale legata all'etica e alla metafisica. Da questo dualismo nasce l'idea, da pochi condivisa, che non esista una sola pedagogia ma pi\u00f9 pedagogie.\nNell'antica Grecia non esisteva la pedagogia come vera e propria disciplina autentica, era essenzialmente un ramo importante della filosofia, difatti si possono definire come i pi\u00f9 grandi pedagoghi della pedagogia \"antica\" Socrate, Platone e Aristotele. Oltre che essere degli straordinari filosofi queste tre grandi personalit\u00e0 hanno dato vita alla pedagogia cos\u00ec come noi la intendiamo oggi. Socrate con la sua maieutica e la celebre frase \"Conosci te stesso\", Platone negli scritti di Socrate e soprattutto nella Repubblica ha ideologizzato un'educazione perfetta nel pieno rispetto della natura dell'individuo, Aristotele con la sua logica e soprattutto con il Liceo. Nell'antica Roma molti uomini intellettuali hanno dato contributo importante alla pedagogia: Cicerone, Seneca, Quintiliano, Agostino. Anche Epicuro con il suo Tetrafarmaco ha condotto una linea pedagogica nel suo pensiero filosofico.\nDa questo si desume che l'origine pedagogica \u00e8 chiaramente filosofica, tanto che la parola \"pedagogia\" viene dal greco antico, ma la pedagogia \u00e8 pura filosofia oppure \u00e8 a tutti gli effetti una scienza? Se queste grandi personalit\u00e0 intellettuali erano principalmente filosofi, si pu\u00f2 identificare la pedagogia come etica in un'indagine filosofica? Certo si possono ipotizzare pratiche educative solo a livello teorico senza mai metterle in pratica come effettivamente fecero questi filosofi e come fece Rousseau nel suo Emilio, ribadendo egli stesso varie volte di non aver mai effettivamente educato un bambino ma anche di non essere un vero e proprio filosofo.\nIndagare filosoficamente sull'educazione pu\u00f2 definirsi un'opera pedagogica? Certamente no. Teorie e propositi educativi non sono sufficienti per definirsi educatori o pedagogisti, bisogna che le teorie pedagogiche trovino un riscontro nella realt\u00e0 sociale.\nEd ecco che con il positivismo nasce una vera e propria scienza pedagogica sull'educazione. La pedagogia viene messa in pratica e analizzata scientificamente da personalit\u00e0 come Piaget, Vygotskij, Bruner, James, Montessori, Decroly e Dewey. Ma questi \"pedagogisti \" nascono da correnti filosofiche come il pragmatismo, il comportamentismo, il positivismo, ecc... perci\u00f2 di nuovo si presenta il problema della filosofia come fonte originaria della pedagogia che nell'epoca moderna usa il metodo scientifico e trova riscontro nella realt\u00e0 sociale e culturale. Persino la psicoanalisi, nella sua considerazione del rapporto tra madre e figlio, ipotizza alcune idee pedagogiche. Anche i filosofi moderni, come Hegel, Marx, Gramsci (da notare in modo particolare nelle Lettere dal carcere) e Gentile hanno contribuito a formare idee sul pensiero pedagogico. Un particolare importante nella riforma Gentile \u00e8 che negli istituti magistrali si uniscono, come unica materia, pedagogia e filosofia. Probabilmente Gentile voleva farci capire che un buon maestro \u00e8 soprattutto filosofo.\nEsistono tantissimi esempi di come la relazione tra pedagogia e filosofia sia sempre stata incerta, alcuni studiosi parlano di \"filosofia dell'educazione\", anche se nel dizionario la pedagogia viene definita come \"scienza dell'educazione\".\nCerto la pedagogia pu\u00f2 seguire un certo ordine, prima con la riflessione filosofica quindi la teorizzazione delle idee educative e poi con l'aspetto pratico della filosofia in cui viene effettivamente realizzata e sperimentata sulle persone ( in particolare sui bambini), riscontrando cos\u00ec il successo o l'insuccesso di una teoria pedagogica.\nSe questa sequenza di azioni \u00e8 esatta c'\u00e8 da chiedersi se le scienze abbiano o meno un'origine filosofica? Ma questa domanda non \u00e8 pertinente al discorso.\nIn conclusione si pu\u00f2 dire che la pedagogia \u00e8 a tutti gli effetti una scienza che utilizza il metodo scientifico basato sull'osservazione, la raccolta dei dati, la formulazione di ipotesi, l'esperimento pratico sui soggetti e infine la conclusione e la formulazione di una teoria ma fondamentalmente non dobbiamo mai dimenticare l'origine filosofica di questa \"strana\" scienza umana.\nOperativit\u00e0 della pedagogia.\nMolti possono essere i fattori che compongono un problema pedagogico: le difficolt\u00e0 delle relazioni genitori-figli, gli svantaggi socio-culturali, l'inserimento delle persone diversamente abili, il reinserimento dei detenuti, la riabilitazione dei tossicodipendenti, etc, sono tutti fattori che possono essere oggetto di specifici interventi educativi oppure possono far parte di un insieme di elementi problematici rilevanti per l'agire pedagogico.\nEducare significa \"nutrire\" (far crescere); educere significa \"tirare fuori\" (far uscire). Il potenziale umano, quindi rende l\u2019uomo da soggetto immaturo a maturo: significa cio\u00e8 valorizzare quanto di meglio ci sia potenzialmente in un uomo affinch\u00e9 sia tale. L'educazione consiste in un rapporto tra due persone: un educatore e un educando. L'educatore deve adeguarsi (e di conseguenza adeguare l'intervento educativo) al livello dell'educando, comprendendo i suoi bisogni e incentivando le sue competenze.\nMetodo preventivo.\nGiovanni Bosco diffuse il metodo preventivo in un\u2019epoca in cui era sempre pi\u00f9 diffuso il metodo repressivo. Questi due sono in netta contrapposizione: il primo cerca di educare attraverso l\u2019amore e la limitazione dei castighi; nel secondo invece ci si serve proprio di pene e castighi per ottenere rispetto dagli alunni e per educarli.\nIl sistema preventivo cerca di educare il ragazzo con la dolcezza aiutandolo a rispettare la legge. Molle di questo sistema sono la religione e la ragione: la religione d\u00e0 all\u2019educando una met\u00e0 suprema e un criterio per valutare tutti gli atti della vita; la ragione permette all\u2019educatore di guidare gli educandi a risolvere i problemi quotidiani alla luce dei principi di vita ai quali hanno aderito.\nUlteriore elemento fondamentale per questo sistema \u00e8 l\u2019amore, identificato come carit\u00e0 cristiana che considera l\u2019educando come fine.\nIl contributo di Don Giovanni Bosco \u00e8 stato fondamentale nella diffusione del metodo preventivo perch\u00e9 egli, attraverso gli oratori e le attivit\u00e0 organizzate per i ragazzi, ha facilitato il loro passaggio dalla strada alla vita sana e moralmente retta.\nUno dei problemi identificati da Don bosco \u00e8 quello relativo alla sorveglianza come oppressione dell\u2019alunno. Questa questione risulta vera nel sistema repressivo ma non \u00e8 cos\u00ec se si tratta del sistema preventivo: la sorveglianza in questo caso \u00e8 amorevole, paterna, fa sentire gli allievi stimati dai superiori.\nAltra questione fondamentale per Giovanni Bosco \u00e8 quella dei castighi: nel sistema preventivo si punta a prevenirli ma, ove necessari, bisogna rispettare alcune norme. Queste sono principalmente orientate verso l\u2019assenza di percosse, la lontananza dal desiderio di far soffrire e la volont\u00e0 di lasciare al colpevole la speranza di essere perdonato. \nIl Pedagogista.\nLo studioso e lo specialista di processi educativi e formativi e dell'apprendimento (ricerca e applicazione) \u00e8 definito pedagogista. Il pedagogista \u00e8 un professionista di livello apicale con Laurea quadriennale o 3+2=5 anni abilitante alla professione e nel VII livello europeo EQF o QEQ che opera, nei contesti formali informali e non formali insieme all'educatore professionale socio-pedagogico, nei servizi e nei presidi socio-educativi e socio-assistenziali, nei confronti di persone di ogni et\u00e0, prioritariamente nei seguenti ambiti: educativo e formativo; scolastico; socio-assistenziale, limitatamente agli aspetti socio-educativi; della genitorialit\u00e0 e della famiglia; culturale; giudiziario; ambientale; sportivo e motorio; dell'integrazione e della cooperazione internazionale; cos\u00ec come sancito dai commi 594 - 601 della Legge 205/2017.\nCritiche.\nDon Lorenzo Milani e la sua scuola di Barbiana denunciavano con la \"Lettera ad una professoressa\" (maggio 1967) il sistema scolastico ed il metodo didattico italiano, che favoriva l'istruzione delle classi pi\u00f9 ricche (i cosiddetti \"Pierini\") e penalizzava le fasce pi\u00f9 povere della popolazione, spesso condannandole all'analfabetismo.\nUn approccio particolarmente critico con le istituzioni educative \u00e8 quello di Ivan Illich, esposto nel suo \"Descolarizzare la societ\u00e0\", del 1971, in cui sostiene, tra l'altro che \"Alle situazioni di svantaggio nell'apprendimento non si pu\u00f2 rimediare affidandosi all'istruzione impartita nell'ambito della scuola\".\nAncora pi\u00f9 caustico \u00e8 Raoul Vaneigem con il suo \"Avviso agli studenti\" del 1995.\nNel 1894 il pediatra newyorchese Emmett Holt pubblic\u00f2 con enorme successo il libro \"La cura e l'alimentazione dei bambini\", dove consigliava di eliminare l'uso delle culle, di non prendere in braccio i bambini quando piangevano, di nutrirli ad orari fissi e di non abituarli alle carezze, finch\u00e9 si appur\u00f2 dopo qualche decennio che era proprio la carenza di contatti fisici che causava negli orfanotrofi americani la mortalit\u00e0 dei bambini sotto l'anno per quasi il 100%."}
{"id": "62061", "revid": "1334625", "url": "https://it.wikipedia.org/wiki?curid=62061", "title": "Ricercatore", "text": "Con il termine ricercatore si indica genericamente un lavoratore che svolge attivit\u00e0 di ricerca scientifica e/o tecnologica in maniera autonoma oppure alle dipendenze di enti pubblici o privati di ricerca, attraverso la pubblicazione su riviste specializzate di pubblicazioni scientifiche, sottoposte a regolare revisione paritaria, contenenti i risultati della ricerca stessa.\nDefinizione.\nIn Europa, la definizione di ricercatore, i suoi doveri e i suoi diritti sono stati definiti mediante la Carta europea dei ricercatori, una raccomandazione pubblicata in Gazzetta ufficiale dell'Unione europea il 5 marzo 2005. Il fatto di particolare rilievo \u00e8 che essa stabilisce che tutti coloro i quali operano nella ricerca dopo la laurea o titolo equivalente sono da considerarsi Ricercatori: per i primi quattro anni \"in formazione\" (inclusi i dottorandi di ricerca e i borsisti), mentre in seguito sono da considerarsi \"senior\". La Carta prevede che non esistano discriminazioni nei diritti associati ai contratti e stabilisce la parit\u00e0 dei diritti tra i ricercatori a tempo determinato e a tempo indeterminato. Tale Carta \u00e8 stata sottoscritta in Italia dalla Conferenza dei rettori CRUI e dai presidenti degli enti di ricerca, senza che all'atto pratico per\u00f2 questo costituisse fattore di modifica nei contratti di lavoro vigenti. Essa infatti non ha ancora trovato implementazione nell'ordinamento italiano, anche a causa dei costi aggiuntivi che lo Stato dovrebbe sostenere per garantire a tutti i ricercatori i medesimi diritti come raccomandato dalla Carta.\nAl 2019, il 28% dei ricercatori italiani era costituito da donne, quota femminile che risultava pari al 35% fra gli scienziati e gli ingegneri, posizionando l'Italia al 23\u00ba posto nel mondo.\nIl ricercatore universitario in Italia.\nIn Italia, esistono figure professionali espressamente denominate \"ricercatori\" sia all'interno dell'Universit\u00e0 che negli enti di ricerca (ad esempio CNR o INRiM). Va notato che, comunque, anche il restante personale docente universitario italiano \u00e8 tenuto obbligatoriamente a svolgere attivit\u00e0 di ricerca. Nell'ordinamento legislativo italiano il ruolo di \"ricercatore universitario\" \u00e8 stato istituito col decreto presidente Repubblica 11 luglio 1980, n. 382.\nLa legge 4 novembre 2005, n. 230 (Art. 7) prevedeva la messa ad esaurimento del ruolo a partire dal 2013. La legge n. 240/10 del 30 dicembre 2010 (Art. 29, Comma 1) ha anticipato la messa ad esaurimento al 2011. La stessa legge, all'articolo 24, ha istituito la nuova figura del ricercatore a tempo determinato.\nRicercatore a tempo indeterminato.\nIstituzione e compiti.\nI compiti dei ricercatori universitari a tempo indeterminato sono stabiliti dal citato decreto all'art. 32 come segue.\nSi noti che, formalmente, i ricercatori universitari, secondo la 382, non fanno parte del personale docente ed anzi l'Art. 1, che ne istituisce il ruolo, recita: \"Non \u00e8 [loro] consentito il conferimento di incarichi di insegnamento.\" Questa norma \u00e8 stata successivamente modificata, consentendo l'attribuzione ai ricercatori di affidamenti o supplenze, col consenso degli interessati. In effetti, il compito istituzionale dei ricercatori sarebbe dovuto consistere nello svolgere ricerca; infatti, formalmente, le strutture universitarie non sono tenute ad assegnare loro compiti didattici integrativi, per i quali \u00e8 previsto, nel citato Art. 32, un numero massimo di ore, ma non un minimo.\nGiudizio di conferma.\nCome precisato all'Art. 31, \"I ricercatori universitari, dopo tre anni dall'immissione in ruolo, sono sottoposti ad un giudizio di conferma... Se il giudizio \u00e8 favorevole, il ricercatore \u00e8 immesso nella fascia dei ricercatori confermati\". Il giudizio, se sfavorevole, pu\u00f2 essere ripetuto una sola volta dopo un biennio. \"Se anche il secondo giudizio \u00e8 sfavorevole, il ricercatore cessa di appartenere al ruolo... e pu\u00f2 avvalersi, a domanda, della facolt\u00e0 di passaggio ad altra amministrazione\".\nIl problema dello stato giuridico.\nLa citata legge 382 \u00e8 completamente vaga sulla questione dello stato giuridico dei ricercatori universitari. L'art. 34, dal titolo \"Disciplina dello stato giuridico dei ricercatori universitari\" lascia in sospeso la questione.\nQuesta parte della legge \u00e8 tuttora in vigore, e lo stato giuridico dei ricercatori non \u00e8 ancora stato definito.\nLa situazione nei primi anni 2000.\nIn realt\u00e0, pur non essendo considerati docenti, i ricercatori svolgono attivit\u00e0 didattica in considerevole quantit\u00e0. Marco Cattaneo, in un intervento sul proprio blog di Le Scienze ha affermato\nLa messa a esaurimento del ruolo.\nIl ruolo dei ricercatori a tempo indeterminato \u00e8 stato messo ad esaurimento dalla Legge n. 240/10 del 30 dicembre 2010. La messa ad esaurimento era gi\u00e0 prevista dalla\nLegge 4 novembre 2005, n. 230. Attualmente (2011) i ricercatori a tempo indeterminato costituiscono circa il 40% del personale di ruolo che insegna nelle universit\u00e0.\nRicercatore a tempo determinato.\nLa figura del ricercatore a tempo determinato \u00e8 stata istituita dalla Legge n. 240/10 del 30 dicembre 2010, all'articolo 24.\nFormalmente, si tratta di contratti di lavoro subordinato a tempo determinato, che le universit\u00e0 possono stipulare al fine di svolgere attivit\u00e0 di ricerca, di didattica, di didattica integrativa e di servizio agli studenti (Comma 1). I destinatari devono essere scelti mediante procedure pubbliche di selezione (Comma 2).\nI contratti sono cos\u00ec distinti (Comma 3):\nI ricercatori che fruiscono di contratto di tipo B, e che abbiano conseguito l'abilitazione scientifica nazionale (Articolo 16), verranno valutati da una Commissione appositamente nominata dall'Ateneo nel terzo anno di contratto, e, in caso di valutazione positiva, saranno inquadrati nel ruolo dei professori associati.\nSe non verranno previste specifiche deroghe alla Legge n. 122/2010 (limite per le Pubbliche Amministrazioni alla possibilit\u00e0 di avvalersi di personale a tempo determinato nella misura del 50% di quanto speso nel 2009), l'assunzione di ricercatori a tempo determinato non potr\u00e0 avvenire se non in misura irrisoria. non essendo ancora presenti, nel 2009, figure analoghe ai ricercatori a tempo determinato.\nLa mobilitazione contro la riforma Gelmini.\nIn seguito alla presentazione del DdL 1905s, detto \"riforma Gelmini\", che prevede per l'universit\u00e0 pubblica tagli per 1.400.000.000 di euro e nessun investimento, si diffonde negli atenei pubblici italiani una mobilitazione che ha come fulcro i ricercatori universitari. Il Coordinamento nazionale dei ricercatori universitari (CNRU) il 18 marzo 2010 proclama l'indisponibilit\u00e0 alla didattica, unendosi all'ampio movimento che aveva gi\u00e0 raccolto numerose adesioni in diversi atenei italiani e in rapida espansione. Questa forma di protesta si basa sul rifiuto, da parte dei ricercatori universitari, di incarichi di docenza (corsi di studio) in quanto non previsti dallo stato giuridico. La protesta ha continuato rapidamente la propria espansione e diffusione su tutto il territorio nazionale, coinvolgendo la quasi totalit\u00e0 degli atenei pubblici italiani. Il 15 aprile 2010 si svolge a Roma un'assemblea nazionale dei ricercatori, organizzata dal CNRU, dove vengono ribadite le ragioni della protesta. Il 29 aprile successivo, a seguito di un'altra assemblea nazionale di ricercatori svoltasi a Milano, nasce la Rete 29 aprile e viene proposto un documento che, nel ribadire le ragioni della protesta, avanza delle proposte di modifica della proposta di legge in discussione in Parlamento.\nLe richieste.\nLa protesta richiede, tra l'altro, il mantenimento del carattere pubblico dell'Universit\u00e0 statale e la sua autonomia; l'abolizione dei tagli alla ricerca e al funzionamento degli atenei introdotti con le leggi 133/08 e 1/09; la riorganizzazione in senso egualitario dei ruoli universitari e dei suoi livelli retributivi; lo sganciamento della valutazione del merito dalle condizioni finanziarie degli atenei; il riconoscimento del ruolo giuridico dei ricercatori; un governo democratico degli atenei pubblici; la garanzia del Diritto allo studio.\nL'avvio dell'anno accademico.\nIn seguito alla mobilitazione dei ricercatori, sostenuti da gruppi studenteschi, l'avvio dell'anno accademico 2010-2011 \u00e8 stato teatro di vari rinvii, spostamenti, sospensioni delle lezioni dedicati dai ricercatori alla discussione pubblica sul futuro dell'universit\u00e0 pubblica italiana e, pi\u00f9 in generale, del sistema culturale. In seguito alla mobilitazione e alla protesta, la discussione sul futuro dell'universit\u00e0 ha assunto inedito risalto sui mass-media italiani. Analogamente, il DdL 1905s, detto \u2018riforma Gelmini\u2019, ha subito vari rinvii nel suo passaggio finale in Parlamento a causa di un emendamento volto a bloccare la mobilitazione ma non approvabile poich\u00e9 privo di copertura finanziaria.\nLa svolta di Bologna.\nDi fronte alla mobilitazione e all'indisponibilit\u00e0 dei ricercatori, il 14 settembre 2010 il Senato accademico dell'Ateneo di Bologna invia una lettera (cosiddetta \u2018lettera ultimatum\u2019) che intima ai ricercatori di comunicare entro 48 ore la disponibilit\u00e0 alla didattica non obbligatoria e paventando la sostituzione degli eventuali indisponibili tramite docenti a contratto, inclusi coloro che non avessero risposto e perci\u00f2 considerati di fatto indisponibili. La maggioranza dei ricercatori si astiene dalla comunicazione, inviando invece risposte individuali e collettive di vario tenore o non rispondendo affatto. L'atto del Senato accademico si risolve in un bluff e dona ulteriore vigore alla mobilitazione.\nLa manifestazione al Parlamento.\nIl 15 ottobre 2010 tremila ricercatori e studenti hanno manifestato a Roma di fronte al Parlamento e alla sede della conferenza dei Rettori. "}
{"id": "62064", "revid": "228587", "url": "https://it.wikipedia.org/wiki?curid=62064", "title": "Carpaccio", "text": ""}
{"id": "62065", "revid": "125323677", "url": "https://it.wikipedia.org/wiki?curid=62065", "title": "Luigi Veronelli", "text": "Viene ricordato come una delle figure centrali nella valorizzazione e nella diffusione del patrimonio enogastronomico italiano. Antesignano di espressioni e punti di vista che poi sono entrati nell'uso comune e protagonista di caparbie battaglie per la preservazione delle diversit\u00e0 nel campo della produzione agricola e alimentare, attraverso la creazione delle De.Co. (Denominazioni Comunali), le battaglie a fianco delle amministrazioni locali, l'appoggio ai produttori al dettaglio.\nBiografia.\nEra originario del quartiere Isola di Milano. In giovent\u00f9, dopo il R. Liceo Ginnasio Giuseppe Parini, compie studi di Filosofia all'Universit\u00e0 degli Studi di Milano, diventando assistente del suo maestro Giovanni Emanuele Bari\u00e8 alla cattedra di Filosofia teoretica, e si d\u00e0 all'attivit\u00e0 politica. Si professer\u00e0 per tutta la vita di fede anarchica, rifacendosi anche alle ultime lezioni tenute da Benedetto Croce a Milano. Nel 1956 inizia l'esperienza di editore, pubblicando tre riviste:\nSempre come editore, nel 1957 pubblica \"La questione sociale\" di Proudhon e \"Historiettes, contes et fabliaux\" di De Sade; per quest'ultima viene condannato, insieme ad Alberto Manfredi (autore dei disegni, poi assolto), a tre mesi di reclusione per il reato di pornografia (l'opera di De Sade sar\u00e0 poi messa al rogo nel 1958, nel cortile della procura di Varese). Negli anni ottanta subisce anche una condanna di sei mesi di detenzione per aver istigato i contadini piemontesi alla rivolta, con l'occupazione della stazione di Asti e dell'autostrada, per protestare contro l'indifferenza della politica per i problemi dei contadini e dei piccoli produttori. Nel 1962 diventa (e lo rimarr\u00e0 per ventun'anni) collaboratore de \"Il Giorno\".\nL'attivit\u00e0 giornalistica lo impegner\u00e0 per tutta la vita, e i suoi articoli, di stile aulico e provocatorio, ricchi di neologismi e arcaismi, faranno scuola nel giornalismo enogastronomico e no. Tra le testate cui ha collaborato vanno ricordate, oltre a \"Il Giorno\": \"Corriere della Sera\", \"Class\", \"Il Sommelier\", \"Veronelli EV\", \"Carta\", \"Panorama\", \"Epoca\", \"Amica\", \"Capital\", \"Week End\", \"L'Espresso\", \"Sorrisi e Canzoni TV\", \"A Rivista Anarchica\", \"Travel e Wine Spectator\", \"Decanter\", \"Gran Riserva\" ed \"Enciclopedia del Vino\", \"The European\". L'apparizione televisiva ne aumenta notevolmente la fama; in particolare \"A tavola alle 7\", in cui conduce il programma prima a fianco di Delia Scala e di Umberto Orsini, poi di Ave Ninchi, e il \"Viaggio Sentimentale nell'Italia dei Vini\" (1979), dove realizza l'aggiornamento, provocatorio e di denuncia, della viticoltura italiana, con inchieste, interviste, proposte che hanno scosso quel mondo.\nL'opera.\nLa sua attivit\u00e0 di ricerca e di approfondimento nel campo enogastronomico lo porta alla pubblicazione di alcune opere fondamentali, anche di carattere divulgativo. Da segnalare: \"I Vignaioli Storici\", \"Cataloghi\" dei Vini d'Italia, dei Vini del Mondo, degli Spumanti e degli Champagne, delle Acquaviti e degli Oli extra-vergine, \"Alla ricerca dei cibi perduti\", \"Il vino giusto\", e la collana \"Guide Veronelli all'Italia piacevole\". Fondamentale anche la collaborazione con Luigi Carnacina, \"ma\u00eetre\" e gastronomo celeberrimo e Aldo Luigi Guazzoni \"ma\u00eetre\" e \"sommelier\" internazionale. Ne nascono, ad esempio, \"La cucina italiana\" e \"Il Carnacina\".\nNel 1989 fonda la seconda Veronelli Editore \"col puntuale obiettivo di approfondire la classificazione dell'immenso patrimonio gastronomico nazionale e contribuire ad accrescere la conoscenza delle attrattive turistiche del paese pi\u00f9 bello del mondo\". La casa editrice ha cessato l'attivit\u00e0 a fine 2010. Collabora con \"Derive\\Approdi\" scrivendo le prefazioni ad alcuni libri di carattere storico, politico e gastronomico.\nL'intenso rapporto epistolare sulle pagine di Carta con Pablo Echaurren costituisce un forte stimolo di riflessione sulle questioni legate alla Terra e alla qualit\u00e0 della vita materiale per il movimento contro la globalizzazione. Negli ultimi anni d\u00e0 vita insieme ad alcuni centri sociali, tra cui La Chimica di Verona e il Leoncavallo di Milano, al movimento Terra e libert\u00e0/Critical wine. Sempre di questi anni le battaglie per le Denominazioni Comunali (\"De.Co.\"), una salvaguardia dell'origine di un prodotto; per il prezzo-sorgente, cio\u00e8 l'identificazione del prezzo di un prodotto alimentare all'origine, per rendere evidenti eccessivi ricarichi nei passaggi dal produttore al consumatore; per l'olio extra vergine d'oliva, contro le prepotenze e il monopolio delle multinazionali e le ingiustizie della legislazione per i piccoli olivicoltori.\nIl pensiero politico.\nLuigi Veronelli, di idee anarchiche, si \u00e8 anche interessato di questioni filosofiche e politiche, pubblicando anche articoli su A/Rivista Anarchica e saggi.\nIn seguito mise un po' in disparte le questioni politico-filosofiche per concentrarsi su quelle pi\u00f9 propriamente enogastronomiche e agricole. In \"A-Rivista Anarchica\" si definisce Veronelli l'\"anarchenologo\" ritenendo che l'attivit\u00e0 di Veronelli vada inquadrata in un ambito libertario e contro l'attivit\u00e0 delle multinazionali agricole.\nIl 24 settembre 2009, gli anarchici della Cellula Veronelli, con l'intento di mostrare l'aspetto pi\u00f9 propriamente politico di Luigi Veronelli, hanno organizzato un incontro intitolato \"Veronelli politico\", a cui hanno preso parte personalit\u00e0 del calibro di Gianni Mura, giornalista di \"La Repubblica\", Andrea Ferrari della Federazione Anarchica Reggiana (promotrice dell'evento biennale, ideato nella sua prima edizione insieme allo stesso Veronelli, \"Le cucine del popolo\") e Marc Tibaldi. Dagli anarchici Veronelli \u00e8 sempre stato considerato un \"compagno\"; \"Umanit\u00e0 Nova\", giornale anarchico, in occasione dell'anniversario della sua morte, scrive:\nPremi e riconoscimenti.\nNel 2003 la citt\u00e0 di Milano gli attribuisce l'Ambrogino d'oro."}
{"id": "62066", "revid": "531590", "url": "https://it.wikipedia.org/wiki?curid=62066", "title": "Diego Rivera", "text": "Biografia.\nNacque a Guanajuato l'8 dicembre 1886. A partire dal 1896 inizi\u00f2 a prendere lezioni notturne nell'Accademia di San Carlos a Citt\u00e0 del Messico, in cui conobbe il noto paesaggista Jos\u00e9 Mar\u00eda Velasco. Nel 1905 ricevette una borsa di studio del Ministro dell'educazione, Justo Sierra, e nel 1907 un'altra del governatore di Veracruz che gli permisero di recarsi in Spagna e di entrare nella scuola di Eduardo Chicharro a Madrid.\nDa allora, e fino alla met\u00e0 del 1916, visse tra Messico, Spagna e Italia, frequentando intellettuali e artisti come Alfonso Reyes, Pablo Picasso, Ram\u00f3n del Valle Incl\u00e1n e Amedeo Modigliani, che gli fece anche un ritratto. In quello stesso anno ebbe dalla prima moglie, la pittrice russa Angelina Beloff, un figlio che morir\u00e0 l'anno seguente. Nel 1919 ebbe una figlia con l'artista Maria Marevna Vorobev (1892-1984), Marika Rivera Vorobev (1919-2010), che non riconobbe mai, ma che aiut\u00f2 economicamente.\nNel 1922 si iscrisse al Partito Comunista Messicano e cominci\u00f2 a dipingere i suoi \"murales\" sugli edifici pubblici di Citt\u00e0 del Messico. Nello stesso anno spos\u00f2 Guadalupe Mar\u00edn da cui ebbe due figlie: Lupe, nata nel 1925, e Ruth, del 1926. Nel 1927 divorzi\u00f2 dalla Mar\u00edn e fu invitato in Unione Sovietica ai festeggiamenti per il decimo anniversario della Rivoluzione russa. Nel 1929 spos\u00f2 la pittrice Frida Kahlo, con rito civile essendo lui ateo.\nI soggetti delle sue composizioni sono sovente persone semplici collocate in un contesto politico. Al tempo stesso Rivera non risparmia gli attacchi alla chiesa e al clero. Con altri artisti come Jos\u00e9 Clemente Orozco, David Alfaro Siqueiros e Rufino Tamayo, sperimenta grandi affreschi murali con uno stile semplificato e colori vivi, spesso ritraendo scene della Rivoluzione messicana d'inizio secolo. Tra gli affreschi pi\u00f9 emblematici, ci sono quelli del Palazzo nazionale a Citt\u00e0 del Messico e quelli della scuola nazionale d'agricoltura a Chapingo.\nNei quattro anni seguenti realizz\u00f2 numerose opere anche negli Stati Uniti in cui le sue tematiche comuniste provocarono molte polemiche sulla stampa. Ci\u00f2 accadde in particolare con un murale del Rockefeller Center di New York. L'edificio, situato sulla Quinta Strada, rappresentava uno degli emblemi pi\u00f9 importanti del capitalismo. In questa occasione, Diego Rivera inizi\u00f2 il murale denominato \"El Hombre in cruce de caminos\" (\"L'uomo nel crocevia dei cammini\") o \"El hombre controlador del universo\" (\"L'uomo controllore dell'universo\"). Ma quando incluse un ritratto di Lenin, le critiche non tardarono ad arrivare.\nRockefeller vide il ritratto come un insulto personale e ordin\u00f2 di coprire l'intero murale, pi\u00f9 tardi ne chiese la distruzione. Nel 1934 Rivera torn\u00f2 in Messico, dove dipinse lo stesso murale al secondo piano del Palazzo delle Belle Arti di Citt\u00e0 del Messico. Altra conseguenza di queste polemiche fu l'annullamento della commissione per gli affreschi destinati alla fiera internazionale di Chicago. Nel 1936 Rivera appoggi\u00f2 la richiesta di asilo politico in Messico di Lev Trockij che fu concessa l'anno seguente. A causa di ci\u00f2, nel 1937, venne espulso dal Partito Comunista Messicano assieme a sua moglie Frida Kahlo. Nel 1939 aveva preso le distanze dal noto dissidente russo e aveva divorziato da Frida Kahlo, per poi risposarla nel 1940. Nello stesso anno entr\u00f2 nel Comitato di esplorazione del Partito Rivoluzionario Anti-Comunista per valutare la candidatura dell'imprenditore Juan Andreu Almaz\u00e1n alle elezioni presidenziali con il sostegno di quel partito.\nNel 1950 illustr\u00f2 il \"Canto General\" di Pablo Neruda e nel 1955, dopo la morte di Frida, si spos\u00f2 per la quarta volta, con Emma Hurtado, e si rec\u00f2 in Unione Sovietica per un intervento chirurgico. Rivera dedic\u00f2 gli ultimi anni della sua vita a far conoscere il lavoro di sua moglie. Pieno d'ammirazione ribadiva: \"Frida \u00e8 la prima donna nella storia dell'arte ad aver affrontato con assoluta e inesorabile schiettezza, si potrebbe dire in modo spietato ma nel contempo pacato, quei temi che riguardano esclusivamente le donne\". Mor\u00ec il 24 novembre 1957 a Citt\u00e0 del Messico. "}
{"id": "62067", "revid": "287204", "url": "https://it.wikipedia.org/wiki?curid=62067", "title": "Chihuahua (stato)", "text": "Chihuahua (pron. ) \u00e8 uno dei 31 stati che compongono la Repubblica federale del Messico. Si trova nel nord del paese e si estende su una superficie di 247.938\u00a0km\u00b2, il che lo rende lo stato pi\u00f9 grande del paese. La sua superficie \u00e8 un po' pi\u00f9 estesa di quella del Regno Unito. Confina a nord con gli stati del Nuovo Messico e del Texas (Stati Uniti d'America), ad ovest con gli stati messicani di Sonora e Sinaloa, a sud con lo stato di Durango e ad est con quello di Coahuila.\nLo stato di Chihuahua \u00e8 diviso in 67 comuni. Il suo capoluogo ha lo stesso nome, Chihuahua, e la sua citt\u00e0 pi\u00f9 grande \u00e8 Ciudad Ju\u00e1rez, che si trova sul confine, di fronte a El Paso, Texas.\nGeografia fisica.\nOrografia.\nLo stato di Chihuahua \u00e8 composto da tre macroregioni chiamate montagne (o sierra), pianura (o plateau) e deserto, che si susseguono andando in direzione ovest-est. Ci\u00f2 rende il clima ed il paesaggio geografico estremamente ricchi di contrasti ed attribuisce a questo territorio le immagini che pi\u00f9 conosciamo: grandi deserti, montagne, canyon e foreste.\nMontagne.\nLa \"Sierra de Chihuahua\" consiste nella parte pi\u00f9 settentrionale della Sierra Madre Occidentale, che in questa zona raggiunge il suo culmine al Cerro Mohinora, alto circa 3.300 metri. Comprende un terzo della superficie dello stato ed \u00e8 una catena montuosa molto impervia e ricca di canyon, a volte anche pi\u00f9 grandi del Grand Canyon dell'Arizona. La Sierra \u00e8 coperta da dense foreste di conifere, ad eccezione dei fondi dei canyon, che a causa della bassa quota hanno un clima tropicale con crescita di vegetazione durante la stagione estiva e clima caldo anche durante l'inverno. Le temperature sul fondo dei canyon possono raggiungere i 40\u00a0\u00b0C in estate e raramente scendono al di sotto di 0\u00a0\u00b0C in inverno, mentre in alto il clima \u00e8 temperato, con temperature massime che raramente superano i 30\u00a0\u00b0C in estate e in autunno e che invece possono raggiungere i -20\u00a0\u00b0C in inverno. La media annuale delle precipitazioni di questa zona varia tra i 750 ed i 900\u00a0mm annui, principalmente raggruppati nei mesi da maggio a settembre. Nei mesi da novembre a marzo di solito si registrano nevicate che variano di intensit\u00e0 a seconda dell'altitudine. La zona \u00e8 ricca di minerali e di attivit\u00e0 estrattive. \u00c8 abitata da popolazioni indigene, il che rappresenta una delle sue attrazioni turistiche principali grazie ai prodotti dell'artigianato ed al folclore. Nella Sierra, le principali attrazioni turistiche paesaggistiche sono il \"Copper Canyon\" e la cascata Basaseachi.\nPianura.\nLa zona di transizione tra montagne e deserto \u00e8 rappresentata da un altopiano, che \u00e8 l'estensione settentrionale dell'Altopiano Centrale del Messico. Si tratta di una steppa dove la vegetazione dipende dalle piogge stagionali. Durante la stagione piovosa crescono pascoli, foraggi e piccoli arbusti, che vengono consumati durante il periodo di siccit\u00e0. Le precipitazioni sono scarse, in media cadono 400\u00a0mm di pioggia all'anno, raggruppati nei mesi estivi (luglio, agosto e settembre). Le temperature estreme possono raggiungere i 40\u00a0\u00b0C in estate ed anche -15\u00a0\u00b0C in inverno. La neve \u00e8 frequente nei mesi da novembre a marzo. In questo territorio \u00e8 diffusa l'agricoltura, il cui sviluppo comunque soffre della carenza d'acqua, nonostante la presenza di acqua sotterranea. Il terreno \u00e8 prevalentemente pianeggiante, se pur attraversato da alcune modeste catene montuose. La zona dell'altopiano \u00e8 quella maggiormente popolata e nella quale sono presenti le principali attivit\u00e0 dello Stato e le maggiori citt\u00e0.\nDeserto.\nUn terzo del territorio dello stato di Chihuahua \u00e8 occupato da superficie desertica. Il deserto occupa la parte settentrionale dell'altopiano messicano, ed in particolare fa parte del grande bacino endoreico del Bols\u00f3n del Mapim\u00ed, che si estende ai vicini stato di Coahuila e Durango. In questo bacino i fiumi non hanno foce e la loro portata idrica si consuma per evaporazione. Il territorio \u00e8 prevalentemente pianeggiante, con basse colline che attraversano l'area da nord a sud. Il clima di questa zona \u00e8 molto secco, le precipitazioni superano raramente i 250 millimetri per anno, le temperature possono superare \u00ed 40\u00a0\u00b0C durante l'estate ed in inverno fa freddo, anche se non cos\u00ec intensamente come nella zona montuosa. Anche in questa regione si verifica caduta di neve, sia pur di rado. A Los Lamentos in gennaio 1962 si \u00e8 registrata la temperatura pi\u00f9 bassa mai registrata in Messico, di -29,0\u00b0. A sud di Ciudad Ju\u00e1rez sono situate le dune di Samalayuca, una delle principali attrattive di questa zona. Samalayuca \u00e8 zona desertica formata da un mare di sabbia e dune che d\u00e0 l'immagine di onde stazionarie di color seppia. Questo mare di sabbia si estende per oltre 150 chilometri quadrati.\nIdrografia.\nLo stato di Chihuahua \u00e8 situato nel centro del continente americano, circondato da grandi catene montuose che sono lontane dalla costa e dalle zone umide, per cui il clima \u00e8 prevalentemente secco con scarse precipitazioni, il che influenza notevolmente l'idrografia. Chihuahua \u00e8 attraversato dallo spartiacque del continente americano, quindi sul suo territorio ci sono fiumi che si versano nel golfo del Messico ed altri invece rivolti all'oceano Pacifico. C'\u00e8 anche una terza situazione, nel nord del Paese, costituita da un bacino desertico endoreico chiuso.\nFlora e Fauna.\nLa fauna del Chihuahua \u00e8 classificata del tipo \"neo-artico\" ed \u00e8 praticamente la stessa che \u00e8 presente nel resto dell'America del Nord. Di conseguenza in questo Stato nel nord del Messico si possono trovare animali come l'orso nero americano, il coyote, l'aquila calva, il cervo della Virginia, il bisonte americano, il muflone canadese e l'antilocapra americana, tra gli altri. Il lupo messicano \u00e8 quasi scomparso nello Stato di Chihuahua nel corso del ventesimo secolo, ma gruppi di protezione faunistica sono stati in grado di far riprodurre la residua fauna locale e reintrodurre il lupo al suo habitat naturale, in accordo con gli allevatori. Il puma, o \"leone di montagna\", \u00e8 solito frequentare le foreste di pini e querce. \nNegli alti boschi della Sierra Madre Occidentale cresce una rara specie di abete, chiamata \"Abies durangensis\", diffusa nelle zone di confine con Sinaloa e Durango e una ancor pi\u00f9 rara specie di \"peccio\", \"Picea chihuahuana\".\nIn Messico \u00e8 stato realizzato, in varie epoche storiche, un enorme massacro di bisonti, fino ad arrivare alla loro completa estinzione nel paese. Nel 2002 il governo degli Stati Uniti ha fatto dono di alcuni elementi giovanili al governo messicano allo scopo di reintrodurli fra la fauna selvatica nelle riserve naturali di Santa Helena e Canyon del Carmen, che si trovano sulla sponda meridionale del Rio Bravo, e nelle praterie confinanti col Nuovo Messico nel municipio di Janos. Nel novembre 2009 il bisonte americano \u00e8 stato dichiarato ufficialmente reintrodotto nelle pianure del nord del Messico, sperando in una rapida ripresa della specie, che nei secoli precedenti ha utilizzato i pascoli all'interno della \"Riserva della biosfera El Uno\". La creazione di recinti per delimitare i confini internazionali o le piccole propriet\u00e0 ha rallentato le migrazioni naturali interregionali di questa specie animale. Inoltre, questo Stato \u00e8 rinomato perch\u00e9 proprio qui \u00e8 nata la razza dei cani Chihuahua.\nStoria.\nPreistoria.\nLe prime testimonianze della cultura nello Stato sono i siti di Samalayuca e Rancho Colorado, nella parte nord-occidentale dello Stato, dove sono state trovate punte di freccia con caratteristiche peculiari che permettono di datarle al periodo Paleoindiano (circa fra 12000 e 7000 a.C.). Ci sono prove che gli abitanti di questa parte d'America abbiano vissuto solo come cacciatori-raccoglitori fino almeno al 2000 a.C. A questa data avrebbe avuto inizio la coltivazione del mais. Poco dopo il 2000 a.C. sono identificate coltivazioni di zucca. Tra i primi siti con coltivazioni irrigue in terrazzamenti si trova il \"Cerro Juanaque\u00f1a\" nel nord di Chihuahua (all'incirca tra il 1300 e il 1100 a.C.).\nLa cultura Paquim\u00e8 di Casas Grandes.\nTra il 300 ed il 1.300 d.C., nella parte settentrionale dello Stato lungo la larga, fertile valle del fiume San Miguel di Casas Grandes, si era sviluppata una cultura avanzata. La civilt\u00e0 di Casas Grandes fa parte delle grandi culture precolombiane e si pone in relazione con le civilt\u00e0 Anasazi e Mogollon, sviluppatesi pi\u00f9 a nord. Paquim\u00e9 era il centro della civilt\u00e0 Casas Grandes. Vi \u00e8 ampia evidenza archeologica di commercio, agricoltura, caccia, in particolare nel sito archeologico di \"Cuarenta Casas\".\nContatto con gli spagnoli.\n\u00c8 molto significativo che la maggior parte delle spedizioni dirette nel Nuovo Messico lo abbiano raggiunto pi\u00f9 spesso dalla parte di Sonora che di Durango e Chihuahua. \u00c8 possibile che le asperit\u00e0 del territorio e l'ostilit\u00e0 dei primi occupanti della regione siano stati il motivo. Il fatto \u00e8 che le etnie della zona erano difficili da contattare e molto disperse nel territorio. A sud dell'attuale Chihuahua si trovavano i \"tepehuanes\". Nella regione di Santa Barbara e a nord nella valle del Rio Conchos erano dislocati i Conchos e gli Jumanos, che furono i primi coi quali fu stabilito un contatto. Quasi tutti questi gruppi (e altri che non posson essere distinti con un nome chiaro, perch\u00e9 in tempi diversi i gruppi sono stati nominati in modi diversi da vari esploratori), erano quelli che gli spagnoli chiamavano popoli delle \"rancherias\", poich\u00e9 erano distribuiti su una superficie molto ampia senza case contigue, ma separate da grandi distanze (diversi chilometri in alcuni casi). Questo \u00e8 ancora il caso dei Tarahumara.\nEsplorazioni spagnole.\n\u00c8 generalmente accettato che il primo europeo a raggiungere la zona di Chihuahua sia stato \u00c1lvar N\u00fa\u00f1ez Cabeza de Vaca (nel 1528 e nel 1536), il quale fu abbandonato sulla costa della Louisiana e ridotto in schiavit\u00f9 dai nativi della zona. In seguito fugg\u00ec verso est, attravers\u00f2 il Rio Grande e si inoltr\u00f2 nel deserto a est di Chihuahua. Entr\u00f2 in contatto con i Conchos ed i Tarahumara, che lo guidarono fino al Golfo di California. Nello stesso periodo la spedizione di Nu\u00f1o Beltr\u00e1n de Guzm\u00e1n pose le basi per la colonizzazione del Sud, conquistando gli attuali territori di Michoac\u00e1n, Sinaloa, Jalisco e Zacatecas. In un primo momento la colonizzazione si diresse verso Citt\u00e0 del Messico. Tuttavia nel 1549 fu istituito il tribunale di Nueva Galicia a Guadalajara, il cui nome cambiato in Tribunale di Guadalajara nel 1560. Da l\u00ec gli spagnoli posero le basi per conquistare il nord del Messico.\nStato Interno del nord.\nPoco dopo l'indipendenza i federalisti si sollevarono contro Iturbide. Chihuahua ader\u00ec con entusiasmo alla lotta, dopo una rivolta di non grande importanza scoppiata nel Janos. In Durango furono inizialmente prese misure contro il movimento, ma il 5 marzo 1823 le truppe si schierarono a favore di esso, e cos\u00ec la maggior parte del popolo. Il Comandante generale Cordero rassegn\u00f2 le dimissioni, cos\u00ec come fece il generale di brigata I. del Corral governatore civile e militare di Durango. La deputazione provinciale li sostitu\u00ec con Juan Navarro come sindaco e Gaspar de Ochoa, colonnello della guarnigione, come Comandante al posto di Cordero.\nSociet\u00e0.\nSuddivisione amministrativa.\nLo stato di Chihuahua \u00e8 suddiviso in 67 comuni (\"Municipalidades\")"}
{"id": "62069", "revid": "1543377", "url": "https://it.wikipedia.org/wiki?curid=62069", "title": "Kentucky", "text": "Il Commonwealth del Kentucky (abbreviazione comune: Kentucky in inglese , ; denominazione ufficiale in lingua inglese: \"Commonwealth of Kentucky\"; soprannome: \"Bluegrass State\") \u00e8 uno stato federato degli Stati Uniti d'America. La capitale \u00e8 Frankfort. Confina ad ovest con il Missouri, a nord con l'Ohio, l'Illinois e l'Indiana, a sud con il Tennessee e ad est con Virginia e Virginia Occidentale.\nGeografia fisica.\nIl Kentucky confina con sette stati, dal Midwest al South-east. Confina ad est con la Virginia Occidentale, con la Virginia a sud-est, a sud con il Tennessee, con il Missouri a ovest, Illinois e Indiana a nord-ovest e con l'Ohio a nord e nord-est. Solo il Missouri e il Tennessee confinano con pi\u00f9 stati (entrambi 8). I confini settentrionale e occidentale del Kentucky sono segnati rispettivamente dal fiume Ohio e dal fiume Mississippi, tuttavia, il confine ufficiale si basa sui corsi dei fiumi come esistevano quando il Kentucky divenne uno stato nel 1792.\nIl Kentucky pu\u00f2 essere diviso in cinque regioni principali: l'altopiano del Cumberland a est, la regione di Bluegrass centro-settentrionale, l'altopiano del Pennyroyal centro-occidentale e occidentale (noto anche come l'altopiano del Pennyrile o del Mississippi), i campi di carbone occidentali e all'estremo occidente la regione di Jackson Purchase.\nLa regione Bluegrass \u00e8 comunemente divisa in due regioni, la Bluegrass interna (di 140\u00a0km attorno a Lexington) e la Bluegrass esterna, contenente buona parte della zona settentrionale dello stato, sopra la regione di Knobs. Gran parte del Bluegrass esterno si trova nella zona delle colline Eden Shale, costituita da colline brevi, ripide e molto strette. Il Jackson Purchase e il Pennyrile occidentale ospitano diverse paludi di cipresso calvo.\nIdrografia.\nIl Kentucky ha pi\u00f9 miglia navigabili di acqua rispetto a qualsiasi altro stato federale che non sia l'Alaska. Il Kentucky \u00e8 l'unico stato degli Stati Uniti ad avere un confine continuo di fiumi che corrono lungo tre dei suoi lati: il fiume Mississippi a ovest, il fiume Ohio a nord e il fiume Big Sandy e Tug Fork a est. I suoi principali fiumi interni includono il fiume Kentucky, il fiume Tennessee, il fiume Cumberland, il fiume Green e il fiume Licking.\nSebbene abbia solo tre grandi laghi naturali, il Kentucky ospita molti laghi artificiali. Il Kentucky ha sia il pi\u00f9 grande lago artificiale ad est del Mississippi in termini di volume d'acqua (lago Cumberland) sia di superficie (lago Kentucky). I 3.322\u00a0km di litorale del lago Kentucky, i 64.900\u00a0ha di superficie d'acqua e i 4.944\u00a0Gl di stoccaggio delle inondazioni superano qualsiasi altro lago nel sistema TVA.\nI 140.000\u00a0km di flussi del Kentucky forniscono uno dei sistemi di flusso pi\u00f9 estesi e complessi della nazione.\nClima.\nSituato nella parte interna sud-orientale del Nord America, il Kentucky ha un clima che pu\u00f2 essere meglio descritto come un clima subtropicale umido, solo le piccole aree pi\u00f9 alte del sud-est dello stato hanno un clima oceanico influenzato dagli Appalachi. Le temperature nel Kentucky di solito vanno dai massimi estivi diurni di 31 \u00b0C ai minimi invernali di -5 \u00b0C. La precipitazione media \u00e8 di 1.200\u00a0mm all'anno. La temperatura massima registrata \u00e8 stata 46 \u00b0C a Greensburg il 28 luglio 1930, mentre la temperatura minima registrata \u00e8 stata -38 \u00b0C a Shelbyville il 19 gennaio 1994. Ha quattro stagioni distinte, ma raramente sperimenta il freddo estremo degli stati settentrionali, n\u00e9 l'alto calore degli stati nel profondo sud. La pioggia e le nevicate ammontano a circa 114\u00a0cm l'anno. Ci sono anche grandi variazioni climatiche all'interno dello stato. Le parti settentrionali tendono ad essere di circa 5 gradi pi\u00f9 fredde di quelle nelle parti occidentali dello stato. Somerset nella parte centro-meridionale riceve 25\u00a0cm in pi\u00f9 di pioggia all'anno rispetto, ad esempio, a Covington a nord. La temperatura media annuale varia da 13 \u00b0C nell'estremo nord a 16 \u00b0C all'estremo sud-ovest.\nIn generale, il Kentucky ha estati piovose calde relativamente umide e inverni moderatamente freddi e nevosi. Le temperature massime medie a luglio variano da 28 a 32 \u00b0C e le temperature minime medie di luglio sono tra 16 e 21 \u00b0C. A gennaio, invece, le temperature massime medie variano da 2 a 7 \u00b0C e le temperature minime medie vanno da 2 a 7 \u00b0C. Le temperature medie variano con le regioni montuose del nord e dell'estremo oriente con una media di cinque gradi pi\u00f9 fresche tutto l'anno, rispetto alle aree relativamente pi\u00f9 calde della regione meridionale e occidentale dello stato. Le precipitazioni variano anche da nord a sud con una media del nord da 970 a 1.020\u00a0mm e una media del sud di 1.300\u00a0mm.\nOrigini del nome.\nLe origini del nome non sono chiare, ma si ipotizza che derivi da un termine irochese, col significato di \u201cprateria\u201d, \u201ccampo\u201d, ma anche \u201cterra del domani\u201d o \u201cfiume di sangue\u201d.\nStoria.\nGi\u00e0 visitato dai mercanti inglesi nel 1692 che vi commerciavano con gli indiani Shawnee, entr\u00f2 nell'area francese insieme alla valle dell'Ohio nel 1749. Pass\u00f2 definitivamente all'Inghilterra nel 1763 e nel 1774 fu creata ad Harrodsburg la prima colonia dell'ovest statunitense.\nLa sconfitta degli Indiani di Fort Pleasant nel 1774 favor\u00ec una forte immigrazione di coloni che crearono alcuni stanziamenti ad ovest ed a sud dei fiumi Kentucky, Ohio e Cumberland. Nel 1775, il territorio si costitu\u00ec come \"contea di Transylvania\" con il governatore Richard Henderson, finch\u00e9 entr\u00f2 come quindicesimo Stato dell'Unione degli Stati Uniti d'America il 1\u00ba giugno 1792.\nAttivo durante la guerra del 1812, fu uno Stato schiavista, ma nella guerra di secessione americana rimase inizialmente neutrale, appoggiando tuttavia l'Unione. La capitale, Frankfort, fu temporaneamente occupata dalle truppe Confederate.\nSociet\u00e0.\nEvoluzione demografica.\nLa popolazione (da dati del 2006) risulta essere di 4 206 074. L'etnia di maggioranza \u00e8 quella bianca (89,3%), mentre altre etnie presenti sono afroamericani (7,3%), latinoamericani (1,5%) e altri (1,9%).\nCitt\u00e0.\nLe citt\u00e0 pi\u00f9 popolose sono Louisville e Lexington, tutte le altre sono al di sotto dei 60.000 abitanti.\nDa una stima del 01-07-2007 queste sono le prime 10 citt\u00e0 per numero di abitanti:\nEconomia.\nIl Kentucky \u00e8 il 5\u00ba stato a livello nazionale per l'allevamento caprino, l'8\u00b0 nella produzione di manzo, e il 14\u00b0 nella produzione di mais. Lo stato \u00e8 al quarto posto nel numero di automobili e camion assemblati. Sono assemblati nello stato la Chevrolet Corvette, Cadillac XLR (2004\u20132009), Ford Escape, camion Ford Super Duty, Ford Expedition, Lincoln Navigator, Toyota Camry, Toyota Avalon, Toyota Solara, Toyota Venza, e Lexus ES 350. Le esportazioni del Kentucky hanno raggiunto il picco di $ 22,1 miliardi nel 2012, quando vennero esportati prodotti e servizi in 199 paesi.Il tasso di imposta sulle vendite in Kentucky \u00e8 del 6%."}
{"id": "62070", "revid": "76963", "url": "https://it.wikipedia.org/wiki?curid=62070", "title": "Rhode Island", "text": "Il Rhode Island, ufficialmente Stato del Rhode Island (fino al 3 novembre 2020 Stato del Rhode Island e delle Piantagioni di Providence), \u00e8 uno stato degli Stati Uniti d'America, nella regione della Nuova Inghilterra. \u00c8 il pi\u00f9 piccolo per superficie, il quarantatreesimo per popolazione e il secondo per densit\u00e0 abitativa, preceduto solo dal New Jersey. La capitale \u00e8 Providence.\nConfina a nord e ad est con il Massachusetts e a ovest con il Connecticut, mentre a sud \u00e8 delimitato dallo stretto del Rhode Island e dall'oceano Atlantico (ha a sud un confine marino con lo Stato di New York); comprende la pianura attorno alla baia di Narragansett e numerose isole, la maggiore delle quali ha dato il nome allo stato.\nIl Rhode Island \u00e8 stata una delle tredici colonie a dichiarare l'indipendenza dall'Impero britannico, proclamandosi autonomo il 4 maggio 1776, due mesi prima rispetto alle altre colonie. \u00c8 anche stato l'ultimo dei 13 stati a ratificare la Costituzione degli Stati Uniti.\nGeografia fisica.\nTerritorio.\nIl Rhode Island ha una superficie di 3.140\u00a0km\u00b2, pari a 1.214 miglia quadrate, poco meno della regione della Valle d'Aosta, e confina a nord e ad est con il Massachusetts, ad ovest con il Connecticut e a sud con l'Oceano Atlantico.\nSoprannominato \"Ocean State\" per l'alto numero di spiagge, il suo punto pi\u00f9 elevato \u00e8 la Jerimoth Hill (247 m). Il territorio lungo la costa \u00e8 prevalentemente pianeggiante, e diventa collinare nell'entroterra; \u00e8 bagnato da numerosi fiumi, il maggiore dei quali \u00e8 il Blackstone.\nClima.\nIl clima, nonostante il Rhode Island sia in posizione oceanica, \u00e8 prettamente continentale o continentale-marittimo.\nIn effetti secondo la classificazione dei climi di K\u00f6ppen il Rhode Island ha un'estate calda e quindi con temperature medie del mese pi\u00f9 mite sotto i 22\u00a0\u00b0C (\" b \").\nIn genere le stagioni estive sono calde e la forte continentalit\u00e0 fa s\u00ec che in alcune occasioni i caldi venti da Sud-Ovest possano far salire le temperature oltre 35\u00a0\u00b0C. Ma in questi mesi dell'anno sono anche frequenti i forti temporali e gli improvvisi rovesci accompagnati anche da grandine. Gli inverni sono freddi, in questo periodo dell'anno si alternano le piogge e le nevicate anche abbondanti. Nei mesi pi\u00f9 freddi le medie delle minime sono sotto lo zero anche lungo le coste, con frequenti giornate di gelo e giorni in cui nemmeno le massime salgono sopra lo zero (a Providence la temperatura pi\u00f9 bassa registrata \u00e8 stata di -32,2\u00a0\u00b0C). La zona pu\u00f2 essere investita da \"blizzard\" che paralizzano il traffico. La primavera resta fredda e anche nevosa nella prima parte mentre da aprile in poi si assiste a un sensibile aumento termico e un forte risveglio vegetativo. L'autunno registra ancora giornate tiepide e soleggiate e anche, nella seconda parte, le prime irruzioni di gelo e le prime nevicate fin sulla costa. Sono proprio le prime temperature sotto lo zero che permettono lo sfolgorante quanto spettacolare fenomeno del \"foliage\" ossia la colorazione di accesi colori marrone e rosso pastello delle foglie decidue delle grandi foreste della Nuova Inghilterra.\nLa caduta di piogge e in genere di precipitazioni \u00e8 pi\u00f9 che discreta e distribuita lungo tutto l'anno. Mediamente cadono circa \u00a0mm all'anno.\nStoria.\nNel 1636 Roger Williams, dopo essere stato espulso dalla Colonia della Massachusetts Bay per le sue idee religiose, si ritir\u00f2 nella baia di Narragansett. Qui, su un terreno concessogli dalle trib\u00f9 Narraganset e Pequot fond\u00f2 la colonia di Providence che lui stesso apr\u00ec a tutte le religioni.\nSi costitu\u00ec nel 1647 come unione di pi\u00f9 colonie inglesi indipendenti (Providence, Portsmouth, Newport, Warwick). Nel 1774 il Rhode Island \u00e8 la prima delle 13 colonie americane a mettere fuori legge l'importazione di schiavi. Vi fu istituito il 1\u00ba Reggimento Rhode Island, primo reggimento dell'esercito continentale composto esclusivamente da afroamericani. Divenuto stato indipendente dopo il 1776, entr\u00f2 il 29 maggio 1790 nell'Unione degli Stati Uniti d'America solo dopo forti pressioni del governo statunitense. Si oppose alla guerra anglo-americana del 1812 che segn\u00f2 la fine del suo commercio internazionale ed a quella con il Messico del 1846. Nel 1919 fu l'unico stato a rifiutare lo statuto sulla proibizione alcolica.\nOrigini del nome.\nIl nome Rhode Island and Providence Plantations deriva dall'unione di due comunit\u00e0 differenti. Rhode Island era il nome di una colonia che sorgeva sull'isola di Aquidneck, presso l'odierna citt\u00e0 di Newport. Non \u00e8 chiaro su che base Aquidneck sia stata chiamata Rhode Island, ma vi sono due famose teorie:\nIl primo a menzionare Aquidneck come Rhode Island fu, nel 1637, Roger Williams. Nel 1644 venne ufficialmente stabilito che l'isola di Aquidneck sarebbe stata d'ora in poi chiamata \"Rhodes Island\" o \"Isola di Rodes\". Da notare che nelle mappe olandesi, fino al 1659, Aquidneck venne chiamata \"Roodt Eylant\" (Isola Rossa).\nIl nome Providence Plantations \u00e8 il nome dato da Williams alla colonia che lui stesso fond\u00f2 nel 1636, colonia che in seguito \u00e8 diventata la capitale statale Providence. \"Providence\" \u00e8 riferito alla divina provvidenza, mentre \"Plantations\" era un termine con cui si indicava una colonia.\nEconomia.\nL'industria \u00e8 basata essenzialmente sul settore manifatturiero; l'agricoltura ha un'importanza secondaria, soprattutto per la modesta estensione territoriale.\nSociet\u00e0.\nEvoluzione demografica.\nNel censimento del 2000 l'85% della popolazione risulta essere di etnia caucasica, il 4,5% di etnia afroamericana, il 2,3% asiatica.\nI sei maggiori gruppi etnici del Rhode Island sono: Italiani (19%), Irlandesi (18,4%), Francesi (compresi franco-canadesi) (17,3%), Inglesi (12%), Ispanici 11% (soprattutto Portoricani e Dominicani), e Portoghesi (8,7%).\nSempre in base al Censimento del 2000, l'8,07% della popolazione al di sopra dei 5 anni parla spagnolo a casa, mentre il 3,8% parla portoghese, l'1,96% francese, e l'1,39% italiano.\nCitt\u00e0.\nLa citt\u00e0 pi\u00f9 popolosa \u00e8 la capitale Providence, tutte le altre sono sotto i 100.000 abitanti.\nDa una stima del 1\u00ba luglio 2007 queste sono le prime 10 citt\u00e0 per numero di abitanti:\nReligione.\nIl Rhode Island \u00e8 l'unico stato degli Stati Uniti ad avere una forte maggioranza cattolica, principalmente a causa delle origini italiane, irlandesi e franco-canadesi di gran parte degli abitanti dello Stato."}
{"id": "62083", "revid": "2072191", "url": "https://it.wikipedia.org/wiki?curid=62083", "title": "Altoparlante", "text": "L'altoparlante \u00e8 un trasduttore elettroacustico atto a convertire un segnale elettrico in onde sonore.\nLa tipologia oggi pi\u00f9 diffusa \u00e8 l'altoparlante magnetodinamico, in cui la pressione sonora \u00e8 prodotta dal movimento di una membrana di forma simil-conica e solidale ad un induttore (\"bobina mobile\") in cui circola corrente, immerso in un campo magnetico. Gli altoparlanti oggi usati fanno uso di magneti permanenti, laddove i primi esemplari producevano il campo magnetico per mezzo di un secondo induttore fisso (altoparlante elettroeccitato o \"field coil\"). Tecnologie meno comuni sfruttano nastri o pannelli estesi accoppiati ad un campo magnetico o ad un campo elettrostatico (altoparlante elettrostatico).\nStoria.\nOriginariamente ideati da Nikola Tesla, quando ancora in madrepatria lavorava per la prima compagnia telefonica nazionale, furono poi sviluppati da altri inventori.\nTipologie.\nNe esistono vari tipi che impiegano differenti tecnologie:\nInoltre si possono differenziare per il modo in cui tale movimento viene utilizzato per la generazione del suono:\nParti e funzionamento.\nL'altoparlante magnetodinamico \u00e8 tra i pi\u00f9 diffusi.\nNell'immagine si vedono i componenti principali di un altoparlante magnetodinamico (in inglese):\nNon sono rappresentati in figura i dettagli tra cui le connessioni per applicare il segnale elettrico alla bobina mobile.\nIl traferro \u00e8 lo spazio in cui si trova la bobina mobile sul suo supporto. \u00c8 l'unico punto in cui il campo magnetico deve attraversare uno spazio in aria (a parte eventuali piccoli interstizi tra il magnete e le parti \"Top plate\", \"Pole piece\", che vanno evitati in quanto riducono il campo magnetico applicato al traferro).\nSi chiama equipaggio mobile tutta la parte che si muove in presenza di suoni: cono, parapolvere, bobina mobile e suo supporto, parte di: \"spider\", \"surround\" e cavi di connessione alla bobina mobile.\nL'altoparlante elettrodinamico differisce da quello magnetodinamico per la presenza al posto del magnete permanente di un solenoide in cui il campo magnetico \u00e8 generato da una corrente elettrica; soluzione ormai abbandonata.\nLa membrana vibrante (\"Diaphragm\") \u00e8 in genere a forma di cono, talvolta di cupola e in rari casi piana. I materiali impiegati nella sua realizzazione sono i pi\u00f9 vari, la carta \u00e8 il materiale in uso da pi\u00f9 tempo, affiancata oggi da composti sintetici e leghe metalliche.\nLa membrana \u00e8 collegata ad una bobina che, immersa nel campo magnetico e percorsa dalla corrente costituita dal segnale da riprodurre, ne genera lo spostamento, quindi la trasduzione da segnale elettrico a movimento d'aria creato dal cono, cupola o pannello radiante.\nLa forma a cono si presta bene per la riproduzione delle frequenze basse, mentre per le frequenze alte \u00e8 pi\u00f9 adatta la forma a cupola.\nEsistono tecnologie che adottano metodi diversi dalle membrane per la trasduzione, poco diffuse dato il loro costo, e destinate soprattutto agli impianti Hi-end.\nCampo di frequenze.\nNon essendo fisicamente possibile (oggigiorno), costruire un trasduttore che riesca a riprodurre con la stessa intensit\u00e0 l'intera gamma di frequenze udibili all'orecchio umano, si sono sviluppati trasduttori, ottimizzati ciascuno per un segmento della banda udibile.\nSi suddividono generalmente in:\nEsistono modelli di altoparlanti definiti full-range (\"a gamma intera\"), quando con un unico altoparlante si cerca di coprire la maggiore estensione possibile di frequenze, solitamente con alcuni artifici come il doppio cono solidale alla bobina mobile, centrando la gamma riprodotta sulle frequenze acusticamente pi\u00f9 importanti.\nEsistono altoparlanti coassiali costituiti da un woofer e un tweeter nell'unico cestello, usati principalmente in campo automobilistico dove occorre avere installazioni pi\u00f9 semplificate.\nCombinazioni e soluzioni.\nCollegando opportunamente altoparlanti destinati alla riproduzione di differenti frequenze, si ottiene un sistema acustico (diffusore) in grado di riprodurre, in modo quanto pi\u00f9 possibile lineare e preciso, tutto lo spettro di frequenze udibili.\nAlcuni costruttori hanno posto particolare attenzione nell'allineare o avvicinare il pi\u00f9 possibile i centri di emissione dei diversi altoparlanti che compongono un diffusore. Lo scopo \u00e8 quello di ridurre le rotazioni di fase nel punto di incrocio acustico delle onde sonore emesse dai diversi altoparlanti. Per centro di emissione si intende il punto teorico dal quale ha origine l'onda sonora, coincidente approssimativamente con il centro della bobina mobile dell'altoparlante.\nAltri costruttori hanno elaborato diffusori (elettrostatici) con membrane piatte immerse in un campo elettrico generato da una elevata differenza di potenziale tra due armature con l'obiettivo di far emettere tutte le frequenze con la stessa fase.\nAltri ancora hanno pensato di far coincidere i centri di emissione sia come allineamento che come punto di emissione, questi ultimi vengono chiamati altoparlanti coassiali e consistono nell'introdurre un altoparlante dentro l'altro sfruttando la cavit\u00e0 della bobina mobile costruiti riunendo coassialmente sullo stesso cestello, woofer e tweeter.\nL'obiettivo di tutte queste \"soluzioni\" \u00e8 stato quello di perseguire una riproduzione tanto pi\u00f9 simile all'evento originale.\n\u00c8 possibile, in fase di progetto, prevedere con buona precisione il reale comportamento di un altoparlante grazie ai Parametri di Thiele &amp; Small."}
{"id": "62087", "revid": "4327", "url": "https://it.wikipedia.org/wiki?curid=62087", "title": "Chasing Amy", "text": ""}
{"id": "62089", "revid": "712828", "url": "https://it.wikipedia.org/wiki?curid=62089", "title": "Est\u00eb", "text": ""}
{"id": "62091", "revid": "116377886", "url": "https://it.wikipedia.org/wiki?curid=62091", "title": "Angband", "text": "Angband (forma Sindarin per \"prigione di ferro\") \u00e8 una fortezza di Arda, l'universo immaginario fantasy creato dallo scrittore inglese J. R. R. Tolkien. \u00c8 il nome della seconda fortezza di Morgoth, la cui costruzione fu precedente alla Prima Era, situata nei Monti di Ferro a nord del Beleriand.\nLa storia.\nMorgoth costru\u00ec questa immensa fortezza come prigione della sua roccaforte maggiore, Utumno, oltre che per assicurarsi una seconda roccaforte in caso di sconfitta da un possibile attacco dei Valar, affidandone a Sauron il comando. Nonostante tutto, l'attacco dei Valar ebbe successo, Morgoth venne catturato e Utumno rasa al suolo. Dopo tre ere di prigionia, Morgoth venne liberato, e torn\u00f2 alla Terra di Mezzo, prendendo il potere ad Angband e innalzando gli imponenti Thangorodrim sopra la Fortezza per proteggerla. Regn\u00f2 qui fino alla fine della Prima Era, quando Angband fu distrutta nella Guerra d'Ira e Morgoth venne gettato fuori dai confini del Mondo.\nGenesi del nome.\nNelle versioni precedenti della mitologia di Tolkien, Angband veniva chiamata \"Angamandi\"."}
{"id": "62092", "revid": "122752478", "url": "https://it.wikipedia.org/wiki?curid=62092", "title": "Mare di Barents", "text": "Il mare di Barents \u00e8 la parte del mar Glaciale Artico localizzata a nord della Norvegia e della Russia, delimitato a ovest dal mare di Norvegia, a nord ovest dalle isole Svalbard, a nord-est dalle isole della Terra di Francesco Giuseppe e a est dalle isole della Novaja Zemlja e Vajga\u010d. La sua superficie \u00e8 di 1.424.000 km\u00b2, il volume \u00e8 di , la profondit\u00e0 media di e quella massima di . Deve il suo nome al navigatore olandese Willem Barents.\nDescrizione.\nLa parte meridionale del mare di Barents, inclusi i porti di Murmansk (Russia) e Vard\u00f8 (Norvegia) rimane sgombra dai ghiacci tutto l'anno a causa della corrente nord-atlantica pi\u00f9 calda. Nel mese di settembre il mar di Barents \u00e8 quasi completamente privo di ghiacci. Le maggiori insenature della costa sono: il Porsangerfjord e il Varangerfjord, le baie della \u010c\u00eb\u0161a, della Pe\u010dora e della Chajpudyra. Fino alla guerra finno-sovietica, i territori della Finlandia giungevano fino al mare di Barents, con il porto di Petsamo che era l'unico porto libero dai ghiacci di inverno della Finlandia.\nCi sono tre tipi principali di masse d'acqua nel mare di Barents: \nFra le acque atlantiche e quelle polari si forma il cosiddetto fronte polare. Nelle parti occidentali del mare (vicino all'isola degli Orsi) la posizione del fronte polare \u00e8 determinata dalla topografia del fondale per cui \u00e8 abbastanza stabile e ben definita, mentre nella parte orientale (verso Novaja Zemlja) la posizione del fronte varia molto di anno in anno. Grazie alla corrente nord-atlantica il mare di Barents ha una produzione biologica elevata rispetto ad altri mari che si trovano sulle stesse latitudini.\nLa fioritura primaverile di fitoplancton inizia in corrispondenza con lo scioglimento dei ghiacci, che forma uno strato stabile d'acqua fresca. Il fitoplancton alimenta lo zooplancton formato da \"Calanus finmarchicus\", \"Calanus glacialis\", \"Calanus hyperboreus\", \"Oithona\" e il krill. Si alimentano di zooplancton i merluzzi (\"Gadus morhua\" e \"Boreogadus saida\"), i capelin (\"Mallotus villosus\"), le balene e le gazze marine minori.\nI capelin a loro volta sono cibo per i predatori superiori come il merluzzo dell'Atlantico, le foche della Groenlandia, le urie comuni e le urie di Br\u00fcnnich.\nLa pesca del merluzzo nel mar di Barents \u00e8 un'importante risorsa per la Russia e per la Norvegia. Da un punto di vista ambientale destano preoccupazione i rischi di contaminazione nucleare da reattori navali russi affondati e le future trivellazioni nell'area Goliath al largo della Norvegia."}
{"id": "62093", "revid": "536103", "url": "https://it.wikipedia.org/wiki?curid=62093", "title": "Sciopero", "text": "Lo sciopero \u00e8 un'astensione collettiva dal lavoro da parte di lavoratori subordinati, promossa dai sindacati (ma \u00e8 concepibile anche uno sciopero proclamato da gruppi intra-aziendali o interaziendali, senza alcun intervento del sindacato), avente per finalit\u00e0 quella di ottenere, esercitando una pressione sui datori di lavoro, un miglioramento delle condizioni lavorative rispetto a quelle disciplinate dal contratto collettivo nazionale di lavoro.\nDiversa \u00e8 la \"serrata\", la quale consiste in una temporanea sospensione dal lavoro disposta dal datore, finalizzata a far pressione sui lavoratori per motivi contrattuali o per indurli a rinunciare a un'agitazione volta ad ottenere migliori condizioni economiche. La Costituzione Italiana, pur non contemplando la serrata, sembra contenere un tacito divieto a tale pratica, e un eventuale intervento del legislatore volto a sanzionarla penalmente sarebbe costituzionalmente lecito, ma solo se contemporaneamente fosse introdotta una regolamentazione giuridica del diritto di sciopero.\nTipologie.\nEsistono diverse modalit\u00e0 di sciopero, non tutte legittime. La linea di discriminazione della legittimit\u00e0 di uno sciopero si rinveniva nel principio giurisprudenziale della proporzionalit\u00e0 tra l'astensione e il danno arrecato al datore di lavoro, per cui se il danno sub\u00ecto dal datore di lavoro era superiore rispetto al sacrificio sopportato dai lavoratori con lo sciopero, esso era ritenuto illegittimo.\nQuesto orientamento giurisprudenziale \u00e8 stato mutato dalla Corte di Cassazione nel 1980 (sentenza Corte di Cassazione 30 gennaio 1980 n. 711) che ora ritiene legittime anche le cosiddette \"forme anomale di sciopero\", anche nel caso in cui comportino un sacrificio maggiore per il datore di lavoro. Ci\u00f2 deriva dal fatto che il legislatore italiano non ha ancora dato attuazione all'art. 40 della Costituzione e di conseguenza non ha previsto le modalit\u00e0 con cui lo sciopero pu\u00f2 essere attuato (limiti interni); quindi qualsiasi modalit\u00e0, che non costituisca reato, \u00e8 ritenuta legittima. Gli unici limiti al diritto di sciopero riconosciuti dalla giurisprudenza sono limiti esterni.\nEssi sono costituiti dagli altri diritti parimenti tutelati dalla Costituzione, come il diritto alla vita e all'integrit\u00e0 fisica ad esempio, ma anche altri come la libert\u00e0 di iniziativa economica sancita dall'art. 41 della Costituzione. Conciliare il diritto di sciopero con questa libert\u00e0 imprenditoriale \u00e8 stato pi\u00f9 complicato, ma il confine tra legittimit\u00e0 e illegittimit\u00e0 dello sciopero \u00e8 stato individuato dalla giurisprudenza nel cosiddetto danno alla produttivit\u00e0. Esso \u00e8 costituito da un danno tale, alle persone o ai macchinari o ai locali aziendali, che non consenta di riprendere l'attivit\u00e0 lavorativa una volta che sia cessato lo sciopero. La giurisprudenza ritiene che sia sempre insito nello sciopero e che sia legittimo il \"danno alla produzione\", che \u00e8 la perdita economica sopportata dal datore di lavoro durante lo sciopero (sentenza Corte di Cassazione 30 gennaio 1980 n. 711).\nNel gergo sindacale si sono date molte definizioni di sciopero a seconda delle diverse modalit\u00e0 o ampiezza della platea di lavoratori in rivendicazione o protesta ad esempio: si parla di sciopero generale quando l'astensione dal lavoro riguarda tutti i lavoratori di un paese, \"settoriale\" se interessa un solo settore economico o una categoria di lavoratori (metalmeccanici, chimici, ecc.), \"locale\" se sono interessati i lavoratori di una certa zona.\nSi parla di sciopero bianco quando i lavoratori anzich\u00e9 astenersi dal lavoro applicano alla lettera i regolamenti, causando disagi, clamoroso fu il caso di sciopero bianco applicato dalle guardie di frontiera negli anni ottanta.\nLo sciopero \"a gatto selvaggio\" indica lo sciopero in cui, in una catena di montaggio, le varie sezioni scioperano in tempi diversi, in modo da arrestare la produzione per il massimo tempo possibile.\nVi sono poi i cosiddetti \"scioperi articolati\" di cui fanno parte:\nQueste due forme di sciopero sono volte ad alterare i nessi funzionali che collegano i vari elementi dell'organizzazione, in modo da produrre il massimo danno per la controparte con la minima perdita di retribuzione per gli scioperanti.\nLo sciopero con \"corteo interno\" indica invece uno sciopero in cui i manifestanti, anzich\u00e9 organizzare \"picchetti\" agli ingressi del luogo di lavoro, si muovono in formazione all'interno bloccando i vari reparti che attraversano.\nLineamenti giuridici.\nIl diritto di sciopero nell'ordinamento giuridico italiano.\nL' della Costituzione italiana disciplina il diritto di sciopero, stabilendo che esso \"\u00absi esercita nell'ambito delle leggi che lo regolano\u00bb\".\nCon la legge n. 146 del 12 giugno 1990 si sono stabilite norme sull'esercizio del diritto di sciopero nei servizi pubblici essenziali \u2013 che possono essere considerati, ai sensi dell'articolo 1, comma 1, \"\u00abquelli volti a garantire il godimento dei diritti della persona, costituzionalmente tutelati, alla vita, alla salute, alla libert\u00e0 ed alla sicurezza, alla libert\u00e0 di circolazione, all'assistenza e previdenza sociale, all'istruzione ed alla libert\u00e0 di comunicazione\u00bb\" \u2013, le quali comprendono le regole sulle modalit\u00e0 e i tempi dello sciopero sanzionando eventuali violazioni. In alcuni servizi di interesse pubblico lo sciopero pu\u00f2 essere annullato di fatto tramite la precettazione da parte delle autorit\u00e0 di pubblica sicurezza, dei Trasporti o della Sanit\u00e0.\nDurante i \"picchetti\", la delegazione di scioperanti che rimane agli ingressi e alle uscite dei luoghi di lavoro, non pu\u00f2 trattenere quanti manifestano l'intenzione di entrare nel luogo di lavoro, oppure di uscire, altrimenti si verificherebbe il cosiddetto \"picchettaggio violento\" o \"blocco dei cancelli\", riconducibili alla violenza privata ( c.p.). Impedire l'uscita di una persona dal luogo di lavoro configura un reato di sequestro di persona; diverso, \u00e8 porre degli ostacoli all'ingresso dei colleghi, che rimangono liberi di muoversi fuori dalla sede di lavoro, in uno spazio aperto. Il danno per l'azienda associato a uno sciopero \u00e8 quantificabile in prima approssimazione con la perdita di produttivit\u00e0 di una giornata di lavoro. La produttivit\u00e0 pu\u00f2 a sua volta essere misurata come fatturato o margine operativo netto per addetto, riportata su scala giornaliera.\nUn tema che ha dato luogo a controversie sul lavoro in tema di sciopero \u00e8 quello della sostituzione dei lavoratori scioperanti. Le controversie in questione sono promosse ai sensi dell' della L. n. 300 del 20 maggio 1970 (cosiddetto \"Statuto dei lavoratori\"), rubricato \"\u00abrepressione della condotta antisindacale\u00bb\". In caso di sciopero, pu\u00f2 accadere che il datore di lavoro reagisca sostituendo i lavoratori in sciopero con quelli che hanno deciso di astenersi dall'esercizio di tale diritto (cosiddetto \"crumiraggio interno\"), ovvero che ricorra a personale esterno all'impresa (cosiddetto \"crumiraggio esterno\").\nRiguardo al cosiddetto \"crumiraggio interno\" la giurisprudenza ha elaborato linee guida per stabilire la legittimit\u00e0 o l'illegittimit\u00e0 di questa pratica. Tale sostituzione \u00e8 considerata legittima quando sia adottata nel rispetto del \"principio di equivalenza delle mansioni\" previsto dall' c.c.. La sostituzione con lavoratori interni astenutisi dallo sciopero, o appartenenti a settori non interessati dall'astensione dal lavoro, \u00e8 altres\u00ec ammessa nel caso in cui il lavoratore sia adibito a mansioni superiori. La Suprema Corte di Cassazione, con la sentenza n. 12811 del 3 giugno 2009, ha optato per l'illegittimit\u00e0 della sostituzione del lavoratore scioperante se questa comporta l'adibizione a mansioni inferiori di un lavoratore astenutosi dall'esercizio del diritto allo sciopero, ovvero appartenente ad un ramo d'impresa non interessato da tale astensione, violando cos\u00ec il disposto dell'articolo 2103 c.c..\nAl datore di lavoro \u00e8 fatto espresso divieto, ai sensi dell'articolo 3, lettera a), del decreto delegato n. 368/2001, di assumere lavoratori a tempo determinato \"\u00abper la sostituzione di lavoratori che esercitano il diritto di sciopero\u00bb\". Analoghi divieti sono imposti dal decreto delegato n. 276/2003 con riguardo alla somministrazione di lavoro (articolo 20, comma 5) e al lavoro intermittente (articolo 34, comma 3).\nLe pratiche dette in precedenza sono illecite anche quando lo sciopero \u00e8 stato vietato dalla precettazione del Ministero competente. Il mancato rispetto della precettazione \u00e8 un reato di interruzione di pubblico servizio, ma non \u00e8 \"giusta causa\" di licenziamento.\nIl diritto di sciopero negli ordinamenti giuridici europei.\nDiverse Costituzioni europee non fanno menzione del diritto di sciopero, riconosciuto in altro modo da sentenze o da leggi ordinarie. In Italia, lo sciopero \u00e8 riconosciuto come diritto personale di esercizio collettivo.\nIn Europa, lo sciopero non \u00e8 monopolio sindacale, pu\u00f2 quindi essere proclamato dal pi\u00f9 piccolo gruppo di lavoratori esistente in azienda, ed esercitato dai singoli non iscritti ad alcun sindacato o anche se iscritti a sindacati diversi da quelli che proclamano lo sciopero. \u00c8 inteso come atto della libert\u00e0 di associazione, oltrech\u00e9 come diritto particolare dei lavoratori. Lo sciopero non pu\u00f2 essere proclamato da un singolo lavoratore.\n\u00c8 escluso il licenziamento di chi proclama o partecipa a scioperi. Lo sciopero sospende temporaneamente il contratto di lavoro, ha come conseguenza l'assenza di obbligo della prestazione lavorativa, e per il datore di corrispondere la retribuzione.\nNon \u00e8 esplicitamente disciplinata la questione dei danni recati al datore o ai destinatari dello sciopero, rispetto alla regola generale per la quale chiunque cagiona un danno \u00e8 tenuto a risarcirlo. Soltanto la Gran Bretagna prevede esplicitamente l'istituto dell'immunit\u00e0 per gli scioperanti, che esclude la possibilit\u00e0 di azioni di responsabilit\u00e0 individuali.\nApposite norme limitano il diritto di sciopero:\nLe sanzioni per la partecipazione a uno sciopero illegittimo possono essere pecuniarie (trattenute in busta paga), la sospensione o il licenziamento, azioni di responsabilit\u00e0 individuali per i danni recati al datore di lavoro.\nIl principio di proporzionalit\u00e0 non \u00e8 dovunque il criterio guida sia rispetto alla limitazione del diritto di sciopero per la tutela di altri diritti garantiti dalla Costituzione, ovvero per l'erogazione delle sanzioni disciplinari e pecuniarie.\nIl diritto di sciopero nel resto del mondo.\nLa legislazione negli USA prevede invece la sostituzione e il licenziamento degli scioperanti che siano stati precettati.\nSotto il Governo di Reagan lo sciopero dei controllori del traffico aereo contro la deregolamentazione del trasporto aereo cess\u00f2 a seguito del licenziamento in massa e sostituzione di tutto il personale che disattese l'equivalente americano della precettazione governativa.\nTuttavia esiste uno sciopero generale organizzato dal movimento del Tea Party conservatore che si contrappone alla politica di Obama.\nAnche durante la guerra fredda vi ci furono molti scioperi organizzati da gruppi di destra contro la possibile minaccia sovietica in contrasto con scioperi da sindacati di sinistra negli Usa e pi\u00f9 di stampo filocomunista.\nLineamenti storici.\nLo sciopero nell'Italia risorgimentale: dal codice penale sardo al Codice Zanardelli.\nNell'ordinamento giuridico italiano, fino al 1889, lo sciopero era considerato come un reato.\nDifatti, dopo l'Unit\u00e0 d'Italia, venne esteso a tutto il territorio nazionale il codice penale sardo del 1859, il quale, all'articolo 386, puniva \"\u00abtutte le intese degli operai allo scopo di sospendere, ostacolare o far rincarare il lavoro senza ragionevole causa\u00bb\". La repressione penale del diritto di sciopero era conseguente all'avversione per i principi dell'individualismo portati dalla rivoluzione francese e dal liberalismo, nonch\u00e9 dal timore che le coalizioni tutorie d'interessi economici potessero resuscitare le vecchie corporazioni.\nNel 1889, con l'entrata in vigore del nuovo codice penale (cosiddetto Codice Zanardelli), fu abrogato il reato di sciopero, ma esso doveva svolgersi, ai sensi degli articoli 165 e 166, senza \"\u00abviolenza o minaccia\u00bb\". Ciononostante, la giurisprudenza dell'epoca sovente interpret\u00f2 estensivamente tale espressione, conferendole una funzione repressiva. Inoltre, sul piano civilistico del rapporto sinallagmatico fra prestazione e controprestazione, lo sciopero consisteva in un inadempimento contrattuale da parte del lavoratore e permetteva al datore di reagire coi suoi poteri disciplinari.\nL'et\u00e0 giolittiana: lo sciopero generale del 1904.\nNelle giornate dal 15 al 20 settembre del 1904 fu proclamato dalla Camera del Lavoro di Milano il primo sciopero generale della storia d'Italia, promosso dai sindacalisti rivoluzionari di Arturo Labriola, scaturito dal clima di acuta tensione a seguito degli eccidi avvenuti a Castelluzzo, in Sicilia, e a Buggerru, in Sardegna, per via degli scontri con le forze dell'ordine. Le giornate di sciopero furono definite dal direttore del \"Corriere della Sera\", Luigi Albertini, come \"\u00abcinque giorni di follia\u00bb\".\nL'allora Presidente del Consiglio dei Ministri del Regno d'Italia, Giovanni Giolitti, per fronteggiare l'emergenza dell'astensionismo dal lavoro, non invi\u00f2 l'esercito, ma lasci\u00f2 che lo sciopero si sfogasse e si esaurisse naturalmente, preoccupandosi solo di garantire l'ordine pubblico.\nLo sciopero generale dest\u00f2 preoccupazioni nella classe borghese, la quale chiese al Capo del Governo di reagire con forza alle agitazioni proletarie. Giolitti resistette a tali pressioni e per superare l'impasse sciolse la Camera, indicendo nuove elezioni all'insegna dello slogan \"\u00abn\u00e9 rivoluzione, n\u00e9 reazione\u00bb\". I risultati elettorali sancirono la diminuzione dei suffragi dei socialisti, i quali videro diminuire anche i loro seggi in Parlamento da 33 a 29 e, inoltre, emerse con chiarezza la vittoria dei di Filippo Turati.\nIl sommovimento proletario sanciva il divorzio fra socialismo e giolittismo, col conseguente avvicinamento delle politiche giolittiane alle masse cattoliche di indirizzo conservatore.\nCon lo sciopero generale l'Italia sperimentava per la prima volta il sistema di lotta sociale propugnato in Francia da Georges Eug\u00e8ne Sorel, da lui definito come \"\u00abil mito nel quale si racchiude tutto intero il socialismo\u00bb\".\nLo sciopero nell'Italia fascista: dalle leggi fascistissime al Codice Rocco.\nCon l'avvento del corporativismo fascista si ritorn\u00f2 alla repressione penale dello sciopero, attraverso la creazione di alcune figure di reato previste dalla L. n. 563/1926 (e dal relativo regolamento di esecuzione, il R.d. n. 1130/1926) le quali saranno poi trasfuse nel codice penale del 1930 (Codice Rocco).\nDifatti, il Codice Rocco, agli articoli da 502 a 508, prevede come \"\u00abdelitti contro l'economia pubblica\u00bb\" molte forme di lotta sindacale, dallo sciopero alla serrata, fino al boicottaggio, al sabotaggio e all'occupazione d'azienda. Agli articoli 330 e 333 \u2013 ora abrogati dalla L. n. 146 del 12 giugno 1990 \u2013 invece considerava \"\u00abdelitti contro la Pubblica Amministrazione\u00bb\" l'interruzione di un pubblico servizio o l'abbandono individuale di un pubblico servizio; \u00e8 rimasto in vigore tuttavia il reato di interruzione di un pubblico ufficio (art. 340 c.p.) .\nLa \"ratio legis\" delle nuove fattispecie penali differiva, per\u00f2, da quella del codice penale sardo d'ispirazione liberale, giacch\u00e9 il Codice Rocco si proponeva di garantire il rispetto del contratto collettivo esclusivamente attraverso la Magistratura del lavoro. Veniva pertanto vietato penalmente ai sindacati e ai lavoratori lo strumento principe di pressione sindacale in fase di negoziazione dei contratti collettivi. I datori di lavoro, ai quali formalmente era vietato l\u2019uso della serrata, aggiravano tuttavia il divieto attraverso la pratica, tollerata dalla Magistratura del Lavoro, della cosiddetta serrata elastica cio\u00e8 il licenziamento dei lavoratori e la loro riassunzione a salari inferiori.\nL'art.502 del codice penale, che vietava lo sciopero e la serrata per fini contrattuali, \u00e8 stato dichiarato costituzionalmente illegittimo dalla Corte costituzionale (sentenza 4 maggio 1960, n. 29). Con successive sentenze la Corte costituzionale ha poi dichiarato la parziale illegittimit\u00e0 degli artt. 503 (serrata e sciopero per fini non contrattuali) e 504 (coazione alla pubblica autorit\u00e0 mediante serata o sciopero), stabilendo che, in base a tali norme, sono punibili i soli scioperi che siano diretti \"a sovvertire l'ordinamento costituzionale ovvero ad impedire od ostacolare il libero esercizio dei poteri legittimi nei quali si esprime la volont\u00e0 popolare\" (sentenze del 27 dicembre 1974, n. 290, e del 2 giugno 1983, n. 165). La Costituzione della Repubblica Italiana del 1948, all'articolo 40, fa assurgere lo sciopero a diritto, e si deve all'incessante lavorio della Corte costituzionale la modifica dei dettati contrari al diritto costituzionale dell'astensione dal lavoro.\nLo sciopero nell'Italia repubblicana: dalla repressione al riconoscimento del diritto di sciopero.\nAll'indomani del 25 aprile 1945, si procedette alla ricerca di una nuova forma di Stato e di governo, indicendo una consultazione referendaria contestualmente all'elezione dell'Assemblea Costituente che avrebbe dovuto stabilire i nuovi principi fondamentali e i nuovi rapporti fra il cittadino e l'autorit\u00e0 statale.\nIl risultato della consultazione elettorale e referendaria premi\u00f2 la forma repubblicana e i partiti che l'avevano sostenuta.\nFormata l'Assemblea Costituente, essa inizi\u00f2 i suoi lavori con l'elezione di una Commissione (la cosiddetta \"Commissione dei 75\"), la quale si articolava in Sottocommissioni.\nLa Sottocommissione che si occup\u00f2 della materia oggetto della trattazione fu la prima, presieduta dall'on. Umberto Tupini.\nNella seduta del 15 ottobre 1946 la prima Sottocommissione approvava il seguente testo: \"\u00abIl diritto di organizzazione sindacale \u00e8 garantito. \u00c8 assicurato a tutti i lavoratori il diritto di sciopero. La legge ne regola la modalit\u00e0 di esercizio unicamente per quanto attiene: alla procedura di proclamazione; all'esperimento preventivo di tentativi di conciliazione; al mantenimento dei servizi assolutamente essenziali alla vita collettiva. Il diritto al riposo \u00e8 garantito\u00bb\".\nLa formulazione dell'articolo rappresentava \"\u00abil tentativo di accordare le esigenze di chi sosteneva che si proclamasse il diritto di sciopero in senso assoluto, senza alcuna limitazione, n\u00e9 sostanziale n\u00e9 procedurale, e di chi sosteneva che non se ne parlasse affatto nella Costituzione\u00bb\". In Assemblea Costituente, dopo aver riconosciuto che lo sciopero \u00e8 un diritto, si pens\u00f2 di poterne disciplinare la procedura di proclamazione per \"\u00abeliminare la possibilit\u00e0 che lo sciopero fosse proclamato per il capriccio di poche persone\u00bb\" e per mettere in grado i lavoratori di valutare se ricorrere o meno a tale strumento fosse conveniente. Inoltre, attraverso una regolamentazione, l'Assemblea Costituente progettava di prevedere gli esperimenti preventivi di conciliazione, di assicurare i servizi assolutamente essenziali alla vita collettiva, al fine di evitare difficolt\u00e0 nello stilare una elencazione dei prestatori di opera ai quali fosse o meno consentito di scioperare.\nNella seduta del 12 maggio 1947 fu approvato il testo definitivo dell'articolo 36 del \"progetto di Costituzione della Repubblica italiana\", che successivamente sarebbe diventato l'attuale articolo 40 e che statuiva: \"\u00abIl diritto di sciopero si esercita nell'ambito delle leggi che lo regolano\u00bb\".\nIl riconoscimento all'articolo 40 della Carta costituzionale del diritto di sciopero costituisce una garanzia di effettivit\u00e0 della libert\u00e0 sindacale prevista dall', giacch\u00e9 esso permette al sindacato di esistere ed operare in un sistema economico basato sul mercato e sulla libert\u00e0 d'iniziativa economica privata (normata dall').\nL'articolo 40 della Costituzione non rappresenta semplicemente il recupero della libert\u00e0 gi\u00e0 vigente al tempo del Codice Zanardelli, n\u00e9 rappresenta una mera contrapposizione alla repressione penale delle leggi fascistissime e del Codice Rocco, ma costituisce la presa di coscienza da parte dello Stato dell'ineguale rapporto di forza esistente fra le parti del conflitto industriale e la eleva a diritto.\nLo sciopero nel nuovo assetto costituzionale, pur consistendo in un'astensione dei lavoratori dall'adempimento della prestazione contrattuale, deroga ai principi del diritto comune e manda esente da responsabilit\u00e0 il lavoratore che si presti ad esercitare questo diritto.\nLa norma costituzionale rappresenta il contrasto fra lo Stato sociale moderno (cosiddetto \"Welfare State\" o \"Sozialstaat\") e lo Stato liberale. Quest'ultimo, che si fondava sul principio della sola eguaglianza formale del cittadino davanti alla legge, deve lasciare spazio a uno Stato nel quale, ai sensi dell', comma 2 della Costituzione, \u00e8 suo compito \"\u00abrimuovere gli ostacoli di ordine economico e sociale, che, limitando di fatto la libert\u00e0 e l'eguaglianza dei cittadini, impediscono il pieno sviluppo della persona umana e l'effettiva partecipazione di tutti i lavoratori all'organizzazione politica, economica e sociale del Paese\u00bb\". Su tale circostanza si fonda la funzione del diritto del lavoro, indirizzato alla formazione di strumenti giuridici volti alla rimozione della disuguaglianza sociale fra la posizione del prestatore e quella del datore di lavoro. Il diritto di sciopero \u00e8 uno degli strumenti creati dal diritto del lavoro: esso \u2013 dir\u00e0 Piero Calamandrei \u2013 \u00e8 \"\u00abun mezzo per la promozione dell'effettiva partecipazione dei lavoratori alla trasformazione dei rapporti economico-sociali\u00bb\".\nIl primo sciopero virtuale.\nIl 27 settembre 2007 si \u00e8 svolto il primo sciopero virtuale al mondo, organizzato da una task force internazionale coordinata da UNI Global Union e dalla Rappresentanza Sindacale Unitaria IBM di Vimercate.\nLo sciopero ha avuto un enorme ed inaspettato effetto mediatico in tutto il mondo ed ha visto la partecipazione di circa 2000 persone da 30 diversi paesi che hanno presidiato le isole IBM su Second Life per 12 ore.\nDopo 20 giorni dallo sciopero virtuale IBM l'Amministratore Delegato di IBM Italia si \u00e8 dimesso e il Coordinamento Nazionale RSU IBM Italia ha sottoscritto un importante accordo sindacale che restituiva ai 5000 lavoratori italiani il premio di risultato che era stato unilateralmente cancellato da parte della direzione aziendale. I risultati di questa innovativa forma di protesta hanno dato avvio al progetto denominato Sindacato 2.0, un movimento internazionale e trasversale che propone un rinnovamento democratico dal basso del sindacato attraverso un utilizzo partecipato delle nuove tecnologie di comunicazione Web 2.0/3D per fini sindacali.\nIl diritto di sciopero nella letteratura.\nIl romanzo \"Germinale\" dello scrittore francese \u00c9mile Zola racconta essenzialmente lo sviluppo del movimento sindacale in una miniera di carbone e l'organizzazione di un primo sciopero.\nIl romanzo \"Metello\" di Vasco Pratolini racconta uno sciopero di lavoratori edili.\nCuriosit\u00e0 storiche.\nIl primo sciopero di cui abbiamo testimonianza \u00e8 quello che si svolse nell'antico Egitto durante il regno del faraone Ramses III, sovrano della XX dinastia, regnante nel XII secolo avanti Cristo. A Deir el-Medinet il malcontento fra gli operai, impegnati nella costruzione di tombe, era scoppiato per il ritardo della paga effettuata allora in derrate alimentari, cio\u00e8 in grano, pesci, legumi e per la mancata consegna di unguenti necessari a proteggersi dal sole e dal clima secco del deserto. Il faraone dovette poi acconsentire alle legittime richieste. L'evento \u00e8 documentato nel \"Papiro dello sciopero\" conservato a Torino presso il Museo Egizio.\nNel IX libro della sua Storia annalistica (\"Ab Urbe condita libri\") lo storico romano Tito Livio ci narra dello sciopero dei \"tibicines\" (flautisti), che si ritirarono a Tivoli rifiutandosi di suonare durante le cerimonie religiose. Livio scrive: \"I flautisti, dato che i censori vietarono loro di mangiare nel tempio di Giove, il che era stato trasmesso per consuetudine dall'antichit\u00e0, poich\u00e9 mal sopportavano questa imposizione, tutti in una volta si trasferirono a Tivoli. Perci\u00f2 a Roma non c'era nessuno che suonasse in occasione dei sacrifici\".\nIl commediografo greco Aristofane (V - IV secolo a. C.) scrisse la commedia \"Lisistrata\" in cui tratta di una sorta di \"sciopero del sesso\" indetto dalle donne greche durante la guerra del Peloponneso. Esse si rifiutarono di avere rapporti sessuali con i loro mariti fino a che questi non avessero smesso di combattere."}
{"id": "62094", "revid": "436907", "url": "https://it.wikipedia.org/wiki?curid=62094", "title": "The Kinks", "text": "I Kinks sono stati un gruppo musicale rock inglese, formatosi a Londra nel 1963. Sono considerati tra i gruppi pi\u00f9 influenti della British invasion.\nLa formazione originale del gruppo era composta da Ray Davies (1944), cantante, e suo fratello Dave (1947), chitarrista. A completare la band Mick Avory (batteria e percussioni) e Pete Quaife (basso), quest'ultimo fu sostituito temporaneamente nel 1966 da John Dalton, e poi definitivamente nel 1969 dallo stesso Dalton. Si sono successivamente riuniti nel 2018, con la formazione che prevede Ray Davies, Dave Davies e Mick Avory.\nHa all'attivo brani entrati nella leggenda come \"You Really Got Me\" (da molti ritenuto il primo pezzo hard-rock della storia, uscito nell'agosto 1964), \"All Day and All of the Night\", \"A Well Respected Man\", \"Sunny Afternoon\", \"Lola\", \"Death of a Clown\" e \"Waterloo Sunset\".\nDavies si specializz\u00f2 nel ritrarre con pungente ironia quadretti di vita quotidiana del suo paese, stigmatizzandone vizi e comportamenti e affrontando spesso argomenti tab\u00f9 per l'epoca (la Lola della celeberrima canzone, ad esempio, era un travestito incontrato dal protagonista in un sordido locale di Soho \"dove ti danno champagne che sembra coca cola\").\nNel 1968 (circa un anno prima del celebre \"Tommy\" degli Who) compose le musiche di una delle primissime opere rock, \"The Kinks Are the Village Green Preservation Society, \"e pochi mesi dopo con lo stesso spirito diede alle stampe il suo capolavoro maturo, \"Arthur (Or the Decline and Fall of the British Empire): \"tuttavia, l'opera non venne mai rappresentata e per una serie di disguidi il disco usc\u00ec in ritardo, compromettendo il suo primato. Il nuovo stile, molto diverso dal verace garage degli esordi, \u00e8 adesso orientato verso il vaudeville, il music hall e il pop da camera, una mescolanza che influenzer\u00e0 il glam rock del decennio successivo.\nNegli anni settanta orienteranno la propria attivit\u00e0 musicale e concertistica in funzione soprattutto del mercato americano.\nEbbero un'incalcolabile influenza su molti gruppi successivi, a partire dai Clash arrivando fino a Blur, Oasis e gli altri gruppi brit pop, genere di cui si possono considerare i principali ispiratori.\nNel 1990 vennero inseriti nella Rock and Roll Hall of Fame. Si sciolsero nel 1996.\nPeter Quaife, sottoposto a dialisi renale da pi\u00f9 di dieci anni, \u00e8 morto il 23 giugno 2010. Ray Davies ha dedicato la sua performance del 27 giugno al festival di Glastonbury in suo onore, spiegando alla folla: \u00abIo non sarei qui oggi se non fosse stato per lui\u00bb.\nStoria.\nFormazione (1962\u20131963).\nI fratelli Ray e Dave Davies nacquero nei sobborghi a nord di Londra in Huntingdon Road, East Finchley, unici due bambini maschi degli otto figli della famiglia. I genitori, Frederick e Annie Davies, si trasferirono quasi subito al 6 di Denmark Terrace, Fortis Green, nella periferia di Muswell Hill. In casa i due ragazzi vivevano immersi nella musica, dal music hall della generazione dei genitori, al jazz e al primo rock and roll che piaceva alle sorelle maggiori. Sia Ray che suo fratello Dave, pi\u00f9 piccolo di circa tre anni, impararono a suonare la chitarra, e si divertivano a suonare insieme brani skiffle e rock and roll.\nI due fratelli frequentarono la William Grimshaw Secondary Modern School (che successivamente sarebbe stata accorpata con la Tollington Grammar School diventando Fortismere School), dove formarono una band, il \"Ray Davies Quartet\", insieme all'amico e compagno di classe di Ray, Pete Quaife, e a John Start. Il loro debutto durante un ballo scolastico venne ben accolto, e la cosa incoraggi\u00f2 il gruppo a continuare a suonare esibendosi in pub locali e bar della zona. La band cambi\u00f2 svariate volte cantante solista; il pi\u00f9 celebre dei quali a entrare provvisoriamente in formazione fu Rod Stewart, un altro studente della William Grimshaw, che si esib\u00ec con il gruppo per brevissimo tempo all'inizio del 1962. Presto Stewart form\u00f2 un suo proprio gruppo musicale, Rod Stewart and the Moonrakers, che divenne un'alternativa locale al Ray Davies Quartet. Alla fine del 1962, Ray Davies se ne and\u00f2 da casa per andare a studiare all'Hornsey College of Art. L\u00ec acquis\u00ec interesse per il cinema, il disegno, il teatro e per generi musicali come il jazz e il blues. Fece esperienza come chitarrista militando nella Dave Hunt Band, un complesso professionale che suonava brani jazz e R&amp;B. Quindi Davies lasci\u00f2 la scuola e torn\u00f2 a Muswell Hill, dove insieme al fratello riform\u00f2 la vecchia band, cambiando diverse volte il nome della stessa, prima in Pete Quaife Band, in seguito The Bo-Weevils and The Ramrods, per poi decidere (temporaneamente) di chiamarla \"The Ravens\".\nLa band emergente assunse ben due manager, Grenville Collins e Robert Wace, e alla fine del 1963 anche l'ex cantante pop Larry Page firm\u00f2 un contratto come loro terzo impresario. Il produttore discografico americano Shel Talmy inizi\u00f2 a lavorare con il gruppo, e il promoter dei Beatles, Arthur Howes, venne reclutato per pianificare i concerti dei Ravens. Il gruppo fece parecchie audizioni senza successo per varie etichette discografiche fino al 1964, quando Talmy riusc\u00ec a procurare loro un contratto con la Pye Records. Durante questo periodo la band acquis\u00ec un nuovo membro, il batterista Mickey Willet; tuttavia, Willet lasci\u00f2 il gruppo poco tempo dopo la firma del contratto con la Pye. Allora i Ravens invitarono Mick Avory a sostituirlo dopo aver letto un'inserzione da lui messa sul \"Melody Maker\". Avory possedeva una formazione stilistica da batterista jazz, e aveva anche suonato una volta in concerto con i Rolling Stones.\nCirca in questo periodo, i Ravens decisero di cambiare definitivamente nome in \"The Kinks\". Nel corso degli anni, sono state date numerose spiegazioni sulla genesi di questo nome. Secondo Jon Savage: \"[Loro] avevano bisogno di una gimmick, qualcosa che attirasse l'attenzione su di loro. Quindi, \"kinkiness\" (devianza), da \"kinky\", termine inglese molto usato all'inizio degli anni sessanta, che indicava un modo eccentrico di essere e di vestire, qualcosa di cattivo ma al limite dell'accettabilit\u00e0. Nell'adottare \"Kinks\" come loro nome in quel momento, stavano partecipando al rituale pop dell'epoca di ottenere la celebrit\u00e0 attraverso l'oltraggio\". Il Manager Robert Wace racconta invece la sua versione della storia: \"Avevo un amico... Lui pensava che il gruppo fosse abbastanza divertente. Se mi ricordo bene, arriv\u00f2 con quel nome buttando l\u00ec l'idea, come un buon modo per avere pubblicit\u00e0 gratis... Quando disse del nuovo nome ai membri della band, loro furono... assolutamente disgustati. Dissero: \"Non vogliamo essere definiti dei pervertiti!\" La memoria di Ray Davies \u00e8 in contrasto con il racconto di Wace, ricordando come il nome della band fu coniato da Larry Page, in riferimento al loro eccentrico (\"kinky\") senso della moda.\nSuccesso e divieto di tourn\u00e9e in America (1964\u20131965).\nIl primo singolo dei Kinks fu una cover di una canzone di Little Richard, \"Long Tall Sally\". Bobby Graham, un amico della band, venne reclutato per suonare la batteria nell'incisione. Egli avrebbe occasionalmente continuato a sostituire Avory in studio, suonando al posto suo nei primi singoli dei Kinks. \"Long Tall Sally\" venne pubblicata nel febbraio 1964, ma nonostante gli sforzi pubblicitari, il singolo venne praticamente ignorato da tutti. Quando anche il loro secondo 45 giri, \"You Still Want Me\", si rivel\u00f2 un flop, la Pye Records pens\u00f2 seriamente di annullare il contratto stipulato con il gruppo.\nLe cose cambiarono con il terzo singolo, \"You Really Got Me\", uscito nell'agosto 1964, che, supportato da una performance del gruppo allo show televisivo \"Ready Steady Go!\", raggiunse velocemente il primo posto della classifica in Gran Bretagna. Importato dall'etichetta discografica statunitense Reprise Records, il singolo entr\u00f2 anche nella Top 10 statunitense decretando il successo della band. Il poderoso, distorto, ma orecchiabile riff chitarristico della canzone rese ben presto il pezzo uno dei brani pi\u00f9 gettonati nei campus studenteschi e si sarebbe rivelato di estrema influenza per la nascita di generi musicali come il garage rock, e successivamente hard rock e heavy metal. Subito dopo l'uscita del fortunato singolo, il gruppo registr\u00f2 la maggior parte del materiale che sarebbe confluito nel loro album di debutto, intitolato semplicemente \"Kinks\". Costituito in gran parte da cover e riletture di brani tradizionali, il disco venne pubblicato il 2 ottobre 1964, raggiungendo la quarta posizione nelle classifiche britanniche. Il quarto singolo del gruppo, \"All Day and All of the Night\", altro brano originale dai connotati hard rock, fu immesso sul mercato tre settimane dopo, raggiungendo la seconda posizione nel Regno Unito, e la numero sette negli Stati Uniti. I prossimi due 45 giri, \"Set Me Free\" e \"Tired of Waiting for You\", furono anch'essi dei successi commerciali, consolidando lo status della band.\nNel gennaio 1965 i Kinks partirono per il loro primo tour in Australia e Nuova Zelanda insieme a Manfred Mann e The Honeycombs. L'intensa attivit\u00e0 concertistica port\u00f2 poi la band ad esibirsi anche con artisti quali The Yardbirds e Mickey Finn. Tensioni interne alla band iniziarono ad emergere dopo una serie di incidenti e una rissa sul palco tra Avory e Dave Davies nel corso di un concerto svoltosi il 19 maggio al Capitol Theatre di Cardiff, in Galles. Alla fine della prima canzone in scaletta, \"You Really Got Me\", Davies insult\u00f2 Avory e diede un calcio alla sua batteria. Avory rispose colpendo Davies e mandandolo KO, prima di essere trascinato di peso gi\u00f9 dal palco. Davies fu portato al Cardiff Royal Infirmary, dove gli furono applicati alcuni punti in testa. Per tentare di placare la polizia, Avory afferm\u00f2 che la rissa era parte anch'essa dello spettacolo. Dopo un tour negli Stati Uniti, la American Federation of Musicians rifiut\u00f2 di concedere al gruppo il permesso di esibirsi su suolo statunitense per i successivi quattro anni, mettendo i Kinks definitivamente fuori dal giro nel periodo dell'esplosione a livello mondiale della British invasion. Anche se non venne mai chiarito il motivo ufficiale di tale provvedimento punitivo, \u00e8 stato ipotizzato che fosse da imputarsi al comportamento rude, selvaggio e maleducato dei membri del gruppo sul palco durante i concerti.\nUn periodo di pausa trascorso a Bombay, in India, durante il tour asiatico dei Kinks permise a Davies di comporre la canzone \"See My Friends\", pubblicata come nuovo singolo nel luglio 1965. La traccia \u00e8 uno dei primi esempi di crossover musicale e una delle prime canzoni pop dell'epoca a recare evidenti tracce dell'influenza della musicale tradizionale indiana.\nIn studio, le sedute di registrazione del periodo si concentrarono sul prossimo LP della band, \"Kinda Kinks\". Questa volta 10 delle 12 tracce sul disco erano originali e l'album venne completato in circa due settimane. Secondo Ray Davies, la band non rimase particolarmente soddisfatta del disco, ma la pressione da parte della casa discografica rese impossibile rifinire meglio il lavoro come avrebbero voluto.\nUn significativo mutamento stilistico ebbe luogo alla fine del 1965, con l'apparizione sul mercato di singoli quali \"A Well Respected Man\" e \"Dedicated Follower of Fashion\", come anche del terzo album del gruppo, \"The Kink Kontroversy\", nel quale fece la sua prima comparsata in qualit\u00e0 di session man Nicky Hopkins alle tastiere. Queste registrazioni esemplificarono il progresso dello stile di scrittura di Davies, che pass\u00f2 da brani dall'impianto decisamente hard rock a composizioni pi\u00f9 raffinate con testi che trattavano di tematiche sociali, osservazione e studio dei personaggi, il tutto con un caratteristico gusto britannico per il pop barocco.\nEt\u00e0 d'oro (1966\u20131972).\nIl singolo satirico \"Sunny Afternoon\" fu il pi\u00f9 grande successo dell'estate 1966 in Gran Bretagna, spodestando dalla cima delle classifiche \"Paperback Writer\" dei Beatles, dando inizio a quella che comunemente viene definita \"l'et\u00e0 d'oro\" dei Kinks, il loro periodo di maggior ispirazione artistica che sarebbe durato fino al 1972. Prima della pubblicazione di \"The Kink Kontroversy\", Ray Davies soffr\u00ec di un forte esaurimento nervoso, causato dalle pressioni degli incessanti tour, dalle responsabilit\u00e0 derivanti dall'essere il principale songwriter della band, e da vari problemi legali. Durante i mesi di convalescenza, egli scrisse molte nuove canzoni e stabil\u00ec il nuovo corso artistico dei Kinks. Quaife rimase coinvolto in un incidente d'auto, e dopo il suo ricovero in ospedale venne deciso di cessare ogni attivit\u00e0 della band per tutto il resto del 1966. Il bassista John Dalton sostitu\u00ec Quaife fino al suo ritorno nel gruppo alla fine dell'anno.\nIl successivo album del gruppo, \"Face to Face\", era pieno di canzoni che descrivevano la vita della gente comune attraverso delicati quadretti narrativi nell'inconfondibile stile di Ray Davies. Hopkins ritorn\u00f2 in queste sessioni per suonare vari strumenti a tastiera, inclusi pianoforte e clavicembalo. Egli suon\u00f2 anche nei successivi due album della band, prima di unirsi al Jeff Beck Group nel 1968. \"Face to Face\" venne pubblicato in Gran Bretagna nell'ottobre 1966, ricevendo una buona accoglienza e posizionandosi alla posizione numero 8 in classifica. Negli Stati Uniti l'album arriv\u00f2 in dicembre ma, nonostante le aspettative, raggiunse solo la posizione numero 135, inequivocabile segno di un calo di popolarit\u00e0 dei Kinks in America.\nIl 45 giri \"Waterloo Sunset\" venne pubblicato nel maggio 1967. Il testo del brano descrive due amanti che attraversano un ponte, con pensieri malinconici da parte del narratore che riflette sulla coppia, il Tamigi, e la Waterloo Station, osservando come i due innamorati riescano ad essere felici anche in mezzo allo squallore. Si \u00e8 spesso detto che il brano fosse un velato riferimento alla storia d'amore tra due celebrit\u00e0 inglesi dell'epoca, gli attori Terence Stamp e Julie Christie. Ray Davies neg\u00f2 assolutamente questa ipotesi nella sua autobiografia e ribadendo nel corso di un'intervista del 2008: \u00abSi tratt\u00f2 di una fantasia su mia sorella e il suo ragazzo che dovettero emigrare per cercare fortuna all'estero\u00bb. Il singolo fu uno dei maggiori successi dei Kinks in Inghilterra (numero 2 nella classifica di \"Melody Maker\"), e nel corso degli anni la canzone si sarebbe rivelata una delle loro composizioni pi\u00f9 celebrate ed amate da pubblico e critica.\nI brani presenti sull'album del 1967 \"Something Else by the Kinks\", sviluppano ulteriormente i progressi musicali contenuti in \"Face to Face\", aggiungendo influenze di music hall e una diffusa atmosfera \"dandy\". Dave Davies ottenne un successo da classifica con il brano \"Death of a Clown\" da lui composto insieme al fratello Ray. Tuttavia, il riscontro di vendite del disco fu deludente rispetto alle attese.\nA partire dall'inizio del 1968, il gruppo smise quasi del tutto di fare concerti, per concentrarsi sul lavoro in sala di registrazione. Il successivo singolo pubblicato dai Kinks, \"Wonderboy\", usc\u00ec nella primavera del 1968, stazionando alla posizione numero 36 e diventando il primo singolo della band a non entrare nella UK Top 20 sin dai tempi delle prime cover. Nonostante questo, la canzone divenne una delle preferite da John Lennon dei Beatles. Secondo Ray Davies: \u00abQualcuno mi disse di aver visto John Lennon in un locale mentre chiedeva continuamente al disc jockey di mettere su \"Wonderboy\", ancora ed ancora\u00bb. Comunque, l'opinione della band circa il brano non era delle migliori, Pete Quaife afferm\u00f2 in seguito di odiare la canzone e di ritenerla \"orribile\". A dispetto del calo di popolarit\u00e0 dei Kinks, Davies continu\u00f2 a portare avanti il suo particolare stile di scrittura caratterizzato da tocchi di sarcasmo e humour tipicamente britannici, e la band continu\u00f2 anch'essa a seguire il suo leader dedicandosi al prossimo progetto ideato da quest'ultimo, \"Village Green\". Alla fine di giugno, i Kinks pubblicarono il singolo \"Days\", che forn\u00ec una boccata d'ossigeno al gruppo rivelandosi un successo minore in patria raggiungendo il dodicesimo posto nella classifica inglese dei singoli.\n\"Village Green\" si trasform\u00f2 infine nel successivo album in studio del gruppo, \"The Kinks Are the Village Green Preservation Society\", pubblicato alla fine del 1968 in Gran Bretagna. Esso era una collezione di vignette a tema prettamente inglese, che tra il serio e il faceto, in pieno \"contestatario\" 1968 si permetteva di esaltare valori di una volta come la verginit\u00e0 e la vita semplice nelle piccole realt\u00e0 di campagna. Dal punto di vista musicale il suono acquisisce un carattere \"leggero\" ed estremamente curato, quasi totalmente privo della durezza elettrica degli esordi, caratterizzato dall'utilizzo di armonie vocali e da notevoli elaborazioni melodiche. Anche se venne accolto da recensioni unanimemente positive sia in Europa che negli Stati Uniti, il lavoro non raccolse il favore del pubblico giovane e fall\u00ec del tutto dal punto di vista commerciale. Uno dei fattori principali che contribuirono al flop dell'album, fu la mancanza di un singolo di successo estratto dal disco. Nonostante l'insuccesso, \"Village Green\" viene oggi ricordato come una delle opere pi\u00f9 sofisticate e riuscite dei Kinks.\nAll'inizio del 1969, Quaife disse ai compagni di gruppo che aveva deciso di uscire dalla band. Davies e compagni non presero la cosa seriamente, fino a quando un articolo di \"NME\" rivel\u00f2 il nome del nuovo gruppo formato da Quaife per conto suo, i Maple Oak. Il sostituto di Quaife fu John Dalton, una scelta dettata dalla logica in quanto egli aveva gi\u00e0 sporadicamente rimpiazzato il bassista in occasioni precedenti. Dalton rimase nei Kinks fino al 1977.\nNell'aprile 1969, Ray Davies and\u00f2 a Los Angeles, in California, per negoziare la fine del bando di divieto alle esibizioni dei Kinks in America posto dalla American Federation of Musicians nel '65. Il management del gruppo si attiv\u00f2 subito per programmare una tourn\u00e9e negli Stati Uniti, in modo da aiutare a restaurare la popolarit\u00e0 dei Kinks in America. Prima di tornare negli Stati Uniti, i Kinks registrarono un altro album, l'opera rock \"Arthur (Or the Decline and Fall of the British Empire)\". Come i precedenti ultimi due album, \"Arthur\" era impregnato da capo a fondo da uno stile di scrittura tipicamente inglese. Modesto successo commerciale, venne accolto pi\u00f9 favorevolmente dalla stampa musicale statunitense che in patria, dove non entr\u00f2 nemmeno in classifica. Concepito come una sorta di musical per la televisione britannica, gran parte dell'album ha caratteri autobiografici e tratta di un personaggio centrale dell'infanzia dei fratelli Davies; la sorella Rosie, che era emigrata in Australia nei primi anni sessanta insieme al marito, Arthur Anning, al quale l'\"Arthur\" protagonista del disco si ispira in maniera evidente. Per l'ennesima volta, nonostante lo scarso riscontro di pubblico dell'epoca, l'album viene oggi visto in retrospettiva come il massimo capolavoro dei Kinks e una delle migliori opere rock mai scritte, per alcuni superiore anche all'acclamato \"Tommy\" degli Who. I Kinks partirono per il loro tour in America nell'ottobre 1969. La tourn\u00e9e ebbe complessivamente riscontri deludenti, anche se il gruppo si esib\u00ec in contesti importanti quali il Fillmore East e il Whisky a Go Go.\nLa band aggiunse alla formazione il tastierista John Gosling all'inizio del 1970. Nel maggio settanta Gosling debutt\u00f2 su disco con i Kinks in occasione del 45 giri \"Lola\", un confuso resoconto delle avventure sentimentali di un travestito, che divenne un successo da classifica sia in Europa sia negli Stati Uniti, riportando i Kinks sotto le luci dei riflettori. Originariamente il testo della canzone conteneva il termine \"Coca-Cola\", ma a causa della censura del brano da parte della BBC, venne poi sostituito con \"Cherry Cola\" attraverso un lavoro di sovraincisione effettuato in studio dal gruppo stesso. L'album seguente, \"Lola Versus Powerman and the Moneygoround, Part One\", venne pubblicato nel novembre 1970. Inaspettatamente si rivel\u00f2 un successo sia di critica che di pubblico, entrando nella Top 40 in America, primo grande successo dei Kinks dalla met\u00e0 degli anni sessanta. Il disco nell'insieme presenta contenuti molto polemici; Davies se la prende con i manager precedenti della band, con il sindacato americano dei musicisti (responsabile di aver bandito il gruppo dagli States), e con il business musicale in generale. Stilisticamente si nota un netto ritorno alle origini con pezzi rock semplici e incisivi. Dopo il successo di \"Lola\", la band pubblic\u00f2 \"Percy\" nel 1971, album colonna sonora del film comico inglese \"Il complesso del trapianto\". L'album, che consisteva principalmente di brani strumentali, non ricevette critiche positive. La casa discografica statunitense dei Kinks, la Reprise, si rifiut\u00f2 di pubblicare il disco in America, causando una disputa legale che port\u00f2 alla fuoriuscita del gruppo dall'etichetta.\nPrima della fine del 1971, i Kinks firmarono un nuovo contratto discografico con la RCA Records ricevendo un cospicuo anticipo, che serv\u00ec alla costruzione dello studio di registrazione personale della band, il \"Konk\". L'album di debutto su etichetta RCA, \"Muswell Hillbillies\", replicava la formula dei precedenti lavori con influenze provenienti dal music hall introducendo per\u00f2 anche stili musicali prettamente americani come il country e il bluegrass. Spesso definito l'ultimo grande album della band, non riscosse per\u00f2 il successo del precedente. Nel 1972 fu seguito da un doppio album, \"Everybody's in Show-Biz\", costituito da tracce sia in studio che dal vivo registrate durante due serate alla Carnegie Hall. L'album contiene la ballata \"Celluloid Heroes\" e la caraibica \"Supersonic Rocket Ship\", ultimi singoli da UK Top 20 dei Kinks per pi\u00f9 di un decennio. \"Celluloid Heroes\" \u00e8 un'agrodolce riflessione sulle stelle di Hollywood decedute nella quale il narratore dichiara di aspirare ad una vita da film, \"perch\u00e9 gli eroi di celluloide non muoiono mai veramente\". L'album riscosse un moderato successo negli Stati Uniti, raggiungendo la posizione numero 47 di \"Record World\" e la numero 70 di \"Billboard\".\nIncarnazione teatrale (1973\u20131976).\nNel 1973, Ray Davies si orient\u00f2 verso uno stile molto teatrale, scrivendo opere rock come \"Preservation\", che riprende le gesta di Mr. Flash, il protagonista di \"Village Green\". In contemporanea al progetto \"Preservation\", la formazione dei Kinks si allarg\u00f2 per includere una sezione fiati ed un coro femminile, riconfigurando la band come una sorta di troupe teatrale.\nI problemi coniugali di Ray del periodo iniziarono ad influenzare anche l'attivit\u00e0 della band, particolarmente quando la moglie, Rasa, prese i figli e se ne and\u00f2 di casa nel giugno 1973. Davies cadde in un profondo stato di depressione che lo port\u00f2 anche a meditare di lasciare la band. La situazione sfugg\u00ec di controllo durante un concerto al White City Stadium in luglio. Secondo quanto riportato da un giornalista del \"Melody Maker\" presente quella sera, \"Davies giur\u00f2 sul palco. Disse davanti a tutto il pubblico del White City che era tremendamente stufo del mondo del business musicale... che tale ambiente lo faceva vomitare... e gli spettatori batterono le mani in segno di approvazione\". Al termine dello show, Davies dichiar\u00f2 di voler lasciare la band. In seguito Ray collass\u00f2 a causa di un'overdose di droga e venne portato d'urgenza in ospedale.\nCon Ray Davies in simili condizioni critiche, si discusse circa l'idea di continuare con Dave in qualit\u00e0 di nuovo frontman, nella peggiore delle ipotesi. Ray riusc\u00ec a superare questo difficile momento tornando a tempo pieno a lavorare nel gruppo, ma il successo dei Kinks continu\u00f2 la sua progressiva fase calante. John Dalton comment\u00f2 in seguito che quando Davies \"decise di tornare a lavorare, egli non pensava stesse davvero meglio, e che divenne una persona diversa da l\u00ec in avanti\".&lt;ref name=\"Marten/Hudson 128-129\"&gt;Marten, Neville; Hudson, Jeff (2001). pp.\u00a0128\u2013129&lt;/ref&gt;\n' usc\u00ec a fine 1973 ricevendo recensioni generalmente pessime, e il suo seguito, ', venne pubblicato nel maggio 1974 con altrettanti riscontri negativi. Questo fu il primo album ad essere inciso al Konk Studio; da qui in poi ogni disco dei Kinks sarebbe stato prodotto e registrato l\u00ec. I Kinks effettuarono un ambizioso tour negli Stati Uniti alla fine del 1974, adattando la storia di \"Preservation\" per i concerti dal vivo.\nSuccessivamente Davies inizi\u00f2 a lavorare ad un altro progetto per la Granada Television, un musical intitolato \"Starmaker\". Il progetto mut\u00f2 in breve tempo nel concept album \"The Kinks Present a Soap Opera\", pubblicato nel maggio 1975, nel quale Ray Davies fantastica su cosa succederebbe se una rock star si scambiasse il posto con una persona \"normale\" che svolge un grigio lavoro d'ufficio. Nell'agosto 1975, i Kinks registrarono il loro ultimo lavoro teatrale, \"Schoolboys in Disgrace\": un'operetta sul tema della scuola. L'opera riscosse un successo moderato, raggiungendo la posizione numero 45 nella classifica statunitense di \"Billboard\". Dopo il termine del contratto con la RCA, i Kinks firmarono per la Arista Records nel 1976. Con l'incoraggiamento della dirigenza dell'Arista, il gruppo torn\u00f2 ad una pi\u00f9 consona formazione a cinque reinventandosi come band arena rock. Durante questo periodo, il gruppo heavy metal Van Halen ottenne un notevole successo con una cover di \"You Really Got Me\", propiziando la rinascita commerciale dei Kinks.\nRitorno al successo commerciale (1977\u20131985).\nJohn Dalton lasci\u00f2 la band prima della fine delle sessioni di registrazione per l'album \"Sleepwalker\", venendo sostituito da Andy Pyle per terminare il lavoro e suonare in tour. Il disco segn\u00f2 un ritorno al successo per la band posizionandosi al numero 21 della classifica di \"Billboard\". Subito dopo la pubblicazione del successivo \"Misfits\", Andy Pyle e John Gosling uscirono dal gruppo per lavorare insieme a progetti separati. Dalton torn\u00f2 in formazione per portare a termine il tour e l'ex\u2013Pretty Things Gordon John Edwards si un\u00ec alla band. Nel maggio 1978, \"Misfits\", secondo album dei Kinks per l'Arista, riscosse un altro buon successo grazie alla canzone inclusa \"A Rock 'n' Roll Fantasy\" che si rivel\u00f2 una hit da Top 40 negli Stati Uniti. Dalton lasci\u00f2 nuovamente il gruppo alla fine del tour inglese, e Gordon John Edwards presto lo segu\u00ec. L'ex bassista degli Argent Jim Rodford entr\u00f2 a far parte dei Kinks prima dell'inizio della lavorazione dell'album \"Low Budget\", nel quale Ray Davies si occup\u00f2 di suonare le parti di tastiera. Per il seguente tour venne reclutato il tastierista Ian Gibbons, che presto divenne un membro permanente del gruppo a tutti gli effetti. Nonostante i continui cambi di formazione, la popolarit\u00e0 dei dischi e dei concerti dei Kinks dell'epoca continu\u00f2 ad aumentare.\nVerso la fine degli anni settanta, gruppi come The Jam (\"David Watts\"), Pretenders (\"Stop Your Sobbing\", \"I Go to Sleep\") e The Knack (\"The Hard Way\") incisero cover di canzoni dei Kinks, aiutando a mantenere alta l'attenzione verso le nuove uscite della band. Le sonorit\u00e0 hard rock di \"Low Budget\", pubblicato nel 1979, fece ottenere ai Kinks il loro secondo disco d'oro in America arrivando fino all'undicesima posizione in classifica. Nel 1980, il terzo album live del gruppo, \"One for the Road\", procur\u00f2 loro un altro grande successo (14\u00ba posto nella classifica statunitense di \"Billboard\").\nL'album seguente, \"Give the People What They Want\", usc\u00ec a fine 1981 e raggiunse la posizione numero 15 negli Stati Uniti. Il disco si certific\u00f2 disco d'oro e contiene due brani di successo quali \"Better Things\" e \"Destroyer\". Nella primavera del 1983, la canzone \"Come Dancing\" divenne il maggior successo della band in America fin dai tempi di \"Tired of Waiting for You\", piazzandosi al sesto posto in classifica. L'album, \"State of Confusion\", fu un altro successo di vendite (12\u00b0 in USA), ma, come tutti gli altri dischi dei Kinks dopo il 1967, fall\u00ec l'entrata in classifica nel Regno Unito. Dopo il picco di popolarit\u00e0 di \"State of Confusion\", il riscontro di pubblico inizi\u00f2 lentamente a calare.\nIn questo periodo, Ray Davies si apprest\u00f2 a lavorare ad un ambizioso progetto cinematografico intitolato \"Ritorno a Waterloo\", la storia di un pendolare londinese che sogna di essere un serial killer. Il film diede l'opportunit\u00e0 all'attore Tim Roth di interpretare uno dei suoi primi ruoli di rilievo. L'occupazione di Ray nello scrivere e dirigere la pellicola caus\u00f2 tensioni nei rapporti con il fratello Dave. Altro problema era la burrascosa fine della relazione tra Ray Davies e Chrissie Hynde. Inoltre, i vecchi attriti tra Dave Davies e il batterista Mick Avory tornarono in superficie. Davies si rifiut\u00f2 di lavorare ancora con Avory, e pretese che venisse rimpiazzato da Bob Henrit, ex batterista degli Argent (dei quali era stato membro anche Jim Rodford). Avory lasci\u00f2 la band, e Henrit prese il suo posto. Ray Davies, ancora in buoni rapporti con Avory, gli chiese di dirigere i Konk Studios. Avory accett\u00f2, e continu\u00f2 a collaborare con i Kinks in qualit\u00e0 di produttore.\nTra il completamento di \"Return to Waterloo\" e la fuoriucita di Avory, la band aveva iniziato la lavorazione di \"Word of Mouth\", ultimo album sotto etichetta Arista Records, pubblicato nel novembre 1984. Come risultato Avory era ancora presente in tre brani del disco, con Henrit e una drum machine sulle restanti tracce. La canzone \"Do it Again\", venne pubblicata come singolo nell'aprile 1985, raggiungendo la posizione numero 41 in classifica negli Stati Uniti, ultima occasione nella quale un brano dei Kinks sarebbe entrato nella Billboard Hot 100.\nDeclino e scioglimento (1986\u20131996).\nAll'inizio del 1986, il gruppo firm\u00f2 un contratto con la MCA Records negli Stati Uniti e con la London Records per il mercato europeo. Il primo album per le nuove etichette, \"Think Visual\", riscosse un successo moderato (81\u00ba posto in USA). Nel 1989 fu la volta dell'album \"UK Jive\", un flop commerciale (122\u00b0 in USA). La MCA Records scaric\u00f2 il gruppo, lasciando i Kinks senza una casa discografica per la prima volta in carriera. Ian Gibbons lasci\u00f2 la band e fu rimpiazzato da Mark Haley.\nNel 1990, i Kinks furono introdotti nella Rock &amp; Roll Hall of Fame. Mick Avory e Pete Quaife presenziarono anch'essi alla cerimonia, che tuttavia non serv\u00ec a resuscitare la carriera della band. I Kinks firmarono per la Columbia Records e nel 1991 pubblicarono un EP con cinque canzoni intitolato \"Did Ya\", che pass\u00f2 quasi del tutto inosservato.\n\"Phobia\", ultimo disco in studio dei Kinks, pass\u00f2 una sola settimana di permanenza nella classifica di \"Billboard\" alla posizione numero 166; sparendo presto dalla circolazione. Infine, nel 1994 anche la Columbia scaric\u00f2 la band rescindendo il contratto. Nello stesso anno, il gruppo pubblic\u00f2 nel Regno Unito l'album dal vivo \"To the Bone\" con la propria etichetta privata Konk. Due anni dopo la band ne pubblic\u00f2 anche una versione riveduta e corretta per il mercato statunitense con l'aggiunta di due brani inediti. Dato l'ennesimo mancato riscontro, i Kinks decisero di sciogliersi.\nPossibile reunion (2018\u2013presente).\nNel 2018, dopo anni di voci smentite su una possibile reunion dei Kinks a causa dei cattivi rapporti tra i due fratelli Davies e la difficile relazione tra il batterista Mick Avory e Dave; Ray e Dave Davies annunciarono di stare lavorando per ricostituire la band. Tuttavia, alcuni commenti fatti da entrambi i fratelli Davies nel 2020 e 2021 indicarono che negli anni trascorsi dall'annuncio iniziale, sono stati fatti pochi progressi circa un'effettiva reunion dei Kinks per incidere un nuovo album in studio.\nLascito artistico.\nI Kinks sono considerati uno dei gruppi rock pi\u00f9 importanti ed influenti degli anni sessanta. Nonostante la loro fama, almeno in Italia, non sia mai stata pari a quella di loro connazionali contemporanei come Beatles, Rolling Stones, The Who, ecc. \u00e8 impossibile sminuire la loro importanza nella storia della musica leggera del Novecento. Stephen Thomas Erlewine defin\u00ec i Kinks \"una delle band pi\u00f9 influenti della British invasion\". Artisti influenzati dai Kinks includono gruppi punk rock come Ramones, The Clash, e The Jam, band heavy metal quali Van Halen, artisti poliedrici come David Bowie, gruppi glam rock e, soprattutto, gruppi britpop come Oasis, Blur e Pulp. In particolare Pete Townshend, chitarrista degli Who, ammise di aver molto subito l'influsso della sonorit\u00e0 del gruppo dei fratelli Davies: \"I Kinks erano... totalmente inglesi. Ho sempre pensato che Ray Davies avrebbe dovuto ricevere una laurea in lettere per la sua poesia. Lui invent\u00f2 un nuovo tipo di poesia e una nuova forma di linguaggio per la scrittura pop che mi influenz\u00f2 moltissimo fin dall'inizio.\" Il critico Jon Savage scrisse che inoltre non era possibile negare l'influenza dei Kinks di fine anni sessanta su gruppi psichedelici americani come \"Doors, Love e Jefferson Airplane\". Il critico rock Piero Scaruffi cos\u00ec descrive la band dei fratelli Davies: \"Lungi dall'essere un semplice complesso di Mersey-beat, i Kinks furono una piccola istituzione della societ\u00e0 britannica, della quale hanno in fondo continuato la secolare tradizione di auto-critica. Ray Davies, instancabile confezionatore di minuziose trascrizioni e di vignette umoristiche, fu un Balzac e un Dickens del rock, satirico e sentimentale, comico e malinconico, nostalgico ed affettuoso\".\nInfine, il musicologo Joe Harrington ha descritto l'influenza dei Kinks sullo sviluppo di generi musicali quali hard rock e heavy metal: \"\"You Really Got Me\", \"All Day and All of the Night\" e \"I Need You\" erano tutti brani predecessori dell'intero \"movimento dei tre accordi\"... I Kinks contribuirono molto alla trasformazione dal \"rock 'n' roll\" delle origini (Jerry Lee Lewis) al \"rock\" (Led Zeppelin, Black Sabbath, The Stooges)\".\nStile musicale.\nInizialmente i Kinks rientravano nell'area dei gruppi beat della british invasion che suonavano brani R&amp;B e blues, ma ben presto iniziarono a sperimentare con una tipologia di rock pi\u00f9 pesante e sonorit\u00e0 hard rock diventando dei pionieri in quel campo, tanto da essere definiti in retrospettiva \"i punk originali\". Dave Davies si stanc\u00f2 presto del tradizionale stile chitarristico \"pulito\" dell'epoca; e si mise in cerca di un suono pi\u00f9 potente e aggressivo, che accidentalmente trov\u00f2 forando il suo amplificatore marca Elpico (soprannominato \"piccolo ampli verde\"): \u00abIniziai a sentirmi veramente frustrato dal suono del mio amplificatore, e dissi, so cosa fare! Ti buco! Presi una lametta Gillette e tagliai [...] [dal centro verso l'alto] l'amplificatore... quindi era tutto tagliato ma ancora funzionante, ancora intatto. Provai a suonare e il suono mi sembr\u00f2 fantastico\u00bb. Il particolare sound dell'amplificatore forato venne replicato in studio di registrazione: l'Elpico venne collegato ad un grosso Vox AC30, e il risultato fu un effetto potente e distorto che divenne il marchio di fabbrica dei primi Kinks, come nelle celeberrime \"You Really Got Me\" e \"All Day and All of the Night\".\nTuttavia, il gruppo abbandon\u00f2 presto anche queste sonorit\u00e0 R&amp;B e hard rock. Dal 1966 in poi, i Kinks si fecero conoscere per la loro aderenza e rispetto della tradizione musicale e culturale inglese, durante un periodo nel quale molti altri gruppi britannici guardavano agli Stati Uniti abbracciando stili musicali come il blues, il R&amp;B, e il pop. Ray Davies ricorda che in un preciso momento del 1965 decise di escludersi dal mercato americano, per scrivere canzoni maggiormente introspettive ed intelligenti: \u00abDecisi di voler utilizzare di pi\u00f9 le parole, per dire delle cose. Scrissi \"A Well Respected Man\". Che \u00e8 la mia prima canzone nella quale il testo avesse una reale importanza... [inoltre] abbandonai del tutto ogni tentativo di americanizzare il mio accento\u00bb. In seguito i Kinks espansero le proprie influenze musicali inglobando nel loro sound anche elementi di music hall, vaudeville, e folk, dando forma ad una delle pi\u00f9 importanti ed influenti tipologie di musica del periodo.\nA partire da \"Everybody's in Show-Biz\" (1972), Ray Davies inizi\u00f2 ad esplorare uno stile di scrittura pi\u00f9 teatrale; focalizzandosi sulla composizione di opere rock come gli album \"Preservation Act 1 &amp; 2\" (1973-74) e \"Schoolboys In Disgrace\" (1976). I Kinks riscossero pochi consensi con questi lavori concettuali, e tornarono ad una forma rock pi\u00f9 tradizionale per la restante parte degli anni settanta. \"Sleepwalker\" (1977), che decret\u00f2 il ritorno al successo commerciale per la band, \u00e8 connotato da sonorit\u00e0 mainstream, con produzioni relativamente semplici che sarebbero diventate la norma negli anni successivi. La band torn\u00f2 all'hard rock con l'album \"Low Budget\" (1979), continuando in quel genere per tutta la restante parte di carriera.\nFormazione.\nEx membri"}
{"id": "62098", "revid": "287204", "url": "https://it.wikipedia.org/wiki?curid=62098", "title": "Emilio Segr\u00e9", "text": ""}
{"id": "62101", "revid": "287204", "url": "https://it.wikipedia.org/wiki?curid=62101", "title": "Quer\u00e8taro", "text": ""}
{"id": "62109", "revid": "1409041", "url": "https://it.wikipedia.org/wiki?curid=62109", "title": "Data Definition Language", "text": "In informatica il Data Definition Language (DDL) \u00e8 un linguaggio, parte del linguaggio SQL, che permette di creare, modificare o eliminare gli oggetti in un database ovvero agire sullo schema di database. Sono i comandi DDL a definire la struttura del database e quindi l'organizzazione logica dei dati in esso contenuti, ma non fornisce gli strumenti per modificare i valori assunti dai dati o per interrogare i dati stessi per il quale si usano rispettivamente il Data Manipulation Language e il Data Query Language. \u00c8 utilizzato sia in fase di progettazione, sia in fase di ristrutturazione del database. Per agire sulla struttura del database l'utente deve avere i permessi necessari, assegnati tramite il Data Control Language (DCL).\nDomini.\nCreate Domain.\nOltre ai tipi come integer, char, float, ... possiamo crearne altri: la creazione \u00e8 simile ad una ridenominazione di un tipo fondamentale visto tra quelli sopra o di un tipo creato ex novo, ereditandone tutte le caratteristiche.\nSintassi del comando Create Domain.\nSi crea un tipo di nome \"nome_dominio\" partendo da un precedente \"tipo\", impostando un opzionale valore di default ed un insieme di vincoli. Questa operazione permette di definire una ed una sola volta tutte le caratteristiche (vincoli) che possono essere associati ad un attributo, quando questo \u00e8 utilizzato in pi\u00f9 tabelle, evitando cos\u00ec ridondanze.\nDrop Domain.\nElimina un dominio definito dall'utente.\nSintassi del comando Drop Domain.\nDROP DOMAIN nome_dominio [CASCADE|RESTRICT]\nSe si specifica , tutte le colonne delle tabelle che appartengono a tale dominio verranno cancellate con esso. Se si specifica , che \u00e8 il valore predefinito, questa operazione non verr\u00e0 eseguita.\nSchemi.\nCreate schema.\nLo schema \u00e8 una collezione di tutti gli oggetti che faranno parte della base di dati, cio\u00e8 domini, tabelle, viste, privilegi, asserzioni. \u00c8 un po' come la parte dichiarativa di un programma scritto con un linguaggio imperativo: prima creiamo i tipi, le funzioni e le procedure, poi le utilizziamo nel corpo.\nSintassi del comando create schema.\n\"Autorizzazione\" \u00e8 il nome dell'utente proprietario dello schema; se mancante si assume che sia l'utente che ha lanciato il comando. Il \"NomeSchema\" pu\u00f2 essere omesso: in tal caso il nome sar\u00e0 quello dell'utente proprietario. Per ogni utente ci sono delle Autorizzazioni cio\u00e8 possiamo imporre certi limiti a chi interroga la nostra base di dati.\nDrop Schema.\nCancella uno schema gi\u00e0 definito.\nSintassi del comando Drop Schema.\nDROP SCHEMA nome_schema [CASCADE|RESTRICT]\nSe si specifica , tutti gli oggetti che fanno parte dello schema verranno cancellati. Se si specifica , che \u00e8 il valore predefinito, gli oggetti che fanno parte dello schema verranno preservati.\nDatabase.\nCreate database.\nIl comando serve a creare un nuovo database, che potr\u00e0 contenere tabelle, viste, stored procedure, trigger o altri tipi di oggetti.\nSintassi del comando create database.\nLa sintassi \u00e8 la seguente:\nCREATE {DATABASE | SCHEMA} nome_database\n[create_specification [, create_specification] ...]\ncreate_specification:\n[DEFAULT] CHARACTER SET charset_name\nSe nell'esecuzione del comando si specifica si crea il database solo se non esiste, in caso contrario non verr\u00e0 restituito alcun errore. La stringa \"create_specification\" permette di inserire delle opzioni nella creazione del database. Tramite si inserisce il set di caratteri supportato nel database. Tramite si possono definire i dati di default del database.\nAlter database.\nIl comando serve a modificare un database esistente. Non esiste nello standard SQL, ma la maggior parte dei DBMS lo implementa.\nSintassi del comando alter database.\nLa sintassi \u00e8 la seguente:\nALTER {DATABASE | SCHEMA} [nome_database] \n[DEFAULT] CHARACTER SET charset_name\nDrop database.\nIl comando serve a cancellare un database. Tale comando non esiste nello standard SQL, ma tutti i DBMS lo implementano.\nSintassi del comando drop database.\nLa sintassi \u00e8 la seguente:\nDROP DATABASE nome_database\nTabelle.\nCreate table.\nIl comando ha la funzione di creare una nuova tabella (o tavola).\nIl nome della tabella pu\u00f2 essere scritto indifferentemente in MAIUSCOLO o in minuscolo, in ogni caso, per\u00f2, \u00e8 necessario che rispetti le seguenti regole:\nOltre a definire gli attributi di una tabella \u00e8 possibile definire dei vincoli.\nLa tabella pu\u00f2 essere creata vuota (vedi la create table semplice) oppure pu\u00f2 essere creata e riempita di dati (vedi la create table mediante select): nel secondo caso la struttura della tabella \u00e8 definita implicitamente dal numero di colonne (o campi) estratti dalla select, dal tipo di dato di ciascuna colonna e dai nomi delle rispettive colonne estratte dalla select (o dagli alias ad esse applicati).\nNel caso in cui la tabella venga popolata in fase di creazione, la transazione viene automaticamente conclusa da un comando di commit.\nVincoli d'integrit\u00e0.\nPer implementare i vincoli di integrit\u00e0 con l'SQL esistono delle parole riservate.\nVincoli Interrelazionali.\nPer la gestione di questo tipo di vincoli si utilizza la (ovvero chiave esterna). \nQuesto vincolo crea un legame tra i valori di un attributo della tabella corrente e i valori di un attributo di un'altra tabella che \u00e8 in relazione alla tabella corrente stessa. Il vincolo impone che per ogni riga della tabella il valore dell'attributo specificato se diverso dal valore nullo sia presente nelle righe della tabella esterna tra i valori corrispondenti dell'attributo.\nSintassi del comando create table.\nCREATE TABLE nome_tabella(\n nome_colonna1 tipo di dato CONSTRAINT,\n nome_colonna2 tipo di dato CONSTRAINT,\n nome_colonna3 tipo di dato CONSTRAINT,\n nome_colonnaN tipo di dato CONSTRAINT);\nCREATE TABLE nome_tabella\nAS\nSELECT...;\nAlter table.\nSintassi del comando alter table.\nOperatore add.\nALTER TABLE nome_tabella\nADD nome_colonna_nuova tipo_di_dato CONSTRAINT;\n ALTER TABLE nome_tabella\n ADD CONSTRAINT nome_tabella_pk\n PRIMARY KEY (nome_colonna)); /*che funge da chiave primaria*/\n ALTER TABLE nome_tabella\n ADD CONSTRAINT nome_tabella_pk\n ADD INDEX nome_indice (nome_colonna)\n ALTER TABLE nome_tabella_figlia\n ADD CONSTRAINT nome_tabella_figlia_fk\n FOREIGN KEY (nome_colonna) /*che funge da chiave esterna sulla tabella figlia*/\n REFERENCES nome_tabella_padre (nome_colonna)); /*che funge da chiave primaria sulla tabella padre*/\nOperatore modify.\n ALTER TABLE nome_tabella\n MODIFY nome_colonna tipo di dato nuovo; /*il tipo di dato nuovo deve essere compatibile*/\n ALTER TABLE nome_tabella\n MODIFY nome_colonna CONSTRAINT nuova;\nOperatore drop.\n ALTER TABLE nome_tabella\n DROP PRIMARY KEY;\n ALTER TABLE nome_tabella_figlia\n DROP CONSTRAINT nome_tabella_figlia_fk;\nDrop table.\nIl comando consente di distruggere una tabella, eliminandola fisicamente dal database. Come tutti i comandi DDL \u00e8 un'operazione irreversibile, e provoca la perdita di tutti i dati contenuti nella tabella.\nSintassi del comando Drop table.\nDROP TABLE nome_tabella [CASCADE|RESTRICT]\nRename.\nIl comando consente di rinominare i nomi degli attributi di una tabella. Nello standard SQL non esiste, ma molti Dbms lo implementano ad esempio postgres.\nSintassi del comando Rename.\nRENAME nome_tabella TO nuovo_nome_tabella;\nIndici.\nCreate Index.\n\u00c8 una scorciatoia per evitare alter table complessi. Aggiunge un indice a una tabella.\nSintassi del comando Create Index.\nCREATE [UNIQUE] INDEX nome_indice\n ON nome_tabella (nome_colonna [ASC|DESC])\nSe si specifica , l'indice \u00e8 unico, cio\u00e8 i valori al suo interno non possono essere duplicati.\nSe si specifica i valori all'interno dell'indice saranno in ordine ascendente, se si specifica saranno in ordine discendente; il valore predefinito \u00e8 il primo.\nDrop Index.\n\u00c8 una scorciatoia per evitare alter table complessi. Elimina un indice da una tabella.\nSintassi del comando Drop index.\nDROP INDEX nome_indice\n ON nome_tabella"}
{"id": "62113", "revid": "125120063", "url": "https://it.wikipedia.org/wiki?curid=62113", "title": "God Save the Queen (Sex Pistols)", "text": "God Save the Queen \u00e8 il secondo singolo discografico della band punk Sex Pistols. Fu pubblicato il 27 maggio 1977, durante il Giubileo d'Argento della regina Elisabetta II d'Inghilterra.\nNonostante molti credano che la canzone sia stata creata appositamente per il Giubileo, la band ha sempre negato ci\u00f2. Paul Cook disse: \"\u00abNon \u00e8 stata scritta specificatamente per il Giubileo della regina. Non eravamo informati di questo all'epoca, non era un'opera studiata a tavolino per venire fuori e scioccare tutti\u00bb\". Johnny Rotten spieg\u00f2 poi il significato del testo dicendo: \"\u00abNon si scrive una canzone come \"God Save the Queen\" perch\u00e9 si odiano gli inglesi. Si scrive una canzone come questa perch\u00e9 si amano e si \u00e8 stanchi di vederli maltrattati\u00bb\". I Sex Pistols infatti originariamente intendevano intitolare la canzone \"No Future\", ma il loro manager Malcolm McLaren, sapendo dell'imminente Giubileo d'Argento della regina, convinse la band a cambiare il nome del singolo in \"God Save the Queen\", e ne ritard\u00f2 l'uscita per farla coincidere con la manifestazione.\nIl 10 giugno 1977, il giorno stesso del Giubileo, la band cerc\u00f2 di suonare la canzone su una barca sul Tamigi, di fronte al palazzo di Westminster. Dopo una rissa che coinvolse Jah Wobble e un cameraman, la barca attracc\u00f2 e undici persone furono arrestate. La canzone sal\u00ec al secondo posto nella classifica ufficiale \"UK Singles Chart\", sebbene circolassero delle voci, mai confermate n\u00e9 negate, secondo le quali \"God Save the Queen\" fosse in realt\u00e0 il singolo pi\u00f9 venduto nel Regno Unito in quel periodo ma che, per il suo contenuto offensivo e provocatorio, fosse stato bloccato al secondo posto. Comunque raggiunse la prima posizione nella classifica non ufficiale \"NME\".\nFu poi bandito dalla radio della BBC e l'Independent Broadcasting Authority, un'associazione che controlla e regola le trasmissioni nel Regno Unito, proib\u00ec di mandare in onda qualsiasi sua esecuzione. Visto inoltre che molti negozi decisero di non vendere questo singolo, \u00e8 anche possibile che la posizione numero due nella classifica ufficiale non fosse stata dovuta a una vera e propria macchinazione politica, ma semplicemente al fatto che in quell'occasione fossero stati scelti per il sondaggio dei dischi pi\u00f9 venduti parecchi negozi che si erano rifiutati di vendere \"God Save the Queen\".\nLa frase conclusiva \"\u00abNo future\u00bb\" (tradotto \"Nessun futuro\") \u00e8 diventata un vero e proprio emblema del movimento punk rock: anche se l'uso di quest'affermazione nella canzone \u00e8 abbastanza ambiguo, quello che vuole significare \u00e8 che non c'\u00e8 futuro per il sogno dell'Inghilterra. Questo concetto forn\u00ec anche il titolo del documentario sulla storia dei Sex Pistols realizzato da Jon Savage nel 1991, chiamato appunto \"England's Dreaming\".\nPrima che il gruppo siglasse il contratto con la Virgin, un piccolo numero di copie di \"God Save the Queen\" fu stampato e diffuso dall'etichetta A&amp;M. Attualmente queste rare copie sono considerate le pi\u00f9 preziose mai stampate in Gran Bretagna, con un valore stimato al 2006 che pu\u00f2 variare da 500 a 13.000 sterline inglesi a copia.\nClassifiche.\nLa rivista \"Rolling Stone\" classific\u00f2 questo singolo al 173 posto della \"Rolling Stone's 500 Greatest Songs of All Time\". La rivista musicale britannica Sounds lo nomin\u00f2 \"Single of the Year\" (\"Singolo dell'anno\") nel 1977. Nel 1989 venne inserito al diciottesimo posto nella classifica della NME dei migliori singoli di tutti i tempi. Il \"Q Magazine\", rivista musicale inglese, nel 2002 lo inser\u00ec nella lista \"The 50 Most Exciting Tunes Ever...\" ( \"Le 50 canzoni pi\u00f9 emozionanti di sempre...\") e nel 2003 al terzo posto della classifica delle \"100 Songs That Changed The World\" (\"Le 100 canzoni che hanno cambiato il mondo\"). Nel 2007 la NME lanci\u00f2 una campagna per far arrivare la canzone al primo posto delle classifiche inglesi, tuttavia raggiunse solo il quarantaduesimo posto.\nCover.\n\u2022 Le prime due frasi della canzone si possono sentire alla fine del brano \"Fegato, fegato spappolato\" di Vasco Rossi\n\u2022 Una cover di \"God Save the Queen\" \u00e8 stata inserita dai Mot\u00f6rhead nel loro album del 2000 \"We Are Mot\u00f6rhead;\"\n\u2022 Nel 2004 Enrico Ruggeri ha inserito una sua versione del pezzo nell'album \"Punk prima di te;\"\n\u2022 Una parte del brano \u00e8 stata suonata dal vivo dai Foo Fighters agli MTV Europe Music Awards 2007."}
{"id": "62118", "revid": "1305772", "url": "https://it.wikipedia.org/wiki?curid=62118", "title": "Mobilit\u00e0", "text": "Mobilit\u00e0 \u00e8 un termine che ha diverse accezioni e distinti significati:"}
{"id": "62119", "revid": "709565", "url": "https://it.wikipedia.org/wiki?curid=62119", "title": "Modello IS-LM", "text": "Il modello IS-LM \u00e8 una rappresentazione sintetica del pensiero economico keynesiano, cos\u00ec come interpretato dalla sintesi neoclassica. La sigla sta per le parole inglesi \"Investment Saving - Liquidity Money\" ovvero Investimento Risparmio - Liquidit\u00e0 Denaro. Ha lo scopo di rappresentare insieme il settore reale (IS) e quello monetario (LM).\nDescrizione.\nIntroduzione.\nNel 1936 l'economista inglese John Maynard Keynes diede alle stampe l'importante \"Teoria generale dell'occupazione, dell'interesse e della moneta\" che rimase per almeno trent'anni la pi\u00f9 importante opera economica a occuparsi di temi macroeconomici. Nel 1937 sir John Richard Hicks formalizz\u00f2 il sistema keynesiano elaborando uno schema che considera congiuntamente gli aspetti reali e monetari. Questi elabor\u00f2 due curve che chiam\u00f2 IS-LL, che subirono successive rielaborazioni nel dopoguerra, diventando le curve IS-LM (\"investment-saving\", investimento-risparmio; \"liquidity-money\", liquidit\u00e0-denaro).\nSi parla di schema delle curve IS-LM o della sintesi neoclassica-keynesiana, poich\u00e9 il modello IS-LM unisce la rappresentazione del settore reale (curva IS) con quella del settore monetario (LM). Oggi lo schema \u00e8 completato dalle curve AD-AS (domanda aggregata-offerta aggregata).\nL'equilibrio generale macroeconomico si ha quando i due mercati sono simultaneamente in equilibrio, vale a dire quando nel settore reale la domanda aggregata \u00e8 uguale all'offerta aggregata e quando nel settore monetario la domanda di moneta \u00e8 uguale all'offerta di moneta. L'equilibrio \u00e8 simultaneo in quanto i due mercati presentano variabili comuni, e dunque essi sono interdipendenti.\nStatica comparata del modello IS-LM.\nImmaginiamo che nel nostro sistema economico tutte le attivit\u00e0 si suddividano in 2 categorie: quelle che maturano interessi dette \"titoli\" e quelle che non fruttano alcun interesse dette \"moneta\".\nLa domanda di moneta \u00e8 la quantit\u00e0 di moneta di cui hanno bisogno le famiglie per provvedere agli acquisti e per fronteggiare imprevisti. Essa cresce con l'aumentare del PIL; infatti, se il PIL cresce aumenta la necessit\u00e0 di moneta da parte delle famiglie per effettuare le proprie transazioni, mentre decresce con l'aumentare del tasso di interesse dei titoli perch\u00e9 le famiglie riterranno pi\u00f9 conveniente investire in titoli piuttosto che possedere moneta.\nLa domanda di moneta L quindi \u00e8 una funzione differenziabile nelle 2 variabili Y ed r essendo Y il PIL ed r il tasso di interesse. Essendo L(Y,r) crescente in Y e decrescente in r risulta:\nInoltre poich\u00e9 gli agenti economici possono detenere esattamente la quantit\u00e0 di moneta offerta dalla Banca centrale allora l'offerta di moneta m deve eguagliare la domanda di moneta L pertanto:\nPoich\u00e9 sono soddisfatte le ipotesi del teorema delle funzioni implicite o di Dini esiste un intorno di una coppia formula_4 e una funzione formula_5 soluzione di formula_3 e risulta:\nquindi se il tasso di interesse cresce, deve crescere il PIL affinch\u00e9 la domanda di moneta continui ad eguagliare l'offerta di moneta. Quando il tasso di interesse cresce, L decresce in r ma cresce in Y quindi se cresce r e cresce anche il PIL e viceversa l'equilibrio tra domanda e offerta di moneta si mantiene.\nSecondo l'ipotesi keynesiana l'investimento in titoli delle famiglie (risparmio S) non dipende solo dal tasso di interesse ma anche dal livello del reddito (PIL) pertanto S = sY dove s \u00e8 la propensione marginale al risparmio con 0 sY = I(r) + G &lt;/math&gt;\nLa funzione I \u00e8 decrescente in r infatti maggiore \u00e8 il tasso di interesse, minore saranno i prestiti nel mercato dei capitali.\nEssendo soddisfatte anche in tal caso le ipotesi del teorema delle funzioni implicite relativamente alla funzione a 2 variabili H(Y,r):=sY-I(r) risulta:\nquindi affinch\u00e9 i risparmi continuino ad eguagliare la spesa pubblica e la spesa per investimenti se cresce r deve decrescere Y e viceversa.\nOra considerato il sistema dato dalle 2 funzioni implicite sopra indicate dove Y ed r si considerano variabili endogene ed m, G esogene:\npoich\u00e9 le 2 funzioni L ed H sono differenziabili e il determinante:\nsi pu\u00f2 applicare il teorema di invertibilit\u00e0 locale delle funzioni allora esistono 4 valori\nCalcolando la matrice inversa di J e risolvendo il sistema si ottiene:\nEssendo nell'equazione 3) i termini che moltiplicano dG e dm tutti positivi, mentre nell'equazione 4) uno positivo e l'altro negativo esistono 8 possibilit\u00e0 di politica fiscale e monetaria: \nDinamica del Modello IS-LM nel dominio del tempo.\nDopo avere valutato la statica comparata del Modello IS-LM \u00e8 opportuno valutarne anche la dinamica. In particolare \u00e8 possibile valutare in che modo variano in funzione del tempo il PIL Y e il tasso di interesse r, che costituiscono le nostre variabili di stato, a partire da uno stato iniziale prestabilito sotto l'effetto di un prestabilito ingresso nel sistema costituito dalla spesa pubblica G e dall'offerta di moneta m della Banca Centrale.\nPoich\u00e9 il PIL cresce quando la domanda (spesa pubblica pi\u00f9 investimenti) supera i risparmi e il tasso di interesse cresce quando la domanda di moneta supera l'offerta si ha :\nRiscrivendo il sistema in forma lineare si ha\nApplicando la definizione di stato stazionario di un sistema dinamico si ha che nel caso specifico esso risulti uguale alla coppia formula_18 tale che :\nEssendo le funzioni formula_21, formula_22 lineari e crescenti in base alle ipotesi allora esistono le loro rispettive funzioni inverse e si ha :\ne quindi :\nRisolvendo il sistema si ottiene lo stato stazionario :\nPosto :\ne\nper la linearit\u00e0 delle 2 funzioni si ha :\nApplicando la formula di Taylor alle funzioni formula_33, formula_34 si ha :\nche si pu\u00f2 scrivere nella forma:\nCalcolando gli autovalori e gli autovettori della matrice :\ne applicando la formula per il calcolo della soluzione dei sistemi dinamici lineari nel caso di autovalori reali e distinti si ha :\ncon formula_40 matrice formula_41 le cui colonne sono gli autovettori di A,formula_42 matrice diagonale dove sulla diagonale principale vi sono gli esponenziali elevati a ciascun autovalore moltiplicato per formula_43.\nApplicando la formula per il calcolo della soluzione dei sistemi dinamici lineari nel caso di autovalori complessi coniugati si ha:\ncon\ne\nformula_46\ncon formula_47 e formula_48 rispettivamente parte reale e parte immaginaria degli autovalori complessi coniugati. \nSi nota che essendo formula_49, formula_50, formula_51, formula_52 quantit\u00e0 positive gli autovalori della matrice formula_53 sono sia nel caso reale che nel caso complesso coniugato con parte reale negativa quindi calcolando il limite per formula_43 tendente a infinito dello stato del sistema (vettore formula_55 le cui componenti sono il PIL e il tasso di interesse) si nota che il PIL e il tasso di interesse convergono sempre verso lo stato stazionario, pertanto il modello IS LM \u00e8 asintoticamente stabile. La convergenza verso lo stato stazionario pu\u00f2 avvenire o crescendo o decrescendo oppure oscillando.\nDinamica del Modello IS-LM nel dominio di s.\nTrasformando secondo Laplace ambo i membri del sistema di equazioni differenziali e lineari :\nsi ottiene :\nche risulta uguale a :\nIn particolare risulta nel caso di autovalori della matrice A reali e distinti formula_59:\ncon :\nQuindi risulta :\nAntitrasformando secondo Laplace si ottiene :\nNel caso di autovalori della matrice A complessi coniugati si ottiene :\ne quindi :\ncon :\nAntitrasformando secondo Laplace si ottiene:\nEquazioni della curva LM.\nLa curva LM indica tutte le possibili combinazioni dei livelli del reddito reale e del tasso di interesse per le quali vi \u00e8 uguaglianza tra la domanda e l'offerta di moneta in termini reali. Si denotano in quanto segue il tasso di interesse prevalente nel mercato delle attivit\u00e0 finanziarie con formula_68, e il reddito nazionale con formula_69.\nSi supponga esogena e costante l'offerta di moneta formula_70 (\"s\" sta per \"supply\" - \"offerta\", in inglese, formula_71 indica una quantit\u00e0 data), e una domanda di moneta che dipende dal reddito, (considerando per semplicit\u00e0 una funzione lineare formula_72), e inversamente correlata al tasso di interesse, dunque tale che:\nL'eguaglianza tra domanda e offerta (formula_74) definisce la curva, o relazione di equilibrio nel mercato monetario, LM:\nLa scrittura sopra \u00e8 equivalente a:\nIn particolare la prima equazione viene rappresentata su assi cartesiani con la variabile \"Y\" sull'asse delle ascisse e il tasso di interesse \"i\" su quello delle ordinate. La curva ha generalmente inclinazione positiva.\nDalle espressioni sopra discende che un aumento (riduzione) della quantit\u00e0 offerta di moneta formula_77 provocher\u00e0, \"ceteris paribus\", una traslazione verso il basso (verso l'alto) della curva LM, per una distanza pari a formula_78, o equivalentemente, una traslazione verso destra (sinistra) per una distanza pari a formula_79.\nEquazioni della curva IS.\nAnalogamente immaginando uno schema semplificato, senza spesa pubblica, tassazione e settore estero, il reddito nazionale \u00e8 semplicemente uguale alla somma di consumi \"C\" e investimenti \"I\":\nSi supponga ora che i consumi siano una funzione lineare del reddito nazionale, formula_81, dove formula_82 \u00e8 detta propensione marginale al consumo, e ha valore compreso tra 0 e 1; la relazione implica che all'aumentare del reddito nazionale il consumo aggregato aumenti. Si assuma inoltre che gli investimenti siano una funzione lineare decrescente del tasso di interesse \"i\", formula_83, dove formula_84 \u00e8 maggiore di zero; in altre parole un aumento del tasso di interesse, aumentando il costo medio del finanziamento di un investimento, riduce l'ammontare di investimento osservato a livello aggregato nell'economia.\nSostituendo le espressioni per consumi e investimenti aggregati all'interno dell'espressione per il reddito nazionale, si giunge alla relazione di equilibrio nel mercato dei beni reali, o curva IS:\nL'equazione sopra pu\u00f2 essere esplicitata per \"i\", analogamente a quella relativa alla curva LM:\nTale espressione pu\u00f2 essere estesa al caso di un'economia in cui \u00e8 presente l'imposizione fiscale in ammontare formula_87, la spesa pubblica per l'acquisto di beni e servizi formula_88, il settore estero, sinteticamente rappresentato dalle esportazioni nette formula_89, dove formula_90 denota le esportazioni, e formula_91 le importazioni. Il reddito nazionale \u00e8 in tal caso pari a:\nAd esempio, si pu\u00f2 ipotizzare che la tassazione sia una funzione affine del reddito nazionale: formula_93, con formula_94 compreso tra 0 e 1; l'introduzione della tassazione consente inoltre di distringuere tra reddito formula_69 e \"reddito disponibile\", formula_96, da cui dipendono i consumi. Si potrebbe inoltre sviluppare una qualche forma funzionale per le esportazioni nette formula_97, che ad esempio possono dipendere dal tasso di cambio, a sua volta dipendente dal differenziale tra il tasso di interesse nel mercato nazionale e quello medio prevalente sui mercati internazionali. Per sostituzione di tali relazioni nell'espressione per il reddito nazionale si otterr\u00e0 ancora una curva IS; tralasciando per semplicit\u00e0 considerazioni relative alle esportazioni nette, di seguito trattate come una costante esogena, si ha:\nSostituendo, la curva IS \u00e8 data da:\nCos\u00ec come la curva LM, la curva IS \u00e8 normalmente rappresentata con i valore del reddito nazionale \"Y\" sull'asse delle ascisse e quelli del tasso di interesse su quello delle ordinate. Le equazioni sopra indicano che una variazione della spesa autonoma per consumi formula_102 o degli investimenti autonomi formula_103 provocher\u00e0 una traslazione verso destra-sinistra della curva IS per una distanza formula_104 o formula_105 nel caso del modello semplificato, con effetti analoghi nel caso del modello esteso. Con riferimento a quest'ultimo, \u00e8 possibile osservare che un aumento (riduzione) della spesa pubblica per beni e servizi formula_106 ha, \"ceteris paribus\", l'effetto di traslare verso destra (sinistra) la curva IS per una distanza formula_107.\nEquilibrio simultaneo nei mercati dei beni reali e delle attivit\u00e0 finanziarie.\nUnendo infine le curve IS e LM si ottiene un'espressione per il tasso di interesse che realizza l'equilibrio simultaneo nel mercato dei beni reali e delle attivit\u00e0 finanziarie, pari a:\nIl reddito nazionale di equilibrio \u00e8 inoltre dato da:\nNel caso del modello esteso, comprendente spesa pubblica, imposizione ed esportazioni nette, le espressioni sopra sono ovviamente pi\u00f9 complicate, restando tuttavia invariata la logica del modello.\nAnalisi del comportamento dell'economia attraverso gli spostamenti delle curve IS-LM.\nPolitica fiscale.\nLa politica fiscale \u00e8 messa in atto dallo stato facendo variare le Tasse (T) o le Spese statali (G). Questa politica influenza direttamente la curva IS in due differenti maniere:\nUna diminuzione delle tasse o un aumento delle spese statali comporta graficamente uno spostamento della curva IS verso destra.\nUn aumento delle tasse o una diminuzione delle spese statali comporta uno spostamento della curva IS verso sinistra.\nIl \"moltiplicatore keynesiano\", dal nome del suo scopritore (o inventore, secondo l'opinione epistemologica che si ha della scienza economica) John Maynard Keynes (in realt\u00e0 l'invenzione del moltiplicatore, secondo L.L. Pasinetti, \u00e8 da attribuirsi al suo allievo prediletto Richard Kahn; all'inizio, J.M. Keynes era alquanto titubante nell'utilizzare tale invenzione perch\u00e9 avrebbe stravolto il paradigma economico prevalente del periodo), \u00e8 l'effetto per cui un incremento della domanda aggregata derivante appunto da un aumento delle componenti autonome, come spesa pubblica, consumo delle famiglie, investimenti...ecc. genera un aumento pi\u00f9 che proporzionale nel reddito di equilibrio. In altre parole quello che Keynes afferma \u00e8 che \u00e8 possibile aumentare il reddito (e l'occupazione) incentivando la domanda aggregata AD. Il modo migliore per incentivare la domanda aggregata \u00e8 quello di effettuare politiche di spesa pubblica G (infatti AD \u00e8 composta, oltre che da C, I ed NX (esportazioni nette), anche da G; il modello \u00e8 basato sull'economia chiusa, quindi NX non sarebbe comunque presente). Ancora oggi, tutte le politiche di sostegno pubblico alla domanda aggregata vengono definite \"keynesiane\", con riferimento a questa teoria.\nPolitica Monetaria.\nLa politica monetaria \u00e8 messa in atto dall'autorit\u00e0 monetaria facendo variare la quantit\u00e0 di moneta circolante (formula_110) presente sul mercato. Questa politica influenza direttamente la curva LM in due differenti maniere:\nUn aumento di formula_110 determina graficamente uno spostamento della curva LM verso destra.\nUna diminuzione di formula_110 determina graficamente uno spostamento della curva LM verso sinistra.\nTuttavia il concetto di rappresentazione della curva LM come una retta obliqua \u00e8 ormai superato. Essa, infatti, viene rappresentata nei manuali di macroeconomia pi\u00f9 aggiornati (ad esempio la nuova edizione scritta da Blanchard nel 2015) come una retta orizzontale che indica il tasso di interesse stabilito dalle Banche Centrali.\nAnalisi degli effetti della politica economica nel modello IS-LM.\nSi esaminano di seguito gli effetti della politica economica nel contesto del modello IS-LM; \u00e8 importante precisare che, a scopo semplificativo, l'analisi \u00e8 basata sull'ipotesi di un'economia chiusa al commercio estero, o tale per cui gli effetti legati alle esportazioni/importazioni siano trascurabili.\nPolitica fiscale.\nLa politica fiscale agisce tramite la spesa pubblica per l'acquisto di beni e servizi, formula_88 nella notazione sopra, e tramite l'imposizione fiscale formula_87. Una variazione di una o entrambe le grandezze si rifletter\u00e0 sui valori di equilibrio del reddito nazionale e del tasso di interesse prevalente sul mercato, simultaneamente determinati nel contesto del modello IS-LM; un'analisi di tali effetti sull'equilibrio \u00e8 definita esercizio di statica comparata.\nA seconda delle ipotesi sul valore dei parametri che figurano nelle equazioni del modello, la politica fiscale produce effetti assai diversi, illustrati di seguito e in figura.\nAl fine di illustrare tale conclusione, si consideri il caso di una politica fiscale \"espansiva\", in cui cio\u00e8 si aumenta la spesa pubblica per beni e servizi formula_88. Ci\u00f2 comporta, per quanto visto sopra, una traslazione verso destra della curva IS; l'effetto netto sull'equilibrio dipende dall'interazione con la curva LM.\nUna prima possibilit\u00e0 (caso \"generale\") \u00e8 che la curva LM abbia pendenza positiva; in tal caso l'aumento della spesa pubblica provoca un aumento del reddito nazionale (da formula_116 a formula_117) ma anche un aumento del tasso di interesse (da formula_118 a formula_119). Ci\u00f2 provoca una parziale riduzione degli investimenti, il cui costo aumenta all'aumentare del tasso di interesse - si parla di \"spiazzamento\" (in inglese, \"crowding out\") degli investimenti; cos\u00ec che il reddito nazionale aumenta in misura minore rispetto a quanto avverrebbe in assenza di variazioni del tasso di interesse.\nQuesto primo caso \u00e8 intermedio rispetto a due casi \"estremi\", associati ai punti di vista \"classico\" e \"Keynesiano\", che si contrappongono nella teoria macroeconomica. Il punto di vista \"classico\" \u00e8 che la domanda di moneta sia insensibile a variazioni del tasso di interesse: nella notazione sopra adottata, formula_120, cos\u00ec che la curva LM \u00e8 verticale. In tal caso una politica fiscale espansiva che trasli verso destra la curva IS non ha alcun potere di alterare il livello del reddito nazionale; l'intero effetto della politica fiscale si scarica infatti sul tasso di interesse, con il completo spiazzamento degli investimenti da parte della spesa pubblica.\nIl punto di vista \"Keynesiano\" \u00e8 invece che la domanda di moneta sia infinitamente sensibile a variazioni del tasso di interesse, e che formula_121, cos\u00ec che la curva LM \u00e8 orizzontale. Questa ipotesi \u00e8 anche detta della \"trappola della liquidit\u00e0\": poich\u00e9 la domanda di moneta \u00e8 molto sensibile a variazioni del tasso di interesse, il mercato delle attivit\u00e0 finanziarie sopporter\u00e0 una qualunque iniezione di moneta senza che il tasso di interesse si modifichi. In tal caso, una politica fiscale espansiva non avrebbe alcun effetto sul tasso di interesse, non dando dunque adito ad alcuno spiazzamento degli investimenti, e andando ad aumentare il livello del reddito nazionale.\nPolitica monetaria.\nL'analisi della politica monetaria nell'ambito del modello IS-LM \u00e8 analoga al caso della politica fiscale; anche qui si distingue tra ipotesi \"generale\", \"classica\", e \"Keynesiana\", illustrate di seguito e in figura.\nOnde illustrare il funzionamento del modello, si consideri una politica monetaria \"espansiva\", che aumenti l'offerta di moneta formula_110. Nel caso \"generale\", ci\u00f2 provoca una traslazione verso destra della curva LM, che riduce il livello del tasso di interesse; ci\u00f2 causa a sua volta un aumento degli investimenti, incrementando il reddito nazionale. Nel caso \"classico\", l'effetto \u00e8 ancora pi\u00f9 pronunciato, poich\u00e9 la curva LM \u00e8 verticale; nel caso \"Keynesiano\" per contro, essendo la curva LM orizzontale, non si produce alcun effetto sul tasso di interesse n\u00e9, di conseguenza, sul reddito nazionale.\nQuali conclusioni per la politica economica?\nCome illustrato sopra, gli effetti della politica economica possono essere assai differenti a seconda delle ipotesi sui valori dei parametri del modello IS-LM considerati. Le conclusioni esposte sopra hanno suggerito l'attribuzione di colorazioni \"politiche\" alle diverse scuole di pensiero: a causa della maggiore efficacia della politica fiscale sotto le ipotesi Keynesiane, la scuola Keynesiana \u00e8 considerata fautrice di un rilevante intervento dello Stato nell'economia; per contro, la scuola classica \u00e8 reputata pi\u00f9 favorevole a una politica di \"laissez-faire\". Inutile precisare che tali interpretazioni sono legate a notevoli semplificazioni dei pensieri Keynesiano e (neo-) classico, e che attribuire a questi una connotazione politica non \u00e8 pi\u00f9 sensato che attribuirla, ad esempio, alla meccanica Newtoniana o a quella quantistica nell'ambito della fisica. Il messaggio dell'analisi di statica comparata condotta, con strumenti euristici, sopra, \u00e8 che lo studio degli effetti della politica economica non pu\u00f2 prescindere da un'analisi empirica delle condizioni dell'economia, volta a determinare quale delle ipotesi considerate (generale, Keynesiana, classica) sia maggiormente fondata.\nPopolarit\u00e0 del modello IS-LM.\nIl modello IS-LM \u00e8 stato a lungo il modello di riferimento per valutare le conseguenze della politica economica. A partire dagli anni settanta, tuttavia, \u00e8 stato oggetto di crescenti critiche da parte delle scuole di pensiero neoclassica e monetarista, a causa della difficolt\u00e0 di trattare i problemi relativi all'inflazione, particolarmente feroce in quel decennio. La scuola monetarista inoltre, seguendo l'argomentazione dell'economista Robert Lucas, critica il modello per l'assenza di una trattazione esplicita delle aspettative concernenti la politica economica. L'approccio IS-LM presta inoltre il fianco alle critiche dei sostenitori della \"microfondazione\" della macroeconomia, ossia della posizione per cui i modelli macroeconomici dovrebbero essere basati su rigorose fondamenta microeconomiche che giustifichino le relazioni formulate a livello aggregato, piuttosto che muovere da premesse generali concernenti variabili aggregate come quelle presentate sopra.\nViceversa gli economisti post-keynesiani rifiutano il modello IS-LM di Hicks, in quanto lo ritengono un'interpretazione indebita del pensiero di Keynes, che tradisce i principi pi\u00f9 innovativi della \"Teoria generale\", riportandoli nell'ambito dell'equilibrio economico generale (J. Robinson definiva sprezzantemente questo approccio \u201ckeynesismo bastardo\u201d).\nAllo stato attuale (2005) al modello IS-LM \u00e8 riconosciuta una indubbia validit\u00e0 euristica, nonch\u00e9 validit\u00e0 come buona approssimazione in condizioni di inflazione moderata, quali ad esempio quelle degli ultimi anni."}
{"id": "62122", "revid": "1522738", "url": "https://it.wikipedia.org/wiki?curid=62122", "title": "Campi Iridati", "text": "I Campi Iridati sono un luogo di Arda, l'universo immaginario fantasy creato dallo scrittore inglese J.R.R. Tolkien. Nelle edizioni del Signore degli Anelli fino al 2003 il loro nome era \"Campo Gaggiolo\".\nChiamati \"Loeg Ningloron\" in Sindarin, sono situati nella valle del Fiume Iridato, affluente dell'Anduin.\nIn questo luogo Isildur e i suoi figli vennero attaccati dagli Orchi e uccisi. Isildur cerc\u00f2 di scappare infilandosi l'Unico Anello (che dava l'invisibilit\u00e0 a chi lo portava) e gettandosi nel fiume. Tuttavia nell'acqua l'anello si sfil\u00f2 dal dito, sicch\u00e9, tornato visibile, Isildur venne ucciso dalle frecce degli Orchi.\nOltre due millenni dopo, lo Hobbit D\u00e9agol ritrov\u00f2 l'Unico Anello dal Fiume Iridato e venne ucciso da suo cugino Sm\u00e9agol, che in seguito divenne il malvagio Gollum."}
{"id": "62123", "revid": "2567", "url": "https://it.wikipedia.org/wiki?curid=62123", "title": "Campo Gaggiolo", "text": ""}
{"id": "62124", "revid": "57342", "url": "https://it.wikipedia.org/wiki?curid=62124", "title": "Franco Rasetti", "text": "Biografia.\nAnni giovanili.\nNipote del medico e naturalista Gino Galeotti e da questi stimolato, dimostr\u00f2 sin dall'infanzia uno spiccato interesse per le scienze naturali, dedicandosi alla collezione e l'illustrazione di piante e di piccoli animali e sviluppando un talento anche in campo artistico e figurativo, attivit\u00e0 che riprender\u00e0 in et\u00e0 matura. Suo padre, Giovanni Emilio Rasetti, era professore di Agricoltura, specializzato in chimica, entomologia, botanica e geologia. La madre, Adele Galeotti, era una pittrice appassionata di scienze naturali, da cui Franco Rasetti prese una grande abilit\u00e0 nell'arte del disegno\nFisica.\nRasetti frequent\u00f2 l'Universit\u00e0 di Pisa, prima come studente d'ingegneria, poi come studente di fisica, dove conobbe Enrico Fermi, laureandosi nel 1922. Trascorse un anno in California, presso il California Institute of Technology (Caltech), dedicandosi a esperimenti sullo spettro Raman delle molecole di azoto, che si riveleranno fondamentali per la comprensione di alcune propriet\u00e0 dei nuclei atomici. Fu tra i primi a studiare sperimentalmente le propriet\u00e0 dei neutroni, svolgendo un ruolo cruciale nelle ricerche di Fermi sulla radioattivit\u00e0 indotta mediante bombardamento di neutroni (1934-38).\nNel 1928 s'iscrisse al partito nazionale fascista (PNF). Nel 1930 ottenne la cattedra di spettroscopia all'Universit\u00e0 di Roma \"La Sapienza\", nel famoso istituto di via Panisperna, diretto dal senatore Orso Corbino, iniziando cos\u00ec la collaborazione con Enrico Fermi. Nel 1938 gli fu assegnato il premio Mussolini dell'Accademia d'Italia per la classe delle scienze..\nNel 1939, con l'adozione delle leggi razziali fasciste, la mutata situazione politica italiana spinse Rasetti, pur non essendo ebreo, a lasciare l'Italia, come erano stati costretti a fare alcuni componenti del gruppo di Via Panisperna, Fermi, Segr\u00e8, Pontecorvo. Emigr\u00f2 dunque in Canada, presso l'Universit\u00e0 Laval di Qu\u00e9bec, compiendo ricerche sui raggi cosmici (di particolare rilievo la prima misura diretta della vita media del muone) e di spettroscopia nucleare. Profondamente contrario al coinvolgimento degli scienziati nelle ricerche belliche (\u00abLa guerra \u00e8 una cosa idiota\u00bb) rifiut\u00f2 di far parte del Progetto Manhattan sulla bomba atomica. Rimase in Canada fino al 1947.\nRiscoperta delle scienze naturali.\nSpost\u00f2 cos\u00ec gradualmente il suo impegno verso quelli che erano sempre stati suoi grandi interessi al di fuori della fisica e che lo avevano caratterizzato nella giovinezza, ovvero gli studi naturalistici. Nel 1947 si trasfer\u00ec alla Johns Hopkins University di Baltimora, dove insegn\u00f2 ancora fisica, ma anche geologia, paleontologia, entomologia e botanica, divenendo uno degli studiosi pi\u00f9 autorevoli dell'era geologica del Cambriano. In seguito si stabil\u00ec in Belgio. Nel 1952 \u00e8 stato decorato della Medaglia Charles Doolittle Walcott. \u00c8 stata la prima persona a fotografare la \"Saxifraga florulenta\", una pianta talmente difficile da osservare che si dubitava perfino della sua effettiva esistenza.\nNonostante il notevole contributo apportato alle due branche scientifiche, la sua scelta non collaborativa in campo bellico, condivisa solo in seguito da altri fisici (Albert Einstein, Enrico Fermi e Robert Oppenheimer in testa), port\u00f2 la figura di Franco Rasetti nel quasi totale oblio. La sua figura compare nel romanzo \"Lessico famigliare\" di Natalia Ginzburg, al cui fratello, Gino Levi Martinoli, era legato da profonda amicizia.\nMorte.\nDeceduto nel 2001, la sua salma \u00e8 sepolta nella cappella di famiglia del cimitero di Pozzuolo Umbro dal 23 novembre 2002. Presso lo storico Palazzo Moretti di Pozzuolo Umbro, dal 2009, l'associazione ha allestito una mostra permanente dedicata alla sua biografia. La signora Marie Madeleine Hennin vedova Rasetti, nata il 2 giugno 1909 a Huy, in Belgio, \u00e8 morta il 27 febbraio 2011 a Waremme, in Belgio. Le ceneri sono state tumulate il 9 giugno 2012 presso la cappella della famiglia Rasetti nel cimitero di Pozzuolo."}
{"id": "62127", "revid": "121101275", "url": "https://it.wikipedia.org/wiki?curid=62127", "title": "Segmento", "text": "In geometria un segmento \u00e8 una parte di retta compresa tra due punti, detti estremi del segmento. \nQuando i due estremi si trovano su una curva, il segmento \u00e8 detto corda. Quando i due estremi sono vertici di un poligono, il segmento \u00e8 detto lato se i due vertici sono adiacenti, altrimenti \u00e8 detto diagonale.\nIl segmento, generalmente, si indica con due lettere maiuscole dell'alfabeto latino, poste agli estremi (indicati da 2 punti). Essendo una linea, si pu\u00f2 indicare anche con una lettera minuscola posta fra i due estremi, anche se questa notazione non \u00e8 propriamente corretta.\nDefinizione astratta.\nIn algebra lineare si pu\u00f2 introdurre un concetto primitivo di segmento, costruito in un ambiente generico e astratto quale uno spazio vettoriale: si definisce \"segmento\" un sottoinsieme \"L\" di uno spazio vettoriale reale \"V\" che pu\u00f2 essere descritto come \nGli estremi di \"L\" sono poi definiti come i vettori formula_2 e formula_3. \nUn segmento (chiuso) di estremi formula_4 e formula_5 pu\u00f2 essere indicato con la scrittura formula_6, analoga alla notazione utilizzata nel caso 1-dimensionale per gli intervalli di formula_7."}
{"id": "62128", "revid": "125757556", "url": "https://it.wikipedia.org/wiki?curid=62128", "title": "Marco Cappato", "text": "\u00c8 tesoriere dell'Associazione Luca Coscioni, promotore del \"Congresso mondiale per la libert\u00e0 di ricerca\" e della campagna \"Eutanasia legale\". \u00c8 stato deputato europeo radicale eletto nella Lista Emma Bonino, iscritto al gruppo ALDE, \u00e8 stato Consigliere comunale e metropolitano a Milano e presidente di Radicali Italiani. Giornalista pubblicista dal 2012, cura l'edizione domenicale della rassegna stampa di Radio Radicale \"Stampa e regime\" dal 2007.\nHa ottenuto popolarit\u00e0 sul piano politico e sociale soprattutto per la vicenda di DJ Fabo (soprannome di Fabiano Antoniani), uomo tetraplegico in seguito ad un incidente, che Cappato ha accompagnato in Svizzera per potergli permettere il suicidio assistito.\nBiografia.\nFrequenta le scuole elementari al Collegio cattolico Villoresi San Giuseppe di Monza e le scuole medie statali a Vedano al Lambro. Gioca a pallacanestro nella Forti e Liberi Monza. Nel 1982 \u00e8 selezionato dal Children's International Summer Village (Unesco) per un soggiorno a G\u00f6teborg con ragazzi di tutto il mondo. Dopo aver conseguito la maturit\u00e0 classica al Liceo Ginnasio B. Zucchi di Monza nel 1989, si laurea a pieni voti in Economia all'Universit\u00e0 Bocconi nel 1994 con una tesi sulle \"strategie di internazionalizzazione delle imprese non profit\".\nGli inizi nei Radicali: Monza, Bruxelles, New York.\nDi famiglia radicale, nel 1990 si iscrive al \"Coordinamento radicale antiproibizionista\" e nel 1991 al Partito radicale. Conosce Marco Pannella in occasione della campagna per le elezioni comunali del 1992 a Monza (il fratello Massimo \u00e8 candidato e poi eletto della Lista Pannella). Partecipa al Congresso del Partito radicale nel febbraio 1993 e alle raccolte firme referendarie di quegli anni. Dal 1993 ricopre gli incarichi di Consigliere generale del \"Movimento dei Club Pannella\", di cui diviene segretario nazionale nel 1994.\nNel gennaio 1995 interrompe l'attivit\u00e0 aziendale e si trasferisce a Bruxelles per collaborare con il Gruppo dell'Alleanza Radicale Europea e gli eletti della Lista Pannella al Parlamento europeo. Diventa consigliere generale del Partito Radicale ed \u00e8 impegnato nelle campagne antiproibizioniste e libertarie.\nNel 1996 a Bruxelles, in seguito ad una manifestazione non autorizzata davanti alla sede del quotidiano belga \"Le Soir\" contro la censura tenuta nei confronti del congresso del \"Coordinamento Radicale Antiproibizionista\" (di cui in quell'anno \u00e8 divenuto tesoriere), Marco Cappato \u00e8 arrestato dalla polizia belga insieme ad una trentina di attivisti radicali, e tenuto nel carcere di Bruxelles per alcune ore.\nNel 1997 e nel 1998 \u00e8 il responsabile del Partito Radicale Transnazionale alle Nazioni Unite di New York, da dove conduce la campagna antiproibizionista (partecipa con Marco Perduca alla Sessione Speciale dell'Assemblea generale sulle droghe, UNGASS, dall'8 al 10 giugno 1998) e la campagna per l'istituzione del Tribunale penale internazionale. Durante la Conferenza diplomatica che porter\u00e0 dal 15 giugno al 17 luglio 1998 all'adozione dello Statuto di Roma, l'azione di Cappato \u00e8 notata dal Washington Post. Dal gennaio 1999 (anno in cui \u00e8 eletto europarlamentare) al luglio 2001 \u00e8 Coordinatore del \"Comitato dei Radicali per la rivoluzione liberale e gli Stati Uniti d'Europa\", il soggetto di coordinamento di tutte le organizzazioni dell'area Radicale che terr\u00e0 nel 2000 le prime elezioni online degli organi dirigenti di un movimento politico.\nNel 2000 si candida con la Lista Bonino Pannella alla Presidenza della Regione Veneto, ottenendo il 2,5%.\nPrimo mandato al Parlamento europeo.\nNel giugno 1999 viene eletto deputato europeo della Lista Emma Bonino, carica che ricoprir\u00e0 fino alle elezioni del 2004, e che torner\u00e0 a ricoprire nel maggio 2006 subentrando ad Emma Bonino, nel frattempo nominata Ministro del commercio internazionale nel Governo Prodi II.\nDa deputato \u00e8 attivo in particolare sulle questioni delle \"libert\u00e0 digitali\" ed \u00e8 relatore del Parlamento europeo per la Direttiva sulla \"privacy nelle comunicazioni elettroniche\". Il suo lavoro contro le proposte di sorveglianza generalizzata delle comunicazioni elettroniche gli vale l'attribuzione del premio \"Europeo dell'anno\" da parte del settimanale di affari europei \"European Voice\". Nella motivazione per la nomination si legge: \"per la sua leadership nella campagna per la protezione della privacy, in particolare per mantenere protetti i dati personali dei cittadini nel momento in cui Unione europea e Stati Uniti hanno intrapreso la guerra contro il terrorismo\".\nCappato vers\u00f2 il premio di euro all'\"Associazione Luca Coscioni per la libert\u00e0 di ricerca scientifica\". Sempre per l'impegno contro leggi europee di sorveglianza riceve la nomination per il premio \"politico dell'anno\" da parte della rivista statunitense \"Wired\". \u00c8 anche relatore parlamentare sulla Decisione UE sugli \"attacchi contro i sistemi d'informazione\" e sul \"riutilizzo delle informazioni detenute dalle amministrazioni pubbliche\".\nNel dicembre 2001, per manifestare l'opposizione a una lunga serie d'arresti per possesso di piccole quantit\u00e0 di cannabis avvenuti in Gran Bretagna in quel periodo, insieme all'europarlamentare britannico Chris Davies si sottopone volontariamente all'arresto a Manchester con un'azione nonviolenta di disobbedienza civile contro le leggi britanniche che vietano il possesso di droghe ad uso personale. Sconta per questo quattro giorni di detenzione nel carcere \"Strangeways\" della citt\u00e0 britannica.\nDal marzo al novembre del 2002 \u00e8 presidente della direzione del Partito Radicale Transnazionale. Dall'ottobre 2002 \u00e8 Coordinatore dei Parlamentari per l'Azione Antiproibizionista, un centinaio di legislatori da tutto il mondo per la riforma delle convenzioni internazionali sulle droghe. Nel 2003, per proporre a Governi e Parlamenti la legalizzazione delle droghe e la riforma delle Convenzioni ONU visita Messico (Conferenza a Merida dell'11 marzo), Costa Rica, Colombia, Per\u00f9, Argentina, Uruguay e Brasile, insieme a Marco Perduca.\nElezioni online, l'incontro di Luca e il sostegno a Piergiorgio Welby.\nDopo l'incontro dei Radicali con Luca Coscioni, il ricercatore universitario malato di sclerosi laterale amiotrofica che, in occasione delle elezioni online del 2000, investe il partito dell'urgenza di una campagna per la libert\u00e0 di ricerca scientifica, anche Marco Cappato si occupa direttamente della questione. Durante il suo mandato parlamentare si impegna con successo per sbloccare i fondi europei destinati alla ricerca sulle cellule staminali da embrioni sovrannumerari.\nNel 2004 viene eletto segretario dell'Associazione Luca Coscioni \"per la libert\u00e0 di ricerca scientifica\", fa parte dei Comitati promotori dei referendum abrogativi della nuova legge sulla fecondazione assistita ed \u00e8 coordinatore delle iniziative elettorali e referendarie dell'area radicale e radical-liberale in occasione delle elezioni europee del 2004. Nel maggio 2004 compie un'azione di disobbedienza civile al Decreto Urbani, collegandosi a una rete di scambio peer-to-peer, da dove scarica la versione non distribuita in Italia del film \"Blade runner,\" e viene identificato dalla Polizia Postale.\nCome segretario dell'Associazione Luca Coscioni \"per la libert\u00e0 della ricerca scientifica\", Marco Cappato \u00e8 tra i promotori del \"Congresso mondiale per la libert\u00e0 di ricerca scientifica\" e ne rimane il coordinatore.\nNel 2005 \u00e8 stato rieletto segretario dell'Associazione Luca Coscioni. \u00c8 stato candidato alle politiche del 9 e 10 aprile nelle liste della Rosa nel Pugno per la camera dei deputati ed \u00e8 stato conseguentemente proclamato eletto per la circoscrizione Piemonte I.\nNel settembre 2006, su iniziativa di Marco Pannella, sostiene il radicale Piergiorgio Welby, malato di distrofia e co-presidente dell'associazione Luca Coscioni, a chiedere il distacco del respiratore, prima attraverso un videoappello di Welby al Presidente della Repubblica Giorgio Napolitano (al quale il Presidente risponde) e poi con una serie di azioni giudiziarie e nonviolente (lo sciopero della fame di Cappato durer\u00e0 17 giorni), riscuotendo l'attenzione dell'opinione pubblica di tutto il mondo fino ad ottenere il 20 dicembre 2006 l'interruzione delle terapie sotto sedazione con l'assistenza dell'anestesista Mario Riccio e l'avvocato Giuseppe Rossodivita. L'anno successivo un altro malato Giovanni Nuvoli chiede di sospendere la ventilazione artificiale con l'aiuto dell'anestesista radicale Tommaso Ciacca, che sar\u00e0 per\u00f2 bloccato dalle forze dell'ordine, costringendo Nuvoli a morire dopo 8 giorni di auto-sospensione della nutrizione e idratazione.\nSecondo mandato e l'attivismo civile internazionale.\nL'8 maggio 2006 si dimette dal Parlamento italiano per tornare a ricoprire le funzioni di deputato europeo, essendo subentrato ad Emma Bonino, dimissionaria in quanto optante per la carica di deputato e ministro italiano. All'europarlamento, \u00e8 iscritto al gruppo dell'ALDE. \u00c8 membro della Commissione per gli affari esteri e della Delegazione per le relazioni con i paesi del Mashrek. Il 18 marzo 2007 manifesta a La Avana (Cuba) con i suoi compagni assieme alle Damas De Blanco, le mogli dei prigionieri politici.\nIl 27 maggio 2007 \u00e8 arrestato a Mosca mentre era alla testa di una delegazione radicale che, assieme a parlamentari di altri gruppi, voleva consegnare al sindaco Luzhkov una lettera firmata da 50 deputati europei e italiani che sollecitava le autorit\u00e0 ad autorizzare lo svolgimento del Gay pride moscovita. Mentre distribuiscono il volantino col testo della lettera, un gruppo di naziskin li aggredisce violentemente. La polizia russa, anzich\u00e9 proteggere gli aggrediti, provvede ad arrestarli. \u00c8 scarcerato dopo qualche ora senza processo, bench\u00e9 abbia chiesto di esservi sottoposto al pari dei Radicali moscoviti.\nIl 19 dicembre 2008 Marco Cappato, insieme ad Antonella Casu (segretario di Radicali Italiani), ed a Sergio D'Elia (segretario di Nessuno Tocchi Caino), presenta denuncia verso il Ministro della salute Maurizio Sacconi, presso la Procura di Roma, per violenza privata ed intimidazioni, in seguito al quale. Il 14 gennaio 2009 ottiene l'approvazione da parte del Parlamento europeo di Strasburgo (con 355 voti a favore e 195 contro) del \"rapporto\" sull'accesso ai documenti del Consiglio europeo, del Parlamento europeo e della Commissione europea.\nIn particolare, sono state approvate le proposte mutuate dall'iniziativa di Radicali Italiani per una \"anagrafe pubblica degli eletti\", contro l'assenteismo degli europarlamentari italiani ed europei. Il 17 gennaio 2009, in seguito alla sua denuncia, la Procura di Roma iscrive il ministro Maurizio Sacconi al registro degli indagati.\nNel maggio 2009 riceve dal Consiglio europeo, in seguito ad una sua interrogazione parlamentare del marzo 2008, uno \"studio\" sul costo dell'attuale dipendenza delle istituzioni europee dalla Microsoft e sull'eventuale risparmio dell'adozione di software libero. Questo risultato porta ad un grande apprezzamento e grande visibilit\u00e0 per Marco Cappato da parte della comunit\u00e0 open source su internet, con articoli di stima che ne accrescono la fama sul web.\nIl 9 settembre 2009 partecipa a Salerno al primo congresso dell'associazione di informatici denominata \"Agor\u00e0 Digitale\", volta a promuovere la libert\u00e0 di internet.\nFormigoni e l'attivit\u00e0 politica in Lombardia.\nSuccessivamente Marco Cappato si dedic\u00f2 anche all'attivit\u00e0 politica per la citt\u00e0 di Milano e per la sua regione, la Lombardia.\nNella primavera 2010 si candid\u00f2 a presidente della regione per la Lista Bonino Pannella per le elezioni lombarde di fine marzo 2010. Il suo partito per\u00f2 non riusc\u00ec a raccogliere il numero sufficiente di firme e cos\u00ec la sua candidatura decadde. Causa di questo obiettivo mancato fu, secondo Marco Cappato e i Radicali, lo stato di completa illegalit\u00e0 nelle procedure ufficiali per la raccolta delle firme, che rendono questa operazione quasi irrealizzabile con metodi legali. Cappato e Lorenzo Lipparini, a nome della Lista Pannella, ricorsero contro l'elezione di Roberto Formigoni a Presidente della Regione Lombardia denunciando la falsificazione delle firme a sostegno della candidatura di Formigoni e della sua coalizione.\nDopo innumerevoli presidi, manifestazioni e qualche avventura giudiziaria (con l'espulsione a forza di Cappato dal settore del pubblico del Consiglio regionale in occasione della seduta inaugurale nel 2010) e l'accertamento dei falsi da parte del Tribunale civile di Milano il consiglio di Stato annull\u00f2 l'elezione di Formigoni e di tutto il Consiglio regionale della Lombardia solo il 27 marzo 2015, quando ormai era gi\u00e0 stato eletto un nuovo Presidente, Roberto Maroni (LN), e un nuovo Consiglio regionale.\nConsigliere della citt\u00e0 metropolitana e candidato sindaco di Milano.\nNel 2014 divent\u00f2 consigliere della neonata citt\u00e0 metropolitana di Milano per la lista civica \"Costituente per la Partecipazione\", assieme al consigliere comunale di Milano per il PSI, Roberto Biscardini, avendo ottenuto 1.723 preferenze.\nIl 29 marzo 2016 durante una conferenza stampa annunci\u00f2 di volersi candidare a sindaco di Milano alle elezioni amministrative del 5 giugno con una propria lista appoggiata dai Radicali Italiani e sostenuta da Guy Verhofstadt, riuscendo a raccogliere le firme necessarie per presentare la lista Radicali Federalisti Laici Ecologisti e candidandosi cos\u00ec ufficialmente a sindaco di Milano.\nIniziative a favore dell'Ambiente.\nNel giugno del 2010, aveva dato vita insieme ad Edoardo Croci (ex assessore al traffico per il Comune di Milano) ed Enrico Fredrighini (consigliere comunale dei Verdi a Milano) ad un comitato per cinque proposte ambientaliste per la citt\u00e0 di Milano.\nDieci anni dopo, il 23 aprile 2020 (in occasione della Giornata della Terra) Marco Cappato lancia, insieme a Monica Frassoni e altri cinque organizzatori da tutta Europa, un'iniziativa civica europea (ICE) contro il riscaldamento globale, chiamata \"Stop global warming\". L'iniziativa civica europea funziona come una petizione, che al raggiungimento di un milione di firme verr\u00e0 obbligatoriamente discussa al parlamento europeo. \"Stop global warming\" propone un'azione europea per disincentivare l'utilizzo di combustibili fossili. Essa consiste nella tassazione delle emissioni di CO2 per le aziende all'interno dell'unione europea e un adattamento per le merci che vengono prodotte al di fuori dei confini europei.\nAiuto al suicidio assistito.\nNel febbraio 2017 compie un gesto di disobbedienza civile per la campagna Eutanasia Legale dell'Associazione Luca Coscioni, accompagnando Fabiano Antoniani, detto Dj Fabo, un uomo rimasto tetraplegico e non vedente in seguito a incidente stradale, da Milano a Zurigo (Svizzera) per l'ottenimento dell'assistenza alla morte volontaria nella clinica Dignitas, dove si pratica il suicidio assistito.\nIn seguito al rientro in Italia, si autodenuncia per il reato di cui all'art. 580 c.p., ovvero aiuto al suicidio.\nNel settembre 2019 Cappato viene dichiarato non punibile, in ragione del fatto che l'eventuale colpevolezza circa il suicidio assistito sia da rimettere alla fattispecie del caso.\nIl 23 dicembre 2019 Cappato \u00e8 stato assolto anche dalla Corte d\u2019Assise di Milano sul \"caso dj Fabo\" perch\u00e9 il \"fatto non sussiste\".\nReferendum sull'eutanasia.\nNel 2021 vengono raccolte le firme necessarie per chiedere la legalizzazione dell\u2019eutanasia.\nIl 15 febbraio 2022, la Corte Costituzionale ha dichiarato inammissibile il referendum sull'eutanasia e il commento di Marco Cappato \u00e8 stato: \"Questa per noi \u00e8 una brutta notizia\".\nDisobbedienze civili e arresti.\nNel corso della sua carriera politica, Marco Cappato ha compiuto diverse azioni di disobbedienza civile ed \u00e8 stato arrestato diverse volte, anche all'estero."}
{"id": "62133", "revid": "599013", "url": "https://it.wikipedia.org/wiki?curid=62133", "title": "Pannella", "text": ""}
{"id": "62137", "revid": "1748167", "url": "https://it.wikipedia.org/wiki?curid=62137", "title": "Francesco Maria Grimaldi", "text": "Biografia.\nFiglio di Paride Grimaldi, mercante di seta appartenente al ramo emiliano della casata ligure, e da Anna Cattani, di nobile famiglia bolognese. Entr\u00f2 nella Compagnia di Ges\u00f9 a Bologna nel 1632, all'et\u00e0 di 14 anni, nel noviziato di S. Ignazio (dove oggi si trova l'Accademia di Belle Arti e la Pinacoteca Nazionale di Bologna). Qui trascorse i primi due anni di noviziato, mentre l'ultimo fu trascorso a Novellara (dove studi\u00f2 retorica). Nel 1635 si trasfer\u00ec a Parma nel collegio di S. Rocco dove inizi\u00f2 il primo dei tre anni del corso di filosofia seguendo le lezioni di logica. Nel 1636 si spost\u00f2 a Ferrara dove inizi\u00f2 a seguire le lezioni di fisica. Nel 1637 torn\u00f2 a Bologna nel Collegio di S. Ignazio dove frequent\u00f2 l'ultimo anno del corso di filosofia seguendo le lezioni di metafisica. Nel 1638 venne assegnato all'Ex Collegio di S. Lucia a Bologna (la cui Chiesa \u00e8 ora Aula Magna dell'Universit\u00e0 di Bologna) dove risiedette per il resto della sua vita. Qui svolse il ruolo di lettore di discipline umanistiche, poi quello di insegnante di filosofia e di matematica.\nIl 1\u00ba marzo 1651 pronunci\u00f2 i quattro voti diventando cos\u00ec gesuita.\nIn campo astronomico, fu assistente di Giovanni Riccioli in studi teorici e sperimentali, osservando le macchie solari e realizzando una particolareggiata descrizione delle macchie lunari, in seguito alla quale compil\u00f2 una carta della Luna la cui nomenclatura \u00e8 in uso ancora oggi. Molte delle sue osservazioni sono riportate nel \"Nuovo Almagesto\" dello stesso Riccioli.\nImportanti i suoi studi sulla diffrazione della luce per l'ipotesi della teoria ondulatoria della luce, espressa per la prima volta nel trattato \"De lumine\" pubblicato postumo a Bologna nel 1665 che ha ispirato fra l'altro le opere di Domenico Guglielmini e lo stesso Isaac Newton.\nPrendono il nome da lui il cratere lunare Grimaldi e l'asteroide 129743 Grimaldi .\nBibliografia.\nGiusy Petruzzelli, La luce e i colori. Il caso Grimaldi tra scienza e fede, Bari 2012."}
{"id": "62138", "revid": "1718925", "url": "https://it.wikipedia.org/wiki?curid=62138", "title": "Valori plastici", "text": "Valori plastici \u00e8 stata una rivista di critica d'arte fondata a Roma. Nata per la diffusione delle idee estetiche della pittura metafisica e delle correnti d'avanguardia europea, fu edita in 15 numeri dal 1918 al 1921.\nStoria.\nFondata dal pittore e collezionista Mario Broglio in collaborazione con la moglie Edita e Roberto Melli, la rivista teorizza il recupero dei valori della tradizione nazionale e italica, non disgiunti da uno sguardo di ampio respiro verso l'Europa, in particolare la Francia e il ritorno alla cultura figurativa di matrice classica, in particolare Giotto e Masaccio.\nAlberto Savinio, teorico della pittura metafisica, nel primo numero di \u00abValori plastici\u00bb del 15 novembre 1918 annuncia un programma di completa restaurazione individualista, antifuturista e antibolscevica.\nNell'aprile-maggio 1919 nell'articolo intitolato \"Anadiom\u00e9non\", Savinio enuncia l'intuizione intellettiva, enigmatica e atemporale del mondo che animava il nuovo classicismo metafisico. I princ\u00ecpi saviniani sulla poetica metafisica vengono applicati in pittura da Giorgio De Chirico, Carlo Carr\u00e0 e Giorgio Morandi.\nNel 1919 per mezzo della rivista vengono pubblicati cataloghi e monografie dedicate ad artisti contemporanei, come Giorgio de Chirico, Marc Chagall, Andr\u00e9 Derain, Vasilij Kandinskij e agli antichi maestri; un intero numero viene dedicato al Cubismo, con l'intento di diffondere i dipinti di Pablo Picasso.\nNonostante la sua breve vita (l'ultimo numero viene pubblicato nel 1921), \u00abValori plastici\u00bb ispira nuove importanti iniziative, specialmente fuori dall'Italia con \"Ritorno all'ordine\" e con un'edizione in lingua francese.\nLa vicenda di \u00abValori plastici\u00bb aiuta a comprendere la storia parallela del gruppo letterario della rivista \u00abLa Ronda\u00bb, ugualmente interessata a rifiutare la modernit\u00e0, ma anche quella futurista di Filippo Tommaso Marinetti, nonch\u00e9 quella simbolista di Giovanni Pascoli e quella decadente di Gabriele D'Annunzio.\nPresso la Fondazione Conti e la Galleria Nazionale d'Arte Moderna di Roma sono stati istituiti fondi che raccolgono importanti documenti relativi alla rivista."}
{"id": "62141", "revid": "3732", "url": "https://it.wikipedia.org/wiki?curid=62141", "title": "La Ronda", "text": "La Ronda \u00e8 stata una rivista letteraria pubblicata a Roma tra il 1919 e il 1923, inizialmente diretta da un'\u00e9quipe redazionale formata da sette persone. \nStoria.\nLa rivista usc\u00ec a Roma nell'aprile del 1919, cinque mesi dopo la fine del Primo conflitto mondiale. La copertina, color mattone, riportava un disegno di Armando Spadini: un tamburino che chiama a raccolta. I redattori si autodefinivano i \"sette savi\" o i \"sette nemici\" (per indicare i legami di amicizia, ma anche la divergenza di idee) e vennero elencati con spirito ironico da \"Margutte\", soprannome di Antonio Baldini, in questo modo: Vincenzo Cardarelli \"pubblicista\", Emilio Cecchi \"esquire\" (scudiero in senso di rispetto per la sua esperienza critica), Riccardo Bacchelli \"possidente\", Antonio Baldini \"baccelliere in lettere\", Lorenzo Montano \"industriale\", Bruno Barilli \"compositore\", Aurelio Emilio Saffi \"docente nelle scuole governative\". \nA costoro si affiancarono numerosi collaboratori esterni, tra i quali Guglielmo Ferrero, Vilfredo Pareto, Filippo Burzio, Giuseppe Raimondi (segretario), Alberto Savinio, Marcello Cora e, tra i pittori metafisici, coloro che in quegli anni animavano la rivista di arti figurative Valori plastici come Carlo Carr\u00e0, che contribuisce con i suoi articoli su Henri Matisse e Paul C\u00e9zanne, e Giorgio De Chirico che assimila la \"classicit\u00e0\" rondista alla sua \"metafisica\". A Cardarelli, che nel 1920 prender\u00e0 la direzione insieme a Saffi, si deve il programma antisperimentale e antivanguardistico della rivista: il ritorno della tradizione letteraria italiana, attraverso la prosa di Leopardi, una poetica del frammento a scapito del romanzo e della poesia (il primo perch\u00e9 ritenuto essere scaduto a puro genere di consumo, la seconda perch\u00e9 esaurite le potenzialit\u00e0 stilistiche).\nSul n. 1 de \"La Ronda\" dell'aprile 1919 apparve un \"Prologo in tre parti\" redatto da Vincenzo Cardarelli i cui punti fermi erano essenzialmente tre: a) simpatia e preferenze per il passato, culto dei classici e \"humanitas\" che consentono di sentirsi uomini; b) impegni linguistici e stilistici come il leggere e lo scrivere elegante non in senso formale ma come lucida e leopardiana trasparenza dei moti dell'animo; c) sincera fedelt\u00e0 alla tradizione senza perdere di vista il livello europeo delle letterature straniere, \"mettersi in regola coi tempi\", senza per\u00f2 \"spatriarsi\". Durante il primo anno appaiono su \"La Ronda\" gli interventi di Cecchi, Baldini e Bacchelli, mentre i futuristi e il futurismo, compreso Filippo Tommaso Marinetti di \"Zang Tumb Tumb\", sono duramente attaccati e denominati \"distruttori letterari\" e si polemizza contro gli intellettuali compromessi che hanno dimenticato il loro pi\u00f9 importante dovere, quello della \"schiettezza disinteressata\".\nLa rubrica \"Rondesca\", che appare su ogni numero, puntualizza la fisionomia della rivista. Sulla rubrica del maggio 1919 viene proclamata la necessaria, assoluta indipendenza dell'arte dalla politica, in quanto l'arte \"\u00e8 libera, inutile, inefficace e indistruttibile. Non pu\u00f2 pretendere d'essere considerata, rispettata e renumerata, n\u00e9 dai conservatori, n\u00e9 dai rivoluzionari\". Giovanni Pascoli viene accusato di essere responsabile della decadenza della letteratura contemporanea e nell'ottobre del 1919 \"La Ronda\" apre un \"Referendum su Pascoli\" che si conclude nel gennaio 1920 e la discussione annovera una decina di interventi tra cui quella di Cecchi, Bacchelli, Cesare Angelini e Ardengo Soffici. Viene invece preso a modello Alessandro Manzoni e il Leopardi delle \"Operette morali\" e dello \"Zibaldone\". Un numero triplo, marzo-aprile-maggio 1921, interamente dedicato a Leopardi, pubblica parte dello Zibaldone e ne decanta l'eleganza dello stile.\nGli interni e le sezioni de \"La Ronda\" vengono completati con gli apporti della letteratura straniera. Vengono riportate le versioni e le traduzioni di autori anglofoni quali Robert Louis Stevenson, Herman Melville, Gilbert Keith Chesterton, Hilaire Belloc, George Bernard Shaw, Edgar Lee Masters, Thomas Hardy, a cura di Cecchi e Bacchelli scrive un saggio su Lev Tolstoj.\nEscludendo il numero straordinario del dicembre 1923, \"La Ronda\" cessa per cause interne proprio nel momento in cui il fascismo giunge al potere; andrebbero escluse le cause politiche in quanto la rivista si occup\u00f2 di cultura in senso stretto e i direttori Antonio Baldini ed Emilio Cecchi furono eletti a membri dell'Accademia d'Italia dal regime fascista, mentre l'altro direttore Vincenzo Cardarelli compose una lirica intitolata \"Camicie Nere\" in omaggio alla Milizia volontaria per la sicurezza nazionale e scrisse pagine apertamente filofasciste nel saggio \"Parliamo dell'Italia\". Va notato che quasi tutti i collaboratori del nucleo storico della \"Ronda\" continueranno, a partire dal gennaio 1923, a pubblicare assieme nella nuova rivista milanese \"L'Esame\", diretta da Enrico Somar\u00e9 (1922-1925).\nL'archivio della rivista \u00e8 conservato a Roma presso l'Associazione nazionale per gli interessi del Mezzogiorno d'Italia."}
{"id": "62143", "revid": "74801", "url": "https://it.wikipedia.org/wiki?curid=62143", "title": "James Bradley", "text": "Biografia.\nNacque a Sherborne (Gloucestershire), presso Cheltenham nel Gloucestershire nel marzo 1693. Entr\u00f2 al Balliol College, Oxford il 15 marzo 1711, e consegu\u00ec il Bachelor of Arts e Master of Arts rispettivamente nel 1714 e 1717.\nComp\u00ec le sue prime osservazioni alla rettoria di Wanstead in Essex, sotto la tutela dello zio, il reverendo James Pound (anche lui un abile astronomo). Fu eletto membro della Royal Society il 6 novembre 1718. \nL'anno seguente Bradley prese gli ordini e divenne vicario di Bridstow, e il suo amico Samuel Molyneux gli procur\u00f2 una piccola sinecura in Galles. Vi rinunci\u00f2 nel 1721, quando fu nominato alla Savilian chair of astronomy ad Oxford. \nBradley \u00e8 noto soprattutto per la scoperta dell'aberrazione della luce, che fu annunciata alla Royal Society nel gennaio 1729 e che forn\u00ec anche la prova sperimentale definitiva del moto di rivoluzione terrestre. Attese per\u00f2 fino al 14 febbraio 1748 per annunciare la scoperta della nutazione, dopo averla minuziosamente studiata durante un'intera rivoluzione dei nodi dell'orbita lunare (18.6 anni). Nello stesso anno vinse la Medaglia Copley, il pi\u00f9 importante premio assegnato dalla Royal Society di Londra.\nNel 1742, fu nominato successore di Edmund Halley alla carica di Astronomo Reale.\nNel 1761 si ritir\u00f2 in cattive condizioni di salute a Chalford nel Gloucestershire, dove mor\u00ec il 13 luglio dell'anno successivo.\nLa pubblicazione delle sue osservazioni astronomiche fu ritardata a causa di discussioni sulla paternit\u00e0, alla fine furono pubblicate in due volumi nel 1798 e 1805. Friedrich Wilhelm Bessel utilizz\u00f2 proprio le osservazioni di Bradley per calcolare l'esatta posizione di pi\u00f9 di 3000 stelle e per le sue tavole di rifrazione atmosferica."}
{"id": "62149", "revid": "767487", "url": "https://it.wikipedia.org/wiki?curid=62149", "title": "Mobilit\u00e0 elettrica", "text": "La mobilit\u00e0 elettrica \u00e8 la capacit\u00e0 di particelle cariche (come ioni, elettroni o protoni) di muoversi attraverso un mezzo (gas, solido o liquido solvente) in risposta all'azione di un campo elettrico.\nNel caso degli ioni si parla in particolare di mobilit\u00e0 ionica, mentre nel caso degli elettroni si parla di mobilit\u00e0 elettronica.\nLa separazione degli ioni in accordo alla loro mobilit\u00e0 elettrica nella fase gassosa \u00e8 chiamata spettrometria di mobilit\u00e0 ionica (\"Ion Mobility Spectrometry\", o IMS), in fase liquida \u00e8 invece detta elettroforesi.\nRelazione tra mobilit\u00e0 e velocit\u00e0 di deriva.\nQuando una particella carica elettricamente si trova in un gas o in un liquido \u00e8 sottoposta ad un campo elettrico uniforme, verr\u00e0 accelerata finch\u00e9 non raggiunge una velocit\u00e0 di deriva (\"drift velocity\") costante pari a:\nin cui:\nIn altre parole, la mobilit\u00e0 elettrica della particella \u00e8 definita come il rapporto tra la velocit\u00e0 di deriva e l'intensit\u00e0 del campo elettrico:\nLa mobilit\u00e0 elettrica \u00e8 proporzionale alla carica netta della particella. Questa fu la base per la dimostrazione di Robert Millikan che le cariche elettriche sono discretizzate e sono tutte multiple della carica elementare.\nLa mobilit\u00e0 elettrica delle particelle sferiche che hanno diametro maggiore del cammino libero medio delle molecole del solvente (nel quale sono immerse) \u00e8 inversamente proporzionale al diametro delle particelle; la mobilit\u00e0 elettrica delle particelle che hanno diametro minore del cammino libero medio delle molecole del solvente \u00e8 invece inversamente proporzionale al quadrato del loro diametro.\nVelocit\u00e0 di deriva e velocit\u00e0 istantanea.\nIn un materiale sottoposto a campo elettrico, un portatore di carica \u00e8 soggetto sia all'azione di quest'ultimo sia a interazioni con il mezzo in cui \u00e8 immerso (ad esempio un solvente).\nIn un cristallo ad esempio, un elettrone urta costantemente sia contro i difetti dei cristalli della struttura, che contro le vibrazioni indotte in essa dall'agitazione termica del materiale. Per questo motivo la particella \u00e8 obbligata a percorrere una traiettoria caotica, descritta tipicamente come un moto browniano, ma comunque dotata di una ben precisa componente osservabile (quella rilevata dagli strumenti, e a cui si associa appunto la \"velocit\u00e0 media\" o \"velocit\u00e0 di deriva\") che dipende unicamente dal campo elettrico, dalle caratteristiche del materiale e dalle propriet\u00e0 statistiche degli \"ostacoli\" (come la temperatura). La mobilit\u00e0 elettrica tiene quindi conto della velocit\u00e0 di deriva anzich\u00e9 della velocit\u00e0 istantanea.\nMobilit\u00e0 dei differenti tipi di portatori carica.\nLa mobilit\u00e0 dipende tra l'altro dalla tipologia dei portatori di carica. In un mezzo infatti possono essere presenti molti tipi diversi di particelle che contribuiscono alla conduzione elettrica, e ciascuno di essi interagisce con il materiale e con il campo elettrico in maniera caratteristica. Ad esempio, portatori pi\u00f9 pesanti risponderanno alla perturbazione con una maggiore inerzia, muovendosi cio\u00e8 pi\u00f9 lentamente. In un cristallo, in cui la massa efficace della particella dipende dalla banda in cui si trova, si riscontreranno quindi differenti parametri di mobilit\u00e0; il caso tipico \u00e8 quello di un semiconduttore, nel quale si individuano due coefficienti, uno per gli elettroni e l'altro per le lacune. Un modello semplice, che trascura l'interazione con il cristallo ma considera solamente quella con il campo elettrico e le impurezze, conduce alla seguente espressione della mobilit\u00e0:\ndove \"q\" \u00e8 la carica del portatore ( nel caso dell'elettrone o della lacuna), \"m\" la sua massa e \"\u03c4\" il tempo libero medio di collisione, ossia il tempo che intercorre in media prima che una particella scelta a caso collida. Questa espressione \u00e8 valida anche per i plasmi.\nDalla regola di Matthiessen per i tempi di collisione, segue una formula analoga per le mobilit\u00e0 imputabili a cause indipendenti d'urto \"A\" e \"B\" (ad esempio, collisioni contro difetti di struttura e vibrazioni termiche)\nMobilit\u00e0 elettrica in fase gassosa.\nLa mobilit\u00e0 elettrica di specie chimiche in fase gassosa \u00e8 definita come:\nin cui:\nDiffusivit\u00e0 massica.\nLa corrente elettrica in un materiale deriva non solo dal moto di deriva, ma anche da quello di agitazione termica. In assenza di differenze di temperatura, quest'ultima componente, detta di diffusione, \u00e8 legata al gradiente di concentrazione attraverso un parametro noto come diffusivit\u00e0 di materia formula_12. Se, oltre alle ipotesi semplificative del modello di Drude, si assume anche che il principio di esclusione di Pauli, a cui in generale sono soggetti i portatori microscopici, sia inoperante per l'elevata quantit\u00e0 di stati liberi a disposizione, all'equilibrio termodinamico la statistica che regola la distribuzione in energia delle particelle si riduce a quella di Boltzmann e tra mobilit\u00e0 elettrica e diffusivit\u00e0 molecolare si instaura una relazione notevole (detta relazione di Einstein\u2013Smoluchowski):\nin cui:\nQuesta \u00e8 una uguaglianza importante perch\u00e9, almeno nel limite entro cui pu\u00f2 essere considerata valida in condizioni di non equilibrio, consente di dedurre certi dettagli riguardanti la corrente elettrica che scorre nei materiali, principalmente semiconduttori, sollecitati da campi esterni. La quantit\u00e0 formula_16\u00e8 denominata equivalente in tensione della temperatura, e in un certo senso \u00e8 l'analogo dell'energia di attivazione nei fenomeni di conduzione elettrica.\nLa relazione di Einstein \u00e8 importante anche perch\u00e9 consente di esprimere la diffusivit\u00e0 molecolare (rilevante di per s\u00e9, soprattutto per quello che riguarda il trasporto in zona neutra) in funzione proprio della mobilit\u00e0, deducibile per via sperimentale ad esempio da prove di conduzione.\nUna relazione strettamente legata a questa \u00e8 quella di Wiedemann e Franz.\nMobilit\u00e0 e conducibilit\u00e0.\nLa conduttivit\u00e0 elettrica formula_17 \u00e8 un parametro che lega direttamente la densit\u00e0 di corrente al campo elettrico. Dalla definizione di quest'ultima grandezza segue direttamente che formula_17 \u00e8 pari a formula_19, dove formula_20 \u00e8 la densit\u00e0 dei portatori.\nImportanza nei dispositivi a semiconduttore.\nIn un semiconduttore, la mobilit\u00e0 dipende dalle caratteristiche del materiale, dal tipo di portatore di carica, dalla concentrazione di impurezze (ad esempio, dal drogaggio) e dalla temperatura. Per alto campo inoltre, la relazione di proporzionalit\u00e0 diretta non \u00e8 pi\u00f9 valida e il parametro dipende a sua volta dal campo elettrico; questo fatto d\u00e0 luogo al cosiddetto fenomeno della saturazione di velocit\u00e0, particolarmente importante nei dispositivi in cui sono rilevanti le correnti di deriva come i MOSFET.\nIntensi studi sono stati condotti al fine di ottenere adeguati modelli descrittivi al riguardo e componenti elettronici con mobilit\u00e0 dei portatori elevata. Si noti infatti che un dispositivo ad alta mobilit\u00e0 conduce correnti maggiori, permettendo di conseguenza una migliore risposta sia in termini di potenza che in termini di velocit\u00e0."}
{"id": "62151", "revid": "1718925", "url": "https://it.wikipedia.org/wiki?curid=62151", "title": "Lorenz", "text": ""}
