{"id": "55618", "revid": "125342076", "url": "https://it.wikipedia.org/wiki?curid=55618", "title": "Metropolitana", "text": "La metropolitana (comunemente conosciuta anche come la metro o il metr\u00f2) \u00e8 un sistema di trasporto rapido di massa di tipo ferroviario destinato ai servizi urbani, caratterizzato da un'elevata frequenza delle corse e normalmente organizzato sulla base di percorsi fissi. Dal punto di vista tecnico la metropolitana \u00e8 una ferrovia, per cui \u00e8 caratterizzata da sede propria e il traffico vi \u00e8 regolato da sistemi di segnalamento ferroviario e particolari regimi di circolazione. Le metropolitane possono avere percorsi tanto sotterranei quanto sopraelevati, come pure essere tracciate a livello del suolo, ma sono caratterizzate dall'assenza di attraversamenti stradali o pedonali, cos\u00ec come dall'uso della trazione elettrica.\nStoria.\nDopo un primo periodo fortemente espansivo nella costruzione di nuove reti, compreso tra la fine del XIX secolo e gli anni cinquanta del XX, in cui furono soprattutto le capitali e le grandi metropoli dell'emisfero settentrionale a dotarsi di metropolitane, nuovi programmi sono stati avviati in questo settore dagli anni settanta, in virt\u00f9 sia della necessit\u00e0 di decongestionare i centri urbani dal traffico sia della crescita del prezzo del petrolio, che ha reso sempre meno conveniente sotto il profilo economico il trasporto con autovetture.\nLa prima vera linea metropolitana al mondo \u00e8 stata quella di Londra, chiamata ancora oggi \"Underground\" o \"The Tube\". Essa ha cominciato a operare il 10 gennaio 1863 (Metropolitan Line) e attualmente ha 414\u00a0km di linee. La proposta pare essere stata avanzata dall'allora sindaco, Charles Pearson, motivato dal caos insopportabile per le vie del centro anche a causa del mancato interscambio diretto tra le varie stazioni ferroviarie della citt\u00e0. Cos\u00ec nel 1860 venne costituita la Metropolitan Railway Company, il cui nome verr\u00e0 riportato con la prima linea.\nFino al 1890 le metropolitane a Londra erano esercite a vapore, con tratte a cielo aperto: solo in quell'anno l'elettrificazione consent\u00ec di portarle sottoterra, con la prima linea interamente sotterranea. Ancora nel Regno Unito sono in funzione le antiche metropolitane di Glasgow (1896) e Newcastle upon Tyne.\nLa prima linea di metropolitana dell'Europa continentale venne costruita nel 1896 a Budapest, in Ungheria, e ancora oggi essa \u00e8 largamente preservata nel suo stato originario, cos\u00ec come nel suo nome, F\u00f6ldalatti; inoltre \u00e8 stata la prima in Europa ad avere la trazione elettrica fornita da cavi aerei.\nCaratteristiche.\nLa UITP (Associazione internazionale del Trasporto Pubblico) definisce la metropolitana come un sistema di trasporto, nell'ambito delle conurbazioni, provvisto di sede propria priva di interferenzialit\u00e0 (vale a dire completa separazione del proprio tracciato da quello di altri sistemi di trasporto).\nIn alcuni Stati tale tipo di infrastruttura \u00e8 omologato secondo specifici parametri tecnici come quelli indicati nella norma UNI 8379-2000 in vigore in Italia.\nTecnologie.\nStrettamente derivate dalle ferrovie, le metropolitane hanno inizialmente mutuato da queste i medesimi sistemi di esercizio e di armamento.\nSuccessivamente proprio questi impianti sono stati oggetto dei primi sistemi per il controllo della marcia dei treni e per la guida automatica (metropolitana automatica o \"driver-less\").\nLa diversificazione dei sistemi di metropolitana, derivata dalle differenti tecnologie impiegate, ha dato origine a molteplici tipologie:\nAd esempio la metropolitana Siemens VAL (trasporti) \u00e8 automatica, su gomma, leggera e pu\u00f2 essere sotterranea o sopraelevata.\nUn caso unico \u00e8 la ferrovia sospesa di Wuppertal che utilizza convogli appesi ad una rotaia posta su una struttura portante elevata rispetto alla superficie stradale.\nMateriale rotabile.\nLa maggioranza dei treni metropolitani sono unit\u00e0 multiple a trazione elettrica. La corrente \u00e8 solitamente fornita da un terzo binario o, nei sistemi che utilizzano tunnel particolarmente larghi, da una linea aerea. La maggior parte corre su binari d'acciaio di tipo convenzionale anche se non mancano alcune (ad esempio a Parigi e a Torino) che presentano ruote di gomma.\nIl materiale rotabile \u00e8 per lo pi\u00f9 utilizzabile solo per la rete per la quale \u00e8 stato progettato. Questo a causa di molte variabili: profilo dei tunnel, alimentazione (se aerea o per terza rotaia), tecnologia (se standardizzata o proprietaria come nel caso VAL o della Metropolitana driverless AnsaldoBreda).\nCaratteristiche delle reti.\nLa rete \u00e8 generalmente progettata in maniera da offrire agli utenti, specialmente all'interno dei centri cittadini, una molteplice scelta di stazioni, spesso site nei pressi di punti di grande transito nonch\u00e9 in vicinanza di connessioni con altri mezzi e reti di trasporto (autobus, tram, stazioni ferroviarie, funicolari).\nLe \"sopraelevate\", cio\u00e8 metropolitane il cui tracciato corre quasi per intero su un viadotto, sono state assai popolari nella prima met\u00e0 del XX secolo ma, con il passare degli anni, si \u00e8 preferito investire nella costruzione di reti sotterranee. Negli ultimi anni in alcune citt\u00e0 si \u00e8 assistito al riutilizzo di questo tipo di tecnologia costruttiva: \u00e8 il caso della Docklands Light Railway di Londra, del MARTA di Atlanta, della Las Vegas Monorail e dell'AirTrain che collega New York all'aeroporto John Fitzgerald Kennedy. Molto pi\u00f9 frequentemente si costruisce parzialmente in sopraelevata e parzialmente in sotterranea.\nNelle grandi aree urbane la rete metropolitana pu\u00f2 estendersi fino al limite del centro cittadino oppure raggiungere i sobborghi limitrofi: in questo caso la distanza tra le stazioni pu\u00f2 aumentare anche considerevolmente. Spesso i sobborghi pi\u00f9 lontani sono collegati al resto della rete da linee a parte, non metropolitane, dette \"suburbane\" o \"regionali\", con stazioni pi\u00f9 distanti tra loro in modo da consentire ai treni di raggiungere velocit\u00e0 maggiori.\nMolte delle stazioni pi\u00f9 vecchie sono realizzate a frenata e accelerazione gravitazionale ossia i cui binari all'interno delle stazioni si trovano in quota pi\u00f9 elevata rispetto alla linea tra due stazioni, in modo che il treno per gravit\u00e0 rallenti all'ingresso in salita nelle stazioni e acceleri in uscita in discesa dalle stazioni.\nImportanza e ruolo.\nIl volume di passeggeri trasportati da una rete metropolitana spesso raggiunge livelli elevati e la metropolitana \u00e8 quasi sempre considerata l'asse portante di un sistema di trasporto cittadino. In molte citt\u00e0, infatti, i passeggeri sono soliti cominciare il loro viaggio con un bus, un tram, un treno suburbano per poi entrare nel centro cittadino proprio con la metropolitana.\nIn alcune citt\u00e0 la rete metropolitana \u00e8 cos\u00ec estesa ed efficiente che la maggioranza dei residenti la usa come principale mezzo di trasporto, anche al posto dell'auto. Shanghai, Pechino, Londra, Mosca, New York, Berlino, Madrid, Parigi, Seul, Tokyo sono fra le citt\u00e0 con le pi\u00f9 grandi metropolitane del mondo. Solo nella capitale del Giappone, gestite da due societ\u00e0 (Tokyo Metro e Toei), ci sono dodici linee, interconnesse con altre 75 linee ferroviarie (Japan Railways), che dal centro portano verso i sobborghi anche pi\u00f9 lontani.\nLa maggioranza delle reti metropolitane \u00e8 dedicata al trasporto di passeggeri, ma alcune citt\u00e0 hanno costruito anche delle linee per trasportare merci e posta. Un esempio \u00e8 quello della Post Office Railway che trasportava posta tra gli uffici di Londra: ha funzionato dal 1927 al 2003. Un'altra rete di questo tipo era in servizio a Chicago.\nNegli anni della Guerra Fredda le reti metropolitane venivano spesso incluse nei piani di protezione civile come rifugio per la popolazione nell'eventualit\u00e0 di un attacco nucleare.\nLe metropolitane sono state spesso utilizzate anche come manifesto dei traguardi economici, sociali e tecnologici raggiunti da un Paese, specialmente in Unione Sovietica e negli altri Stati comunisti. Con i loro muri rivestiti di marmo, i pavimenti in granito, gli splendidi mosaici e lampadari, le metropolitane di Mosca e di San Pietroburgo sono ancora oggi fra le pi\u00f9 monumentali del mondo.\nMetropolitane del mondo.\nNel XXI secolo numerosi sono gli Stati con una citt\u00e0 dotata di metropolitana.\nIn Europa quasi tutti i Paesi hanno almeno un servizio ferroviario metropolitano (ad esclusione di paesi baltici, Paesi dell'ex Jugoslavia, Albania, Moldavia, e Slovacchia).\nAnche i Paesi dell'America settentrionale sono dotati di almeno un servizio metropolitano; non \u00e8 possibile affermare lo stesso per l'America centrale e quella meridionale (dove alcuni Stati non sono provvisti di tale servizio).\nIn Oceania vi \u00e8 soltanto l'Australia dotata di metropolitana, mentre nel continente africano ce l'hanno l'Algeria e l'Egitto.\nL'Asia, infine, pu\u00f2 vantare metropolitane molto estese, come quelle di Tokyo o di Shanghai.\nLe seguenti cartine ben sintetizzano la situazione:\nEuropa.\nAustria.\nIn Austria la rete metropolitana di Vienna \u00e8 in funzione dal 1976.\nBenelux.\nNei Paesi del Benelux sono attive le metropolitane di Amsterdam (1977), Bruxelles (1976) e Rotterdam (1968).\nEuropa centro-orientale.\nNell'Europa orientale si trovano, esclusivamente nelle capitali, reti metropolitane (spesso costruite seguendo il modello sovietico): Bielorussia (Minsk), Bulgaria (Sofia), Polonia (Varsavia, 1995), Repubblica Ceca (Praga, 1974), e Ungheria (Budapest, che vanta la pi\u00f9 antica dell'Europa continentale, 1896).\nFrancia.\nLa prima linea della metropolitana di Parigi \u00e8 stata inaugurata nel 1900 ed \u00e8 ancora oggi nota come \"M\u00e9tro\", abbreviazione di \"Chemin de Fer M\u00e9tropolitain\". In tempi pi\u00f9 recenti si sono aggiunte le reti di Marsiglia (1977), Lione (1978), Lille (1983), Tolosa (1993) e Rennes (2002).\nGermania.\nIn Germania, come in tutti i paesi di lingua tedesca, le linee metropolitane classiche, solitamente sotterranee si indicano con il termine U-Bahn. La dicitura U-Bahn deriva infatti da \"Untergrundbahn\" (\"ferrovia sotterranea\").\nAnalogamente alla dicitura \"U-Bahn\", nata nel 1902, nel 1930 fu creata la dicitura \"S-Bahn\" (da \"Stadtschnellbahn\" o \"ferrovia veloce urbana\") per indicare i servizi ferroviari urbani e suburbani.\nI sistemi \"U-Bahn\" sono caratterizzati dalla cartellonistica di colore blu. Le linee sono contrassegnate da un numero preceduto dalla lettera \"U\", ottenendo combinazioni del tipo \"U1\", \"U2\", eccetera.\nLa U-Bahn di Berlino (con molte linee che corrono su viadotto) cominci\u00f2 a operare nel 1902. Dieci anni dopo, nel 1912, \u00e8 stata la volta di Amburgo, oggi dotata di una rete molto estesa, mentre solo negli anni settanta le metropoli bavaresi di Monaco (1971) e Norimberga (1972) hanno messo in funzione le loro linee.\nDiverse citt\u00e0 tedesche hanno, poi, reti miste che comprendono sia \"S-Bahn\" (cio\u00e8 ferrovie suburbane) che linee tranviarie potenziate (\"Stadtbahn\"), particolarmente veloci, frequenti e dotate di sede propria riservata, spesso in galleria: \u00e8 il caso di Essen (1967), Francoforte (1968), Colonia (1968), Stoccarda (1970), Bielefeld (1971), Hannover (1975), Dortmund (1976), Bonn (1979), D\u00fcsseldorf (1981), Bochum (1989), Duisburg (1992).\nLa citt\u00e0 di Wuppertal possiede, invece, un'originale ferrovia sospesa, la \"Schwebebahn\".\nGrecia.\nAtene possiede una metropolitana gi\u00e0 dal 1904.\nItalia.\nLa rete metropolitana pi\u00f9 estesa d'Italia \u00e8 quella di Milano.\nIn Italia si pu\u00f2 considerare come prima metropolitana l'attuale linea B della metropolitana di Roma, inaugurata il 9 febbraio 1955.\nOltre a Milano e Roma, dispongono di una metropolitana le citt\u00e0 di Brescia, Catania, Genova, Napoli e Torino.\nPortogallo.\nIn Portogallo l'unica metropolitana \u00e8 stata inaugurata nella capitale Lisbona nel 1959.\nRegno Unito.\nLondra vanta la prima vera linea metropolitana al mondo (1863), oltre che una delle pi\u00f9 estese. Altre citt\u00e0 dotate di metropolitana sono Glasgow (1896) e Newcastle upon Tyne.\nRomania.\nIn Romania la metropolitana di Bucarest, pensata negli anni trenta per ammodernare la citt\u00e0, \u00e8 stata aperta nel 1979, diventando uno dei mezzi pubblici pi\u00f9 efficienti della capitale. Attualmente la metropolitana (\"Metrou\" in rumeno) \u00e8 gestita dalla societ\u00e0 Metrorex. Attualmente \u00e8 in pianificazione la metropolitana di Cluj-Napoca.\nSpagna.\nIn Spagna le corse della metropolitana di Madrid, oggi una delle pi\u00f9 estese ed efficienti del mondo, sono cominciate nel 1919. Barcellona ha segu\u00ecto la capitale nel 1924. In tempi pi\u00f9 recenti \u00e8 stata la volta di Valencia (1988), Bilbao (1995), Palma di Maiorca (2007) e Siviglia (2009). Lavori in corso anche a Malaga e Alicante.\nScandinavia.\nIn Scandinavia la rete pi\u00f9 estesa \u00e8 quella di Stoccolma (in servizio dal 1950), mentre in tempi pi\u00f9 recenti si sono aggiunte le metropolitane di Oslo (1966), Helsinki (1982) e Copenaghen (2002).\nSvizzera.\nIn Svizzera la metropolitana di Losanna \u00e8 stata attivata nel 1991 utilizzando parzialmente una funicolare costruita nel 1877.\nUcraina.\nIn Ucraina la metropolitana di Kiev \u00e8 aperta dal 1960, quella di Charkiv \u00e8 aperta dal 1975 e quella di Dnipro dal 1995. Esse sono metropolitane pesanti. Inoltre a Kiev e Kryvyj Rih si trova il cosiddetto \"tram veloce\" con delle caratteristiche della metropolitana leggera. A Kiev tali linee (ve ne sono due) sono a livello terra (a raso), mentre a Kryvyj Rih \u00e8 presente un tratto sotterraneo.\nAmerica settentrionale.\nA Chicago (Stati Uniti) nel 1893 cominci\u00f2 il suo servizio la prima metropolitana \"soprelevata\" del mondo a trazione elettrica, che divenne, altres\u00ec, la prima a essere dotata, nel 1897, del MUTC (sistema di controllo multiplo del treno grazie al quale i treni non erano trainati da una locomotiva).\nBoston ha il pi\u00f9 antico tunnel ancora in funzione degli Stati Uniti, dato che \u00e8 parte della \"Green Line\" risalente al 1897.\nLa metropolitana di New York, nota come \"Subway\", apr\u00ec il suo primo tratto nel 1904. Nel 1907 fu la volta di Filadelfia. In tempi pi\u00f9 recenti a queste citt\u00e0 \"apripista\" si sono aggiunte Cleveland (1955), San Francisco (1972, con il suo \"BART\" - Bay Area Rapid Transit -), Washington (1976), Atlanta (1979), Baltimora (1983), Miami (1984) e Los Angeles (1990).\nMolte citt\u00e0 nordamericane (Portland, Sacramento, Salt Lake City, Denver, San Jos\u00e9, Las Vegas, Dallas, Houston, Jacksonville, Detroit, Minneapolis, Buffalo, Pittsburgh, San Diego e Saint Louis) hanno sistemi misti che comprendono una o pi\u00f9 linee di metropolitana leggera spesso abbinata a reti tranviarie in sede propria. Linee di questo tipo dovrebbero entrare in funzione anche a Phoenix e Seattle.\nLa \"Subway\" di Toronto, in Canada, \u00e8 stata inaugurata nel 1954 ed \u00e8 stata la prima al mondo con treni interamente in alluminio (dal 1963). Il \"M\u00e9tro\" di Montr\u00e9al ha cominciato le sue corse nel 1966. Ancora in Canada, dal 1986 \u00e8 in funzione la metropolitana di Vancouver, mentre hanno reti \"leggere\" le citt\u00e0 di Calgary e Ottawa.\nIn Messico la capitale Citt\u00e0 del Messico \u00e8 servita dalla metropolitana - oggi una delle pi\u00f9 estese del mondo - dal 1969. Una rete \u00e8 attiva anche dal 1991 a Monterrey, mentre Guadalajara dal 1989 ha una linea leggera operata da tram.\nNei Caraibi, il 17 dicembre 2004, \u00e8 stata inaugurata la metropolitana di San Juan, a Porto Rico.\nAmerica meridionale.\nIn America meridionale sono in servizio le metropolitane di Santiago del Cile (1975), Caracas (1983), Medell\u00edn (1995), Lima (2011, anche se il servizio cominci\u00f2 in via sperimentale nel 1995 per poi essere interrotto) e Valpara\u00edso (2005).\nLa metropolitana di Buenos Aires (chiamata \"El Subte\") \u00e8 stata la prima dei Paesi di lingua spagnola (risale al 1913) ed \u00e8 la pi\u00f9 antica dell'emisfero meridionale.\nIn Brasile la metropolitana di S\u00e3o Paulo ha aperto nel 1974. Altre linee sono state costruite a Rio de Janeiro (1979), Recife (1985), Porto Alegre (1985), Belo Horizonte (1986) Brasilia (2001) e Salvador (2014).\nEx Unione Sovietica.\nLa prima metropolitana dell'ex Unione Sovietica (in russo \"\u043c\u0435\u0442\u0440\u043e\") \u00e8 stata aperta nel 1935 a Mosca; sono poi seguite San Pietroburgo (1955), Kiev (1960), Tbilisi (1965), Baku (1967), Charkiv (1975), Tashkent (1977), Erevan (1981), Minsk (1984), Ni\u017enij Novgorod (1985), Novosibirsk (1986), Samara (1987), Ekaterinburg (1991), Dnipro (1995) e Kazan' (2005). Volgograd e Kryvyj Rih hanno dagli anni ottanta una rete sotterranea esercita con classici tram urbani. Sono in costruzione reti simili a Perm' e Ufa.\nAsia.\nLa pi\u00f9 antica rete metropolitana dell'Asia \u00e8 quella di Tokyo, aperta nel 1927. Le altre citt\u00e0 giapponesi dotate di metropolitana sono quelle di Osaka (1933), Nagoya (1957), Sapporo (1971), Yokohama (1972), K\u014dbe (1977), Ky\u014dto (1981), Fukuoka (1981) e Sendai (1987).\nNegli ultimi trent'anni numerose citt\u00e0 della Corea hanno sviluppato moderne ed estese reti metropolitane. La pi\u00f9 grande \u00e8 quella della capitale sudcoreana Seul (1974); altre sono a Pyongyang (1973), Pusan (1985), Taegu (1997), Incheon (1999), Gwangju (2004) e Daejeon (2006).\nIn Cina, dopo Pechino (1969), hanno costruito una rete nell'ordine: Tientsin (1980), Shanghai (1995), Canton (1999), Changchun (2002), Dalian (2003), Shenzhen (2004), Wuhan (2004), Nanchino (2005) e Chongqing (2005), Shenyang (2009), Chengdu e Foshan (2010), Xi'an (2011), Hangzhou, Suzhou e Kunming nel 2012, Harbin e Zhengzhou nel 2013, nel 2014 \u00e8 la volta di Changsha, Ningbo, Wuxi, Qingdao e Nanchang (2015), nel 2016 il servizio di metropolitana si avvia a Nanning, Fuzhou, Hefei e a Dongguan, nel 2017 tocca a Shijiazhuang, Guiyang e Xiamen, inaugura nel 2018 a \u00dcr\u00fcmqi. Nel 2019 ne vengono inaugurate tre rispettivamente a Lanzhou, Hohhot e Xuzhou. Sono attualmente in costruzione linee di metropolitana in citt\u00e0 non ancora servite dal servizio, cos\u00ec come la progettazione di altre e l'ampliamento di linee in citt\u00e0 in cui il trasporto metropolitana \u00e8 gi\u00e0 sviluppato. Sempre in Cina, sono presenti delle linee anche a Hong Kong (1979) e un servizio di metropolitana leggera a Macao di recente inaugurazione (2019). In Asia risultano servite dalla metropolitana anche Manila (1984), Singapore (1987), Taipei (1996), Kuala Lumpur (1996) e Bangkok (1999).\nIn India la capitale Nuova Delhi \u00e8 servita dalla metropolitana solo dal 2002, mentre Calcutta ha visto l'inizio del servizio nel 1984, Chennai nel 1997, Hyderabad nel 2017. A Mumbai, la pi\u00f9 popolosa delle metropoli indiane, la trasformazione di alcune linee suburbane in metropolitana ha visto l'apertura della rete nel 2004.\nNei Paesi di religione musulmana spesso esistono delle vetture riservate alle sole donne. Metropolitane sono in servizio al Cairo, Ankara (1997), Teheran (1999), Smirne (2000), Bursa (2002), Dubai (2009) e Algeri (2011).\nOceania.\nIn Oceania non esistono reti metropolitane vere e proprie (a parte Sydney), almeno secondo il modello europeo: in ogni modo citt\u00e0 come Sydney, Melbourne, Brisbane, Perth e Auckland hanno delle pi\u00f9 o meno estese linee ferroviarie urbane e suburbane.\nRappresentazione schematica.\nIl modo di rappresentare, con mappe schematizzate, i percorsi e le fermate delle metropolitane, oggi familiare a tutti gli utenti del servizio, fu inventato nel 1933 da Harry C. Beck (1903 - 1974), che di professione disegnava circuiti elettrici per una societ\u00e0 di telecomunicazioni."}
{"id": "55622", "revid": "156136", "url": "https://it.wikipedia.org/wiki?curid=55622", "title": "Mar Rosso", "text": "Il Mar Rosso (in arabo: \u0627\u0644\u0628\u062d\u0631 \u0627\u0644\u0623\u062d\u0645\u0631, '; ebraico: \u05d9\u05dd \u05e1\u05d5\u05e3, \"Yam Suf\"; tigrino: \u1240\u12ed\u1215 \u1263\u1215\u122a, ') \u00e8 un mare del Vicino Oriente compreso tra l'Africa nord-orientale e la penisola araba sud-occidentale, comunicante a nord-ovest con il mar Mediterraneo attraverso il canale di Suez, e con l'Oceano Indiano a sud-est tramite lo stretto di Bab el-Mandeb.\nEtimologia.\nLa spiegazione pi\u00f9 diffusa \u00e8 legata alla presenza nelle sue acque di \"Trichodesmium erythraeum\", un'alga che in alcune condizioni climatiche si riproduce creando estese macchie rosso-brune sulla superficie dell\u2019acqua; viene dipinto cos\u00ec nel planisfero di Cantino mappamondo portoghese del XVI secolo. \nIl nome appare gi\u00e0 nel greco Erythra Thalassa (\u0395\u03c1\u03c5\u03b8\u03c1\u1f70 \u0398\u03ac\u03bb\u03b1\u03c3\u03c3\u03b1), in latino Mare Rubrum (in alternativa Sinus Arabicus, letteralmente \"Golfo Arabo\"). In italiano viene denominato cos\u00ec gi\u00e0 da Dante. Nell'Inferno (XXIV, 90) scrive: \u00abn\u00e9 tante pestilenzie n\u00e9 s\u00ec ree/mostr\u00f2 gi\u00e0 mai con tutta l\u2019Et\u00efopia/n\u00e9 con ci\u00f2 che di sopra al Mar Rosso\u00bb. Lo cita anche nel Paradiso (VI, 79): \u00abCon costui corse infino al \"lito rubro\"\u00bb.\nGeografia.\nDi forma allungata lungo la direttrice sud-est nord-ovest, il Mar Rosso si biforca a nord in corrispondenza della penisola del Sinai, dando luogo al golfo di Aqaba ad oriente, e al golfo di Suez ad occidente. I paesi bagnati dal Mar Rosso sono:\nImportanza geopolitica e commerciale.\nConosciuto nell'Antico Egitto con il nome di \"Verdissimo\", oggi il Mar Rosso \u00e8 di enorme importanza strategica e commerciale in quanto consente attraverso il transito del canale di Suez il passaggio veloce dall'oceano Atlantico attraverso il mar Mediterraneo e il sud-continente europeo, all'oceano Indiano, il sud-continente asiatico, l'Africa orientale e l'oceano Pacifico, senza la circumnavigazione dell'intero continente africano.\nImportanti geopoliticamente anche il porto di Elat, che costituisce l'unico sbocco su questo mare di Israele, e lo stato dell'Eritrea che impedisce l'accesso al mare all'Etiopia.\nImportanza storico-religiosa.\nIl Mar Rosso riveste anche un'importanza storico-religiosa: nel libro dell'Esodo dell'Antico Testamento \u00e8 narrato infatti il passaggio del Mar Rosso da parte degli Ebrei guidati da Mos\u00e8 in fuga dall'Egitto. In questa occasione si racconta che Dio apr\u00ec le acque di fronte agli Ebrei per poi richiuderle nel momento in cui lo attraversavano le truppe egizie che li inseguivano. \nBiologia.\nFin dall'apertura del canale di Suez si \u00e8 avuto un intenso fenomeno di immigrazione e stabilizzazione nel Mediterraneo da parte di organismi marini originari del Mar Rosso. Questo fenomeno prende il nome di migrazione lessepsiana.\nFlora e fauna ittica.\nIl mar Rosso ha una fauna di carattere tropicale; vi sono presenti 1461 specie di pesci in gran parte in comune con l'oceano Indiano occidentale, il numero di specie endemiche \u00e8 infatti sorprendentemente basso per un mare chiuso. Il mar Rosso \u00e8, dal punto vi vista ecologico, considerato parte dell'Indo-Pacifico.\nLa ricca diversit\u00e0 \u00e8 in parte dovuta ai 2,000 km (1,240 mi) di barriera corallina che si estendono lungo la costa; queste barriere marginali hanno tra i 5000 e i 7000 anni e sono largamente formate da acropore rocciose e coralli porosi. Le barriere formano piattaforme e talvolta lagune lungo la costa, e occasionalmente altri tratti distintivi quali i cilindri (come il Blue Hole a Dahab).\nIl Mar Rosso contiene anche molte barriere lontane dalla costa, inclusi veri e propri atolli. Molte delle formazioni coralline lontane dalla costa sono indescrivibili con gli schemi classificativi tradizionali (come quello Darwiniano), e sono generalmente attribuite agli alti livelli di attivit\u00e0 tettoniche che caratterizzano quell\u2019area.\nLa particolare biodiversit\u00e0 dell\u2019area \u00e8 riconosciuta dal governo Egiziano, che ha istituito il Parco Nazionale Ras Mohammed nel 1983. Le leggi e i regolamenti che governano quell\u2019area proteggono la vita marina, che \u00e8 divenuta un\u2019attrazione per gli appassionati di immersioni.\nI sommozzatori e i praticanti di snorkeling dovrebbero ricordare che nonostante la maggior parte delle specie del Mar Rosso siano innocue, alcune sono pericolose per gli esseri umani: vedere le specie del Mar Rosso pericolose per gli umani.\nAltri habitat marini includono letti erbosi, saline, mangrovie e paludi salate.\nTurismo.\nSul Mar Rosso si affacciano alcune importanti localit\u00e0 di villeggiatura egiziane, come Sharm el-Sheikh, Hurghada, Marsa Alam, Berenice, oltre alla citt\u00e0 giordana di Aqaba; tutte queste localit\u00e0 ospitano ogni anno moltissimi turisti, soprattutto europei."}
{"id": "55626", "revid": "120342189", "url": "https://it.wikipedia.org/wiki?curid=55626", "title": "Mappa mentale", "text": "Una mappa mentale (\"mind map\") \u00e8 una forma di rappresentazione grafica del pensiero teorizzata dal cognitivista inglese Tony Buzan, a partire da alcune riflessioni sulle tecniche per prendere appunti. Il fine consiste nell'implementare la memoria visiva e quindi la memorizzazione di concetti e informazioni in sede di richiamo. Non vanno confuse con altri tipi di mappe come la mappa concettuale dalla quale si differenzia sia per la strutturazione, sia per il modello realizzativo, sia per gli ambiti di utilizzo.\nDescrizione.\nStruttura.\nLe mappe mentali hanno una struttura gerarchico-associativa. Questo significa che sono solo due le tipologie di connessioni che possono essere create:\nLa struttura portante di una mappa mentale \u00e8 sempre gerarchica; le relazioni associative aiutano ad aumentarne l'espressivit\u00e0, evidenziando la presenza di legami trasversali mediante frecce. Essendo gerarchica, la mappa mentale ha necessariamente anche una \"geometria radiale\" (che quindi dal centro si propaga verso l'esterno): all'elemento centrale troviamo collegati degli \"elementi di primo livello\", ciascuno dei quali pu\u00f2 essere collegato con \"elementi di secondo livello\" e cos\u00ec via. In genere la disposizione grafica degli elementi \u00e8 a raggiera, ma \u00e8 possibile estendere queste considerazioni anche ad altre forme di connessione, come quella a spina di pesce oppure ad albero.\nModello realizzativo.\nLa mappa mentale \u00e8 uno strumento votato alla creativit\u00e0, alla memorizzazione, all'annotazione in chiave personale. Per questo il suo ideatore Tony Buzan ha formulato il suo modello incentrandolo sull'evocativit\u00e0: tutti gli elementi di una mappa mentale devono essere ricchi di immagini fantasiose e colorate, perch\u00e9 da un lato rendono gradevole la rappresentazione, dall'altro stimolano l'emisfero cerebrale destro, le cui funzioni supportano facolt\u00e0 come la creativit\u00e0, la memoria, l'associazione mentale. Inoltre gli elementi devono essere descritti con singole parole chiave e non con periodi estesi, cos\u00ec da lasciare spazio a nuove associazioni e a possibili integrazioni, fantasia, l'intuizione. Per questa ragione \u00e8 importante che una mappa mentale venga prodotta a colori fin dalle prime fasi di realizzazione, e non colorata in un secondo momento.\nIl modello realizzativo delle mappe mentali \u00e8 essenzialmente associazionista: si procede inserendo e ricombinando dinamicamente gli elementi nella mappa, utilizzando una struttura gerarchico-associativa e applicando il processo di associazione mentale. In tal senso \u00e8 grande la differenza con le mappe concettuali, che sono impostate secondo un modello connessionista (sono previsti due momenti distinti: quello dell'individuazione dei concetti e quello della loro combinazione).\n\u00c8 importante notare che una mappa mentale non ha un'impostazione gerarchica assoluta ma di contesto e dispone gli elementi intorno a un centro secondo una raggiera: ci\u00f2 che sta al centro \u00e8 il punto di partenza, ci\u00f2 che si colloca radialmente \u00e8 punto intermedio di un processo associativo virtualmente infinito. Tra i vari elementi della mappa non vi \u00e8 un vincolo di inclusione: per esempio, se il punto di partenza fosse il \"cinema\", potrei pensare al \"tempo libero\" come elemento di primo livello, ma se partissi dal \"tempo libero\" potrei tranquillamente associargli al primo livello il \"cinema\", rispettando comunque il principio associazionista.\nSolution map.\nLe \"solution map\" per molti aspetti sono un compromesso tra l'evocativit\u00e0 delle mappe mentali e l'espressivit\u00e0 tipica delle mappe concettuali. In tal senso possono essere considerate sia mappe cognitive, sia mappe creative.\nLe solution map sono caratterizzate da:\nPoich\u00e9 possono essere sia strumenti creativi, sia strumenti cognitivi, il registro del loro utilizzo pu\u00f2 variare dinamicamente: una solution map potrebbe nascere come mappa creativa, evolversi in tal senso raccogliendo idee e spunti, iniziare a strutturare informazioni sintetiche, articolarsi maggiormente e trasformarsi infine in una mappa cognitiva a tutti gli effetti.\nSe per un verso questo stempera gli aspetti peculiari della solution map come mappa cognitiva o come mappa creativa, per l'altro rende le solution map strumenti particolarmente versatili, che possono essere impiegati in una grande variet\u00e0 di modi/contesti/situazioni, anche al di fuori degli ambiti tipici delle mappe mentali e delle mappe concettuali.\nTipici contesti applicativi delle solution map sono:\nStrumenti digitali.\nTony Buzan ha sempre raccomandato la realizzazione delle mappe mentali su carta, perch\u00e9 la manualit\u00e0 e la sensorialit\u00e0 del disegno manuale stimolano l'emisfero cerebrale destro che sono preposte alla creativit\u00e0, alla fantasia, all'intuizione, attingendo sia a quanto si trova nella sfera del cosciente, sia a quanto si trova fuori da essa (subcosciente e inconscio).\nNegli ultimi anni in molti si sono impegnati a sviluppare software per introdurre questi stessi principi in ambienti di office automation, con risultati pi\u00f9 o meno rispondenti all'impostazione di Buzan.\nQuesti applicativi in genere permettono di realizzare in digitale mappe analoghe a quelle mentali, in quanto:\nDi converso l'uso di strumenti informatici consente di produrre delle rappresentazioni che escono dal modello originale di Buzan. In tal senso ad esempio la possibilit\u00e0 di inserire nella mappa del testo esteso, oppure dei codici iconico-cromatici:\nPer colmare il divario tra queste mappe digitali (anch'esse dotate di struttura gerarchico-associativa) e il modello originale delle mappe mentali di Buzan (caratterizzate dall'essere disegnate su carta) \u00e8 stato introdotto in letteratura il termine Solution map: mappe mentali digitali, con tutti i vantaggi e gli svantaggi che derivano dall'utilizzo di software per il disegno e la fruizione.\nAllo scopo, esistono sia dei software opensource che dei software proprietari. Appartengono alla prima categoria programmi come FreeMind e Freeplane, due applicazioni di mappatura mentale gratuite scritte in Java e multi piattaforma, XMind, un prodotto multipiattaforma in grado di gestire diversi tipi di diagrammi e mappe e Diagrams o Draw.io , un programma che pu\u00f2 essere utilizzato nel browser o installato sul proprio computer.\nAlla seconda categoria appartengono programmi come Microsoft Visio, che \u00e8 in grado di disegnare diagrammi statici inclusi diagrammi a blocchi, organigrammi, mappe, piani o flussi di lavoro e MindManager, utile sia per la creazione e la fruizione di vari tipi di mappe digitali, sia per l'integrazione tra le mappe mentali e vari altri ambienti di lavoro (office automation, project management, decision taking)\nWikiMindMap.\nWikiMindMap \u00e8 un programma gratuito per la didattica, sviluppato dal Consiglio Nazionale delle Ricerche. Esso consente la creazione di mappe mentali navigabili che si possono salvare in un formato compatibile con Freemind e Freeplane. Le mappe sono generate a partire dall'indice degli articoli pubblicati con un qualsiasi wiki. In particolare, \u00e8 concepito e ottimizzato per Wikipedia.\nWiki2map.org \u00e8 un sito che ha raccolto l'eredit\u00e0 di WikiMindMap, sviluppato in HTML5 e finanziato da Wikimedia Svizzera. Wiki2map.org funziona quindi su tutti i dispositivi e con alcuni browser offre anche la lettura a voce del testo. La riorganizzazione in mappa mentale dei contenuti delle pagine wiki permette di facilitare lo studio a chi si trova in difficolt\u00e0 di lettura. Wiki2map \u00e8 particolarmente utile per la lettura delle lezioni su Wikiversit\u00e0, soprattutto per la sezione scuola media e primaria. Per il suo miglior funzionamento richiede che la pagine da restituire sotto forma di mappa siano formattate il pi\u00f9 possibilmente in modo corretto.\nUtilizzo.\nLe mappe mentali fanno leva soprattutto sulle capacit\u00e0 creative personali e di gruppo, sulle risorse mentali inconsce, sulle sinestesie create con colori e immagini, sui processi che spontaneamente ristrutturano le informazioni e che ogni volta lasciano aperta pi\u00f9 di una chiave interpretativa. Per queste ragioni le mappe mentali sono particolarmente efficaci come strumenti di annotazione e di apprendimento, come supporto all'elaborazione del pensiero e alla creativit\u00e0, come ausilio nell'orientamento personale e nella costituzione di gruppi di lavoro. Sono invece meno efficaci nella rappresentazione della conoscenza, dove l'evocativit\u00e0 della mappa mentale induce una minore efficacia comunicativa e maggiori margini di ambiguit\u00e0.\nUna mappa mentale pu\u00f2 costituire il punto di partenza di un processo creativo, che porta alla realizzazione di materiali diversi per natura e per formato di rappresentazione. \u00c8 il caso di un brainstorming di gruppo che, supportato da una mappa mentale, prelude alla definizione di obiettivi strategici, alla formulazione di un progetto, alla scrittura di documentazione testuale. Un esempio di questo passaggio \u00e8 la derivazione dalla mappa mentale di un outline (detto anche scaletta gerarchica), che permette di trasformare la struttura a raggera in una sequenza articolata e ordinata per livelli gerarchici."}
{"id": "55627", "revid": "125444522", "url": "https://it.wikipedia.org/wiki?curid=55627", "title": "Papa Innocenzo II", "text": "Biografia.\nFormazione e carriera ecclesiastica.\nNato a Roma nell'ultimo quarto dell'XI secolo da un Giovanni, sembra nel rione di Trastevere, apparteneva all'antica e nobile famiglia Papareschi dei Guidoni. Ebbe fin da fanciullo un'attenta educazione letteraria e religiosa. Molto giovane divenne canonico regolare della Basilica Laterana e in tale contesto divenne abate del monastero benedettino dei Santi Nicola e Primitivo. La prima notizia certa su di lui corrisponde alla nomina cardinalizia, datata al 24 maggio 1116, quando fu creato cardinale diacono di Sant'Angelo in Pescheria.\nCon questa carica accompagn\u00f2 nel settembre 1118 papa Gelasio II quando questi fu costretto all'esilio in Francia, insieme al suo futuro rivale, il cardinale diacono Pietro Pierleoni, che sarebbe divenuto l'antipapa Anacleto II. Il successore Callisto II lo incaric\u00f2 di diverse importanti missioni: nel 1119 fu inviato in Germania con Lamberto, cardinale vescovo di Ostia, futuro papa Onorio II, per trattare con l'Imperatore. Nel 1122 fu tra gli artefici del Concordato di Worms. Nel 1123 fu incaricato da Callisto II di un'altra missione in Francia.\nDurante i sei anni del papato di Onorio II (1124-30), Gregorio rimase stabilmente a Roma e fu insignito della dignit\u00e0 di arcidiacono della Chiesa romana.\nIn quel tempo, a Roma, imperversava una forte rivalit\u00e0 tra le potenti famiglie dei Pierleoni e dei Frangipane. I primi, di origine ebraica, avevano un loro esponente nel facoltoso e ambizioso cardinale Pierleoni, che gi\u00e0 durante l'elezione del 1124, da cui usc\u00ec poi Onorio II, aveva imposto un suo candidato, Teobaldo Boccapecora, fallendo miseramente in quanto l'elezione fu annullata prima della consacrazione. I secondi avevano il loro uomo di spicco nel cardinale cancelliere Aimerico de la Chatre, a cui erano legati i cardinali del partito ildebrandino, che si ispirava alla riforma gregoriana.\nPontificato.\nElezione al Soglio di due papi.\nLa sera del 13 febbraio 1130 moriva papa Onorio II. Egli, sentendo vicino il momento del trapasso, si era fatto portare nel monastero di Sant'Andrea presso San Gregorio al Celio. Il cardinale cancelliere Aimerico de la Chatre, che vegli\u00f2 il pontefice fino alla fine, fece trasferire la salma in Laterano e nella stessa notte tra il 13 e 14 febbraio convoc\u00f2 presso la sua rocca i cardinali che erano dalla sua parte e contrari ai Pierleoni, indicendo un piccolo conclave.\nL'obiettivo era quello di impedire che il cardinale Pietro Pierleoni potesse essere eletto. Tra i cardinali convocati vi era anche Gregorio, che quella mattina stessa del 14 febbraio 1130 fu eletto papa, scegliendo il nome di Innocenzo II.\nTale elezione fu contestata dal cardinale Pierleoni, il quale convoc\u00f2 i restanti 14 cardinali presso la chiesa di San Marco, situata nel territorio dei Pierleoni, e qui fu eletto papa, scegliendo il nome di Anacleto II.\nIl 22 febbraio (giorno in cui si commemora la Cattedra di San Pietro) Innocenzo II fu ordinato sacerdote e il 23 febbraio fu consacrato vescovo di Roma nella chiesa di Santa Maria Nuova e incoronato papa dal cardinal Romano, cardinale diacono di Santa Maria in Portico. Anacleto II nello stesso giorno si faceva consacrare nella Basilica di San Pietro. \nPoi Innocenzo II, perdendo anche l'appoggio di alcuni cardinali che lo avevano eletto, si ritir\u00f2, per sicurezza, nel rione dei Frangipane.\nLo scontro con Anacleto II.\nIncapace di mantenere la sua posizione a Roma, essendo la popolazione schierata in maggioranza con Anacleto, Innocenzo si imbarc\u00f2 con i suoi fedelissimi per la Francia. Prima di partire confer\u00ec il suo vicariato a Corrado vescovo di Sabina. Da Porto (a nord di Ostia) salp\u00f2 con due galere per Pisa, dove rimase quasi per tutto il 1130. Continu\u00f2 il viaggio diretto in Francia facendo tappa a Genova e successivamente (sempre via mare) approd\u00f2 a Sant'Egidio in Provenza. In Francia, sotto l'influenza di Sugerio abate di Saint-Denis suo difensore, gli fu assicurato prontamente l'unanime riconoscimento del clero e della corte di Luigi VI di Francia. Si tenne quindi un sinodo di vescovi ad \u00c9tampes, che riconobbe Innocenzo II come vero papa. Anche il sinodo di vescovi di Puy-en-Velay, guidato da Ugo di Grenoble, conferm\u00f2 le stesse conclusioni. Successivamente Innocenzo II si rec\u00f2 a Cluny, sede dell'influente abbazia benedettina e quindi, nel novembre 1130, a un altro sinodo a Clermont dove fu nuovamente riconosciuto legittimo papa.\nLo stesso appoggio avuto nei territori francesi lo ebbe in quelli tedeschi. Grazie al sostegno di Norberto arcivescovo di Magdeburgo, di Corrado, arcivescovo di Salisburgo, e all'attivit\u00e0 dei suoi legati presso il re di Germania Lotario II, Innocenzo conquist\u00f2 l'appoggio degli stati tedeschi. Un sinodo di vescovi convocato nell'ottobre 1130 dallo stesso re nella cittadina di W\u00fcrzburg ratific\u00f2 l'alleanza. Nel gennaio 1131, Innocenzo ebbe un favorevole incontro anche con re Enrico I d'Inghilterra. Il 22 marzo 1131 si incontr\u00f2 con Lotario II, accompagnato da Bernardo di Chiaravalle nella citt\u00e0 di Liegi; e una settimana dopo nella chiesa di San Lamberto il pontefice incoron\u00f2 solennemente Lotario II e sua moglie Richenza re e regina di Germania. Innocenzo II celebr\u00f2 la Pasqua di quell'anno nella basilica di Saint-Denis a Parigi.\nIl 18 ottobre 1131 ebbe inizio a Reims un grande concilio dove Innocenzo incoron\u00f2 il 25 ottobre il giovane Luigi principe di Francia e futuro re Luigi VII. In questo concilio erano presenti sia l'arcivescovo Norberto sia Bernardo di Chiaravalle, nonch\u00e9 i rappresentanti di Inghilterra, Aragona e Castiglia; fu un sostanziale e grande riconoscimento della sua autorit\u00e0. Nell'aprile 1132 fu indetto un concilio a Piacenza in cui Innocenzo veniva riconosciuto legittimo papa da tutti i vescovi e signori del Nord Italia, ad eccezione dell'arcivescovo di Milano.\nNell'agosto 1132 Lotario II intraprese una spedizione in Italia con il duplice scopo di essere incoronato imperatore dal papa e di mettere da parte l'antipapa, e contrastare nello stesso tempo Ruggero II, incoronato da Anacleto II re di Sicilia. Durante la discesa verso Roma, Anacleto gli invi\u00f2 una sua delegazione nel tentativo di trattare la pace; Lotario ebbe qualche esitazione, ma poi i vescovi e i principi tedeschi gli ricordarono le risoluzioni del Concilio di Reims e l'accordo fu rifiutato. Giunto a Roma, Lotario fu incoronato da Innocenzo il 4 giugno 1133. La spedizione in Italia di Lotario a questo punto ebbe termine. L'antipapa Anacleto rimase chiuso in Castel Sant'Angelo, Lotario torn\u00f2 in Germania lasciando Innocenzo a Roma con il popolo romano a lui fortemente ostile.\nAlla partenza di Lotario II da Roma, Innocenzo fu anch'egli di nuovo costretto a lasciare Roma, essendo Anacleto ancora presente in citt\u00e0 con tutto il suo seguito. Era il 1134 e si diresse a Pisa. Qui si tenne l'anno dopo un grande sinodo a cui parteciparono diversi vescovi di Spagna, Inghilterra, Francia, Germania, Ungheria e potenti signori dell'Italia, con la presenza anche dell'arcivescovo di Milano. I presenti confermarono all'unanimit\u00e0 l'autorit\u00e0 papale di Innocenzo II. Rimanevano dalla parte di Anacleto II la citt\u00e0 di Roma, con la campagna circostante, e il Meridione, dove regnava il normanno Ruggero II. Una seconda spedizione di Lotario nel 1136 .\nGoverno della Chiesa.\nNel 1134 Innocenzo II, su richiesta di Lotario II, eman\u00f2 un col quale pose le chiese di Svezia, Norvegia, Danimarca e dell'isola di Groenlandia sotto l'autorit\u00e0 giurisdizionale dell'Arcidiocesi di Amburgo.\nIl 7 luglio 1136 papa Innocenzo promulg\u00f2 la Bolla \"Ex commisso nobis a Deo\", conosciuta come \u00abBolla di Gniezno\u00bb, con la quale sottoponeva la Chiesa polacca alla giurisdizione della Diocesi di Magdeburgo, delineando nel contempo i territori sottoposti al vescovo di Gniezno. Il documento ha una vitale importanza storica dal momento che contiene pi\u00f9 di 400 nomi di localit\u00e0 scritti per la prima volta in lingua polacca.\nNell'aprile 1138 Innocenzo fece trasferire a Grosseto la cattedra della storica sede vescovile di Roselle, assumendo questa decisione dopo aver soggiornato varie volte negli anni precedenti nella citt\u00e0 maremmana.\nConcilio di Melfi V: deposizione dell'antipapa.\nInnocenzo II e Lotario II concentrano a maggio 1137 le proprie armate accanto al castello di Lagopesole e vi si accamparono per tutto il mese. Poi assediarono la citt\u00e0 di Melfi e costrinsero alla fuga il rivale Ruggero II di Sicilia (Re per volont\u00e0 dell'antipapa Anacleto II), quindi conquistarono la sua (ex) capitale, Melfi, il 29 giugno. \nIl Pontefice tenne un concilio nel castello del Vulture nell'anno 1137 (la pi\u00f9 probabile data va dal 29 giugno al 4 luglio). I Padri conciliari decisero innanzitutto la deposizione dell'antipapa Anacleto II.\nIl Papa annull\u00f2 la scomunica ai monaci di Montecassino e concesse il perdono ai Benedettini, prima schierati con l'antipapa. Un Privilegio restitu\u00ec le Chiese concesse al monastero, in particolare San Bartolomeo in Arce (Rocca), poi intitolata alla Madonna delle Grazie, che pass\u00f2 dal Monastero di Farfa alle dipendenze di Cassino. Il 4 luglio Innocenzo II, insieme all'imperatore Lotario, delegittim\u00f2 il nemico Ruggero II Altavilla, in favore di Rainulfo di Alife, della Casata Drengot, proclamato nuovo Duca di Puglia.\nIl Concilio Laterano II.\nAlla morte di Anacleto, avvenuta il 25 gennaio 1138, il partito dei Pierleoni con l'appoggio di Ruggero II elesse il cardinale Gregorio Conti che assunse il nome di Vittore IV. In virt\u00f9 dell'intervento di Bernardo di Chiaravalle, Vittore IV si rec\u00f2 da Innocenzo II rinunciando all'elezione. Fu quindi indetto un concilio con lo scopo di ribadire la non legittimit\u00e0 dell'elezione di Anacleto II e, per estensione, dei suoi atti come la concessione della monarchia a Ruggero II. \nNel Secondo Concilio Laterano del 1139 Ruggero II di Sicilia, il pi\u00f9 inflessibile avversario di Innocenzo, venne scomunicato, e la pace venne infine riportata all'interno della Chiesa. Al Concilio Lateranense, constatata la potenza di una nuova arma che si andava diffondendo in Europa, la balestra, che poteva forare facilmente le armature, fu vietato l'utilizzo di tale arma tra eserciti cristiani (non potendo avere influenza sugli eserciti musulmani e sugli eretici, i padri conciliari non si espressero a tale proposito).\nNello stesso anno 1138 mor\u00ec Lotario, di ritorno verso la Germania. Venne eletto come suo successore Corrado III, della famiglia degli Hohenstaufen (7 marzo 1138).\nLo scontro con Luigi VII di Francia.\nNel 1141 il decesso di Alberico di Reims lasci\u00f2 vacante la sede arciepiscopale di Bourges. Il re di Francia, Luigi VII, volle nominare un suo candidato, il proprio cancelliere Carduc, ma papa Innocenzo II, assecondando il capitolo dei canonici della cattedrale di Bourges, rifiut\u00f2 la nomina e assegn\u00f2 l'arcidiocesi a Pierre de La Ch\u00e2tre. Il re francese si oppose, negando l'ingresso a Bourges all'arcivescovo di nomina pontificia. Nacque cos\u00ec un conflitto fra il Papa e il re francese, il quale, inoltre, s'intromise in una vertenza tra Tebaldo II di Champagne e il trentacinquenne Raul I di Vermandois. Quest'ultimo, avendo intessuto una relazione amorosa con la sedicenne sorella di Eleonora di Aquitania, Petronilla, lasci\u00f2 la propria moglie, Eleonora di Blois, sorella di Tebaldo, e ottenne, grazie ai buoni uffici di Luigi VII, che tre vescovi accomodanti annullassero il suo matrimonio e successivamente celebrassero quello con Petronilla. Tebaldo II di Champagne protest\u00f2 per questo presso Innocenzo II, appoggiato nella sua protesta da Bernardo di Chiaravalle. Luigi VII fece attaccare le terre di Teobaldo e incendiarne il paese di Vitry-en-Perthois nel gennaio 1143, fatto che caus\u00f2 la morte di oltre un migliaio di abitanti, che, all'assalto della truppe di Luigi, si erano rifugiati nella chiesa del paese. Innocenzo II quindi pronunci\u00f2 la scomunica nei confronti di Luigi e l'interdetto nelle terre da lui abitate. La vertenza rimase in piedi fino al decesso di Innocenzo II e fu risolta dal suo successore Celestino II, che ottenne la rinuncia di Luigi alla nomina del proprio candidato.\nUltimi anni.\nMorto Anacleto II e neutralizzato il successore Vittore IV, Ruggero volle avere la conferma del titolo di \"Rex Siciliae\" da Innocenzo, che, ancora restio a tale riconoscimento e dopo aver scomunicato Ruggero (8 luglio 1139), invase il Regno di Sicilia con un grande esercito, ma cadde in un'astuta imboscata a Galluccio (22 luglio).\nDopo la vittoria di Ruggero, Innocenzo lo invest\u00ec del titolo di Re di Sicilia, del ducato di Puglia e del principato di Capua (\"Rex Siciliae ducatus Apuliae et principatus Capuae\").\nI rimanenti anni del pontificato di Innocenzo furono privi di risultati; egli aveva profuso le sue energie per annullare i comportamenti pericolosi conformatisi a Roma negli anni di Anacleto II. Ma l'insorgere di un contrasto con la citt\u00e0 di Tivoli, nel quale fu coinvolto personalmente, vanific\u00f2 quasi completamente i suoi sforzi.\nInnocenzo II mor\u00ec il 24 settembre 1143 e gli successe Celestino II. Le questioni dottrinali nelle quali venne chiamato a decidere furono quelle connesse alle opinioni di Pietro Abelardo e Arnaldo da Brescia.\nConclavi.\nDurante il suo periodo di cardinalato, papa Innocenzo II partecip\u00f2 ai seguenti conclavi:\nInnocenzo II nella letteratura.\nDella sua vita Carlo Emilio Gadda scrisse una biografia romanzata di Innocenzo II dal titolo \"La chiesa antica\", riferimento, come Gadda stesso precisa in una nota, alla Basilica di Santa Maria in Trastevere, che Innocenzo II stesso fece ricostruire. Il racconto, caratterizzato da toni spesso giocosi e popolani (Gadda usa anche i vari dialetti, secondo la sua prassi stilistica), andr\u00e0 poi a confluire nella raccolta \"Il castello di Udine\".\nConcistori per la creazione di nuovi cardinali.\nPapa Innocenzo II durante il suo pontificato ha creato 76 cardinali nel corso di 12 distinti concistori."}
{"id": "55628", "revid": "287204", "url": "https://it.wikipedia.org/wiki?curid=55628", "title": "Olimpio", "text": ""}
{"id": "55630", "revid": "47767", "url": "https://it.wikipedia.org/wiki?curid=55630", "title": "Oliva (nome)", "text": "Origine e diffusione.\nContinua il nome medievale \"Oliva\", derivante dal latino \"oliva\", in chiaro riferimento al frutto dell'ulivo e alla simbologia che lo riguarda (nomi simili, di natura fitonimica, erano piuttosto frequenti nel Medioevo).\nIl nome Olivia potrebbe essere un suo derivato, ma potrebbe altres\u00ec basarsi su Oliviero.\nOnomastico.\nL'onomastico pu\u00f2 essere festeggiato il 10 giugno in ricordo di santa Oliva di Palermo, vergine e martire; si ricordano con questo nome anche santa Oliva di Anagni, eremita, commemorata il 3 giugno, e santa Oliva di Brescia, onorata il 5 marzo."}
{"id": "55631", "revid": "396099", "url": "https://it.wikipedia.org/wiki?curid=55631", "title": "Calcolo combinatorio", "text": "Il calcolo combinatorio \u00e8 il termine che denota tradizionalmente la branca della matematica che studia i modi per raggruppare e/o ordinare secondo date regole gli elementi di un insieme finito di oggetti. Il calcolo combinatorio si interessa soprattutto di contare tali modi, ossia le configurazioni.\nDefinizione.\nDato un insieme formula_1 di formula_2 oggetti si vogliono contare le configurazioni che possono assumere formula_3 oggetti tratti da questo insieme, e per far ci\u00f2 bisogna precisare due punti importanti:\nPermutazioni.\nPermutazioni semplici (senza ripetizioni).\nUna permutazione di un insieme di oggetti \u00e8 una presentazione ordinata, cio\u00e8 una sequenza, dei suoi elementi nella quale ogni oggetto viene presentato una ed una sola volta. Per contare quante siano le permutazioni di un insieme con formula_2 oggetti, si osservi che il primo elemento della configurazione pu\u00f2 essere scelto in formula_2 modi diversi, il secondo in formula_6, il terzo in formula_7 e cos\u00ec via sino all'ultimo che potr\u00e0 essere preso in un solo modo essendo l'ultimo rimasto. Dunque, indicando con formula_8 il numero delle possibili permutazioni di un insieme di formula_2 elementi, si ottiene che esse sono esattamente formula_10 (formula_2 fattoriale):\nAd esempio le permutazioni degli elementi dell'insieme formula_13 sono formula_14: formula_15.\nUn altro esempio pu\u00f2 essere il seguente:\nIn quanti modi possibili si pu\u00f2 anagrammare la parola \"MONTE\", contando anche le parole prive di significato?\nLa parola MONTE \u00e8 composta da formula_16 lettere diverse tra loro, quindi formula_17;\nLe permutazioni possibili sono:\nformula_18 modi di anagrammare la parola MONTE.\nPer completare la definizione di fattoriale si fissano i valori seguenti:\nPermutazioni con ripetizioni.\nIn alcuni casi un insieme pu\u00f2 contenere elementi che si ripetono. In questo caso alcune permutazioni di tali elementi saranno uguali tra loro. Indicando con formula_21, formula_22 fino a formula_23 il numero di volte che si ripetono rispettivamente gli elementi formula_24 fino a formula_25, dove formula_26, le permutazioni uniche (non ripetute) divengono:\nSi tratta, infatti, di dividere il numero delle distinte permutazioni di formula_2 oggetti per il numero delle permutazioni di formula_29 presenze di uno stesso elemento, tutte uguali tra loro, poi per il numero delle permutazioni di formula_30 presenze di uno stesso elemento, ecc.\nLa formula vale in realt\u00e0 per qualsiasi permutazione, anche senza ripetizioni di elementi. Infatti, se si assume formula_31 fino a formula_23 uguali ad formula_33 (cio\u00e8 gli elementi si ripetono una sola volta), si ottiene esattamente la formula delle permutazioni semplici, perch\u00e9 si ha:\nAd esempio: le permutazioni di formula_35 sono:\nformula_36, ossia: formula_37.\nSecondo esempio: In quanti modi \u00e8 possibile anagrammare la parola \"FARFALLA\"?\nLe lettere contenute nella parola sono formula_38; gli elementi che si ripetono sono:\nUtilizzando la formula, avremo:\nDismutazioni.\nSono dette dismutazioni le permutazioni prive di punti fissi, con formula:\nDisposizioni (sequenze ordinate).\nDisposizioni semplici (senza ripetizioni).\nUna disposizione semplice di lunghezza formula_3 di elementi di un insieme formula_1 di formula_2 oggetti, con formula_47, \u00e8 una presentazione ordinata di formula_3 elementi di formula_1 nella quale non si possono avere ripetizioni di uno stesso oggetto.\nPer avere il numero di queste configurazioni si considera che il primo componente di una tale sequenza pu\u00f2 essere scelto in formula_2 modi diversi, il secondo in formula_6 e cos\u00ec via, sino al formula_52esimo che pu\u00f2 essere scelto in formula_53 modi diversi. Pertanto il numero formula_54 di disposizioni semplici di formula_3 oggetti estratti da un insieme di formula_2 oggetti \u00e8 dato da:\nAd esempio, le disposizioni semplici di lunghezza 2 degli elementi dell'insieme formula_58 sono formula_59,\nossia sono i numeri: formula_60.\nSi osserva che le permutazioni sono casi particolari delle disposizioni semplici: le permutazioni di un insieme di formula_2 oggetti sono le disposizioni semplici di tali oggetti di lunghezza formula_2. In effetti per il loro numero:\nDisposizioni con ripetizioni.\nUna presentazione ordinata di elementi di un insieme nella quale si possono avere ripetizioni di uno stesso elemento si dice disposizione con ripetizioni. Si cerchi ora il numero delle possibili sequenze di formula_3 oggetti estratti dagli elementi di un insieme di formula_2 oggetti, ognuno dei quali pu\u00f2 essere preso pi\u00f9 volte. Si hanno formula_2 possibilit\u00e0 per scegliere il primo componente, formula_2 per il secondo, altrettante per il terzo e cos\u00ec via, sino al formula_52esimo che completa la configurazione. Il numero cercato \u00e8 pertanto:\nAd esempio, le disposizioni con ripetizione di lunghezza formula_70 degli elementi di formula_58 sono:\nformula_72,\nossia: formula_73.\nSi fa notare che pu\u00f2 anche essere formula_74.\nSecondo esempio: i byte usati in informatica sono disposizioni di formula_75 oggetti sugli elementi formula_76 che possono quindi assumere formula_77 valori distinti: formula_78.\nNella teoria dei linguaggi formali le disposizioni rappresentano le stringhe su un alfabeto dato.\nCombinazioni (sequenze non ordinate).\nCombinazioni semplici (senza ripetizioni).\nSi chiama combinazione semplice una presentazione di elementi di un insieme nella quale non ha importanza l'ordine dei componenti e non si pu\u00f2 ripetere lo stesso elemento pi\u00f9 volte. La collezione delle combinazioni di formula_3 elementi estratti da un insieme formula_1 di formula_2 oggetti distinti si pu\u00f2 considerare ottenuta dalla collezione delle disposizioni semplici di lunghezza formula_3 degli elementi di formula_1 ripartendo tali sequenze nelle classi delle sequenze che presentano lo stesso sottoinsieme di formula_1 e scegliendo una sola sequenza da ciascuna di queste classi. Ciascuna delle suddette classi di sequenza di lunghezza formula_3 contiene formula_86 sequenze, in quanto accanto a una sequenza formula_87 si hanno tutte e sole quelle ottenibili permutando i componenti della formula_87. Quindi il numero delle combinazioni semplici di formula_2 elementi di lunghezza formula_3 si ottiene dividendo per formula_86 il numero delle disposizioni semplici di formula_2 elementi di lunghezza formula_3:\nDi solito tra le diverse disposizioni semplici di una classe si sceglie come combinazione rappresentativa la sequenza nella quale i componenti compaiono in ordine crescente (tutti gli insiemi finiti possono avere gli elementi ordinati totalmente, ovvero associati biunivocamente ai primi interi positivi).\nAd esempio, le combinazioni semplici di lunghezza formula_95 degli elementi di formula_96 sono:\nformula_97,\ncio\u00e8: formula_98\nCombinazioni con ripetizioni.\nQuando l'ordine non \u00e8 importante, ma \u00e8 possibile avere componenti ripetute, si parla di combinazioni con ripetizione. Il numero di combinazioni con ripetizione di formula_2 oggetti di classe formula_3 \u00e8 uguale a quello delle combinazioni senza ripetizione di formula_101 oggetti di classe formula_3 ed \u00e8 quindi uguale a:\nAd esempio, vi sono formula_104 modi di distribuire a 2 bambini distinguibili 4 caramelle indistinguibili, contando anche i casi in cui uno dei bambini non riceva alcuna caramella: formula_105. Equivalentemente, le combinazioni con ripetizioni informano sul numero di possibili formula_106uple di addendi non negativi la cui somma sia formula_3 (considerando diverse formula_106uple in cui eguali addendi compaiano in ordine differente); nel suddetto esempio, sono mostrate le cinque diverse coppie di somma formula_95.\nInoltre, le combinazioni con ripetizioni per formula_2 oggetti di classe formula_3 rappresentano il numero delle derivate parziali di ordine formula_3 che al pi\u00f9 differiscono fra loro per una funzione a formula_2 variabili con derivate continue fino all'ordine formula_3 (che rispetta quindi le ipotesi del teorema di Schwarz)."}
{"id": "55632", "revid": "834", "url": "https://it.wikipedia.org/wiki?curid=55632", "title": "Olivia", "text": ""}
{"id": "55634", "revid": "1543377", "url": "https://it.wikipedia.org/wiki?curid=55634", "title": "Apple QuickTake", "text": "Apple QuickTake, presentata nel 1994, fu una delle prime fotocamere digitali per utenti non professionali ad essere disponibile sul mercato.\nStoria.\nNel 1992 Apple avvia il progetto \"Venus\", mirato a realizzare la prima fotocamera digitale prodotta da Apple. \nIl primo prodotto fu la QuickTake 100, una macchina fotografica da 0,3 Mpx dotata di una memoria di 1 MB sotto forma di memoria flash integrata e non rimovibile, che poteva essere sfruttata solamente da chi possedeva un computer Apple, dal momento che l'unica interfaccia di collegamento era costituita da un cavo seriale e un software apposito per MacOS 9. \nVista la scarsa diffusione dei Mac, al rilascio della QuickTake 150, Apple rese disponibile come accessorio un kit per la compatibilit\u00e0 con le macchine Windows. \nNel 1996 usc\u00ec l'ultimo esemplare della serie, la QuickTake 200 basata sulla \"Fujifilm DS-7\".\nA causa delle impostazioni tecniche inferiori alla concorrenza, dei numerosi difetti tecnici come la scarsa messa a fuoco e del prezzo elevato di 750 dollari, la linea non ebbe successo e venne interrotta nel 1997"}
{"id": "55635", "revid": "47767", "url": "https://it.wikipedia.org/wiki?curid=55635", "title": "Oliviera", "text": ""}
{"id": "55636", "revid": "125767896", "url": "https://it.wikipedia.org/wiki?curid=55636", "title": "Oliviero", "text": "Origine e diffusione.\nContinua il nome medievale \"Oliviero\", a sua volta da \"Olivier\", una forma normanna di nomi quali il germanico \"Alfher\" (da cui Alvaro) o il norreno \"\u00c1leifr\" (da cui \"Olaf\"), alterati per assonanza con il latino \"oliva\".\nDal punto di vista storico, il nome Oliviero si diffuse nell'Europa occidentale durante il Medioevo grazie alla fama dell'epica cavalleresca e, in particolar modo, della \"Chanson de Roland\", dove Oliviero \u00e8 il nome di un amico e consigliere di Orlando. In Inghilterra si rarefece dopo il XVII secolo a causa di Oliver Cromwell, il militare che govern\u00f2 il paese in seguito alla guerra civile: venne riportato in voga nel XIX secolo, in parte grazie al romanzo di Charles Dickens \"Oliver Twist\".\nIl nome Olivia potrebbe essere un derivato di Oliviero, ma potrebbe anche basarsi su Oliva.\nOnomastico.\nL'onomastico si pu\u00f2 festeggiatore il 1\u00ba luglio in ricordo di sant'Oliver Plunkett, vescovo e martire a Londra. Si ricordano con questo nome anche il beato Oliviero Lefevre, sacerdote martire a Parigi, commemorato il 2 settembre, san Liberio, chiamato anche Oliviero, benedettino di Ancona, festeggiato il 27 maggio o il 3 febbraio, e santa Oliviera, vergine e martire a Chaumont, onorata anch'essa il 3 febbraio."}
{"id": "55637", "revid": "47767", "url": "https://it.wikipedia.org/wiki?curid=55637", "title": "Ollegario", "text": "Origine e diffusione.\nSi tratta probabilmente di un derivato del nome germanico \"Aldegar\" che, composto da \"ald\", \"antico\", e \"gar\", \"lancia\", significa \"antica lancia\" o \"esperto nell'uso della lancia\". Alla stessa etimologia viene talvolta ricollegato il nome Alighiero.\nOnomastico.\nL'onomastico viene festeggiato il 6 marzo in ricordo del beato Ollegario, vescovo di Tarragona."}
{"id": "55640", "revid": "47767", "url": "https://it.wikipedia.org/wiki?curid=55640", "title": "Umbelina", "text": ". \nOrigine e diffusione.\n\u00c8 un nome ormai caduto in disuso, ricordato perch\u00e9 venne portato da una beata \"Umbelina\" o \"Ombelina\", che fu sorella di san Bernardo di Chiaravalle. Il nome ha origini germaniche, basato forse sulla radice \"hun\" (che richiama il popolo degli Unni oppure indica il cucciolo d'orso) o \"hund\" (\"conduttore\", \"guida\"). \nOnomastico.\nL'onomastico \u00e8 festeggiato il 12 febbraio (21 agosto sul martirologio cistercense) in ricordo della beata Umbelina o Ombelina, sorella di san Bernardo di Chiaravalle, badessa di Jully."}
{"id": "55642", "revid": "1573940", "url": "https://it.wikipedia.org/wiki?curid=55642", "title": "Omobono", "text": ". \nOrigine e diffusione.\nNome di stampo augurale e gratulatorio, continua il tardo latino \"Homobonus\", che letteralmente vuol dire \"uomo buono\" (da \"homo\", \"uomo\", e \"bonus\", \"buono\"). \nOrmai di scarsissima diffusione, \u00e8 attestato principalmente tra il XIII e il XVII secolo. Corrisponde sostanzialmente ai nomi Bonomo (composto dagli stessi elementi, ma in senso inverso) e Buonadonna.\nOnomastico.\nL'onomastico viene festeggiato il 13 novembre in ricordo di sant'Omobono Tucenghi, mercante cremonese noto per le sue opere di carit\u00e0."}
{"id": "55644", "revid": "767487", "url": "https://it.wikipedia.org/wiki?curid=55644", "title": "Onesiforo (nome)", "text": "Origine e diffusione.\nNome di scarsissima diffusione in Italia, deriva dal greco antico \u1f48\u03bd\u03b7\u03c3\u03b9\u03c6\u03cc\u03c1\u03bf\u03c2 (\"Onesiphoros\"), latinizzato in \"Onesiphorus\". \u00c8 composto da \u1f44\u03bd\u03b7\u03c3\u03b9\u03c2 (\"onesis\", \"beneficio\", \"fortuna\", \"prosperit\u00e0\", comune anche ad Onesimo) e da \u03c6\u03ad\u03c1\u03c9 (\"phero\", \"portare\"), e significa \"benefico\", \"che porta beneficio\", \"che porta profitto\", \"che porta utilit\u00e0\"; alcune fonti identificano il primo elemento con XXX (\"oneiros\", \"sogni\"), quindi \"portatore di sogni\".\nUn personaggio con questo nome viene menzionato nel Nuovo Testamento, in una delle lettere di Paolo (2Ti , ).\nOnomastico.\nL'onomastico viene festeggiato il 6 settembre in ricordo del gi\u00e0 citato sant'Onesiforo, discepolo di san Paolo, martire assieme a san Porfirio presso Pario sotto Domiziano."}
{"id": "55646", "revid": "47767", "url": "https://it.wikipedia.org/wiki?curid=55646", "title": "Onesimo (nome)", "text": "Origine e diffusione.\nDeriva dal greco \u039f\u03bd\u03ae\u03c3\u03b9\u03bc\u03bf\u03c2 (\"Onesimos\"), tratto direttamente da un termine che significa \"benefico\", \"utile\", \"che d\u00e0 profitto\"; alla stessa radice risale anche il nome Onesiforo.\n\u00c8 un nome biblico, portato da Onesimo, lo schiavo di Filemone che venne convertito da Paolo di Tarso. La diffusione del nome in Italia \u00e8 scarsissima.\nOnomastico.\nL'onomastico si festeggia generalmente il 15 febbraio in ricordo del gi\u00e0 citato Onesimo, schiavo convertito da Paolo; con questo nome si segnalano anche sant'Onesimo, vescovo di Efeso, commemorato il 16 febbraio, e sant'Onesimo, vescovo di Soissons nel IV secolo, onorato il 13 maggio. \nL'Onesimo biblico viene talvolta considerato la stessa persona del vescovo di Efeso, o ancora viene identificato con un Onesimo che fu vescovo di Berea (quest'ultimo caso, in particolare, molto improbabile)."}
{"id": "55647", "revid": "1788047", "url": "https://it.wikipedia.org/wiki?curid=55647", "title": "Maresciallo dell'Impero", "text": "Il maresciallo dell'Impero \u00e8 un grado militare introdotto in Francia da Napoleone Bonaparte.\nFilippo Augusto aveva introdotto il titolo di Maresciallo di Francia nel 1185. Dopo pi\u00f9 di sei secoli, il 21 febbraio 1793 la Repubblica aboliva il titolo. Il 19 maggio 1804, il giorno seguente la sua proclamazione ad Imperatore, Napoleone Bonaparte riattribuiva la qualifica nominando 18 Marescialli dell'Impero. Quattordici erano suoi vecchi compagni d'arme, a questi vengono aggiunti quattro marescialli onorari: Kellermann, Lefebvre, P\u00e9rignon e S\u00e9rurier. La lista dei marescialli aumenta nel 1807 con Victor, nel 1809 con Macdonald, Marmont e Oudinot, nel 1811 con Suchet, nel 1812 Gouvion Saint-Cyr, nel 1813 Poniatowski e nel 1815 Grouchy.\nPrimo Impero.\nVentisei marescialli nominati da Napoleone\n1815.\nI nomi di 19 marescialli sono stati dati a una serie di \"boulevards\" che circondano Parigi (\"Boulevards des Mar\u00e9chaux\", \"viali dei marescialli\"). Altri 3 sono stati onorati con una via in un'altra parte della citt\u00e0. Questo riconoscimento dunque non \u00e8 spettato a quattro dei ventisei: Bernadotte e Marmont, considerati traditori; P\u00e9rignon, eliminato dall'elenco dei marescialli nel 1815 da Napoleone stesso; Grouchy, ritenuto responsabile della sconfitta di Waterloo."}
{"id": "55648", "revid": "47767", "url": "https://it.wikipedia.org/wiki?curid=55648", "title": "Onesta", "text": ""}
{"id": "55649", "revid": "200568", "url": "https://it.wikipedia.org/wiki?curid=55649", "title": "Onesto", "text": "Origine e diffusione.\n\u00c8 un nome augurale originatosi nel Medioevo. Etimologicamente, riprende l'aggettivo \"onesto\", che \u00e8 basato sul termine latino \"honestus\", a sua volta derivante da \"honor\", e il suo significato \u00e8 \"onorato\", \"di nobili sentimenti\".\nOnomastico.\nL'onomastico si pu\u00f2 festeggiare il 16 febbraio in ricordo di sant'Onesto di N\u00eemes, sacerdote e martire a Pamplona."}
{"id": "55651", "revid": "33689", "url": "https://it.wikipedia.org/wiki?curid=55651", "title": "Famiglia Apple ImageWriter", "text": ""}
{"id": "55652", "revid": "1543377", "url": "https://it.wikipedia.org/wiki?curid=55652", "title": "Continuazione", "text": "In informatica, una continuazione (continuation in inglese) \u00e8 un modo per rappresentare lo stato di esecuzione di un programma ad un punto dato. Molti linguaggi hanno un costrutto che permette di salvare lo stato corrente di esecuzione per poi riprendere l'esecuzione a partire da questo stato in un momento successivo. Questa tecnica \u00e8 tipica della programmazione funzionale ma sono molti i linguaggi di programmazione che presentano questa caratteristica con varie denominazioni:\nLa continuazione si utilizza per \"saltare\" da una parte del programma all'altra a seconda delle necessit\u00e0. Funziona in modo analogo al comando goto presente nel BASIC con la differenza che il comando goto \u00e8 sconsigliato perch\u00e9 rende la manutenzione del codice difficile mentre la continuazione non rende ardua la modifica del codice quando questo diventa di elevate dimensioni. La continuazione non salta tra linee di codice ma tra stati. Si pu\u00f2 vedere il programma come un insieme di stati che evolvono a seconda delle azioni dell'utente e la continuazione consente di saltare tra stati diversi a seconda delle necessit\u00e0. Utilizza un modello di programmazione simile a quello delle reti di Petri.\nIl supporto per la continuazione da parte dei vari linguaggi \u00e8 molto variabile. Un linguaggio di programmazione supporta la continuazione \"rientrante\" o di \"prima classe\" se una continuazione pu\u00f2 essere richiamata pi\u00f9 volte per rientrare nello stesso contesto (l'uso del termine rientrante in questo caso non \u00e8 da confondere con l'uso fatto trattando il multitasking).\nSe le continuazione pu\u00f2 essere usata solo per uscire dal contesto corrente, si dice il linguaggio supporta l\"escape continuation\". Molti linguaggi che non supportanto direttamente la continuazione, hanno il supporto per la gestione delle eccezioni, che \u00e8 equivalente all\"escape continuation\" e pu\u00f2 essere usata per gli stessi scopi. I costrutti C codice_7 e codice_8 sono di questo tipo: possono essere usati solo per srotolare lo stack e non per ripristinare una precedente continuazione salvata.\nLe continuazioni di prima classe possono essere usate per implementare l'ottimizzazione della chiamata di coda. La presenza sia della continuazione di prima classe che dell'ottimizzazione della chiamata di coda garantita, \u00e8 uno dei punti di distinzione dello Scheme dagli altri linguaggi Lisp.\nMolti programmatori che non sono abituati alla continuazione, la trovano un concetto difficile da capire. Il linguaggio di programmazione esoterico Unlambda include questa caratteristica solo per la sua difficolt\u00e0 di comprensione.\nLa continuazione \u00e8 strettamente collegata alla trasformazione della doppia negazione dalla logica classica alla logica intuizionistica attraverso l'isomorfismo di Curry-Howard e alla legge di Peirce."}
{"id": "55655", "revid": "1543377", "url": "https://it.wikipedia.org/wiki?curid=55655", "title": "NASDA", "text": "NASDA era l'acronimo per \"National Space Development Agency\" cio\u00e8 l'agenzia nazionale per lo sviluppo spaziale del Giappone. Fu fondata il 1\u00ba ottobre 1969. Il quartier generale era il Tanegashima Space Center, che si trova sull'isola di Tanegashima, circa 115\u00a0km a sud di Ky\u016bsh\u016b. Il centro di ricerca al suolo era sull'Isola Christmas (Kiribati).\nIl 1\u00ba ottobre 2003, la NASDA venne sostituita dalla JAXA (\"Japan Aerospace eXploration Agency\"), l'attuale agenzia spaziale giapponese, fondendosi con l'ISAS (istituto spaziale e delle scienze astronautiche) e con il NAL (laboratorio nazionale aerospaziale giapponese)."}
{"id": "55656", "revid": "6923", "url": "https://it.wikipedia.org/wiki?curid=55656", "title": "LaserWriter", "text": "La LaserWriter \u00e8 una stampante laser che utilizza come linguaggio di descrizione di pagina il PostScript, immessa sul mercato dalla Apple nel 1985. \u00c8 stata una delle prime stampanti laser disponibili sul mercato. Assieme al programma PageMaker, la LaserWriter ha avuto un ruolo fondamentale nell'avvio della rivoluzione del desktop publishing. La stampante era progettata per essere utilizzata in congiunzione con un personal computer Macintosh; Apple non ha mai distribuito driver per altri computer.\nStoria.\nSviluppo della stampa laser.\nL'inizio dello sviluppo della stampa laser risale al 1969 e al lavoro di Gary Starkweather alla Xerox, che port\u00f2 alla produzione della Xerox 9700 nel 1977. Parallelamente, l'IBM port\u00f2 avanti la ricerca nel settore, arrivando nel 1976 all'elaborazione del sistema IBM 3800.\nIntorno alla met\u00e0 degli anni settanta anche la Canon cominci\u00f2 a investire sulla produzione di stampanti laser, avviando una partnership con la Hewlett-Packard; cos\u00ec, dieci anni dopo, fu prodotta la HP 2680. Il primo modello desktop di stampante laser fu introdotto dalla HP nel 1983 e lanciato sul mercato al prezzo di 12800 $, ma le vendite furono pochissime. Sempre nel 1983 la Canon mise a punto la LPB-CX, una stampante laser dotata di un diodo laser che stampava con una risoluzione di 300dpi. Nel 1984 la HP lanci\u00f2 sul mercato la prima stampante laser commerciale basata sulla LBP-CX: la HP LaserJet.\nLo sviluppo in casa Apple.\nSteve Jobs vide la LPB-CX mentre trattava per delle forniture di floppy disk da 3.5\" per l'Apple Macintosh. Nel frattempo John Warnock aveva lasciato Xerox per fondare Adobe e mettere in commercio una stampante laser basata sul PostScript. Jobs era al corrente del lavoro di Warnock e riusc\u00ec a trattare con lui ed ottenere la licenza d'uso del PostScript dalla Adobe per produrre una stampante laser in casa Apple. Le trattative tra Apple e Adobe si conclusero nel dicembre 1983, appena un mese prima che venisse annunciata l'uscita del Macintosh. Steve Jobs alla fine fece comprare alla Apple 2.5 milioni di dollari di azioni della Adobe.\nDistribuzione.\nLa distribuzione della LaserWriter fu annunciato all'incontro annuale degli azionisti Apple il 23 gennaio 1985, lo stesso giorno in cui Aldus rivel\u00f2 PageMaker.\nLe vendite iniziarono nel marzo 1985 al prezzo di 6.995 dollari, molto pi\u00f9 alto rispetto al modello della HP. Comunque, la LaserWriter aveva una peculiarit\u00e0: il supporto AppleTalk, che permetteva di condividere la stampante con ben sedici Mac.\nL'abbinamento di LaserWriter, PostScript, PageMaker e dell'interfaccia grafica del Mac unitamente all'integrazione della rete AppleTalk, in definitiva, trasformer\u00e0 il panorama del desktop publishing.\nSebbene le stampanti della concorrenza ed i relativi linguaggi di controllo offrissero, al tempo, alcune delle capacit\u00e0 di PostScript, non erano in grado di creare impaginazioni in forma libera (come previsto nel desktop publishing), di usare tipi di carattere (font) vettoriali, o di avere lo stesso livello di dettaglio e di controllo sul layout di pagina. La LaserJet prodotta da HP era dotata di un pi\u00f9 semplice linguaggio di descrizione di pagina, noto come Printer Command Language, il PCL. La versione per la LaserJet, PCL3, fu ricavata da quella delle precedenti stampanti a getto di inchiostro, con l'aggiunta della possibilit\u00e0 di poter caricare ulteriori tipi di carattere bitmap tramite cartucce opzionali. Mancava della potenza e della flessibilit\u00e0 di PostScript, almeno fino a quando diversi aggiornamenti non gli fornirono un certo livello di equivalenza. Pass\u00f2 del tempo prima che prodotti simili diventassero disponibili su altre piattaforme, quando ormai la combinazione PageMaker-Macintosh-PostScript-LaserWriter aveva gi\u00e0 contribuito a creare l'industria del desktop publishing.\nModelli.\nLa prima LaserWriter prodotta ebbe un notevole successo e cos\u00ec la Apple decise di produrne nuovi modelli, con risoluzione maggiore e in grado di stampare a colori.\nNel tardo 1986 usc\u00ec il modello LaserWriter Plus, molto simile all'originale, ma con in pi\u00f9 il supporto per altri 22 tipi di carattere.\nNel 1988 uscirono nuovi modelli di LaserWriter:"}
{"id": "55657", "revid": "287204", "url": "https://it.wikipedia.org/wiki?curid=55657", "title": "Trimurti", "text": "La trimurti (aggettivo sanscrito; in devanagari \u0924\u094d\u0930\u093f\u092e\u0942\u0930\u094d\u0924\u093f, lett. che possiede \"tre forme\" o \"tre aspetti\") \u00e8 una nozione delle culture religiose dell'India che indica i \"tre aspetti\" di una divinit\u00e0 (\"dev\") o della divinit\u00e0 suprema.\nIn quest'ultimo caso si vuole indicare nella Trimurti la forma triplice dell'Essere supremo dell'Induismo, che si manifesta nelle tre divinit\u00e0 di Brahm\u0101 (il creatore), Vishnu (il preservatore) e Siva (il distruttore), ed esercita il suo potere salvifico per mezzo degli avatar (i pi\u00f9 importanti sono gli eroi Ram e Krishna).\nA questa trinit\u00e0 di divinit\u00e0 maschili corrisponde la Tridevi, trinit\u00e0 di divinit\u00e0 femminili (di nuovo Tre Persone distinte e una sola): Saraswati, Lakshmi e Parvati; manifestazioni, forme, che pu\u00f2 assumere Mah\u0101 Dev\u012b (Grande Dea o Grande Madre). Quindi, Due Trinit\u00e0, due Persone distinte e non unite, entrambe Una e Trina: una Persona-Trinit\u00e0 maschile, una Persona-Trinit\u00e0 femminile.\nStoria.\nMichelguglielmo Torri ricostruisce la nascita dell'induismo avvenuta tra il IV e il VI secolo d.C. con la sintesi tra brahmanesimo di origine vedica e i culti non vedici o pre-arii delle masse contadine:\nDi parere simile anche l'orientalista Louis Renou che definisce la trimurti un \u00abriflesso mitologico\u00bb della teoria dei \"gu\u1e47a\", le tre qualit\u00e0 che costituiscono la materia.\nLa trimurti sarebbe perci\u00f2 una trinit\u00e0 modale, indicante i tre principali aspetti divini, manifestati nelle forme di tre importanti divinit\u00e0 archetipiche:\nLa stessa Trimurti \u00e8 spesso concepita come un'unica divinit\u00e0 e rappresentata artisticamente con tre teste in un solo corpo (sanscrito: \"trishiras\", \"triplice testa\"). Secondo la fede nella Trimurti, queste figure divine sono semplicemente aspetti differenti riconducibili allo stesso e unico Dio (detto anche \u012a\u015bvara o Saguna Brahman), aspetto simile alle triadi di molte divinit\u00e0 indoeuropee (Odino, Thor e Freyr; Giove, Nettuno e Plutone, eccetera).\nIn alcune forme narrative locali minori, ma non considerate dalla maggioranza degli ind\u00f9, essi sono nati dall'\"uovo primordiale\" deposto da Ammavaru all'inizio dei tempi.\nDal punto di vista storico, la Trimurti \u00e8 successiva alla trinit\u00e0 di dei vedici Agni, V\u00e2yu et S\u00fbrya, tre aspetti del fuoco del sacrificio.\nLa Trimurti \u00e8 altres\u00ec associata a numerosi concetti ed aspetti filosofici induisti.\nPer quel che riguarda i \"gu\u1e47a\" (le tre qualit\u00e0 costitutive della Natura materiale), ad esempio, Brahma \u00e8 associato a quello della passione (\"Rajas Guna\"), Visn\u00f9 alla virt\u00f9 (\"Sattva Guna\") e \u015aiva all'ignoranza (\"Tamas Guna\").\nLa Terra, creatrice della vita, \u00e8 rappresentata da Brahma; l'acqua, che mantiene la vita, \u00e8 Visn\u00f9, ed il fuoco che trasforma e distrugge \u00e8 \u015aiva. Il cielo \u00e8 Brahma, il sole \u00e8 Visn\u00f9 e la luna \u00e8 \u015aiva.\nNell'India del sud, dove sono maggiormente diffusi gli scivaiti, adoratori di \u015aiva quale divinit\u00e0 suprema, si crede che \u015aiva incarni in s\u00e9 il triplice principio dell'intera Trimurti ed artisticamente ci\u00f2 viene reso mostrando \u015aiva in preminenza e Visn\u00f9 e Brahma che escono rispettivamente dal suo fianco sinistro e destro.\nDue differenze importanti rispetto alla Trinit\u00e0 del cristianesimo sono il fatto che in quest'ultimo non esiste una Trinit\u00e0 di divinit\u00e0 femminili e il principio femminile \u00e8 invece interiorizzato nella figura di Dio, che \u00e8 sia Padre che Madre; seconda differenza \u00e8 che la Trinit\u00e0 \u00e8 trascendente il creato, ma nello stesso tempo pu\u00f2 vivere e prendere dimora dentro l'uomo che La ama, mentre questi rimane vivo, libero e cosciente di tale presenza dentro di s\u00e9.\nNell'induismo, oltre alla destinazione in Paradiso o alla dannazione, l'anima dopo la morte pu\u00f2 subire sulla terra la metempsicosi o anche la trasmigrazione in forme di vita animali o vegetali."}
{"id": "55662", "revid": "111771559", "url": "https://it.wikipedia.org/wiki?curid=55662", "title": "Apple Display Connector", "text": "L'Apple Display Connector (ADC) \u00e8 un connettore brevettato utilizzato da Apple per i suoi monitor LCD e le ultime versioni di monitor CRT. Il connettore venne utilizzato per la prima volta nel Power Mac G4. Il connettore racchiudeva al suo interno i segnali di un normale connettore VGA, i segnali digitali del connettore DVI, i segnali del bus USB e l'alimentazione. Il connettore era nato per eliminare il groviglio di cavi che normalmente si forma dietro un computer, Apple voleva raccogliere tutti i cavi in uno solo seguendo la sua filosofia: i prodotti devono essere semplici e comodi da usare. Il connettore riduceva effettivamente a cavi dato che la tastiera e il mouse dovevano essere collegati al monitor e non al computer, infatti l'organizzazione era molto pi\u00f9 razionale e ordinata, ma oltre a Apple nessuno utilizz\u00f2 questo connettore per i monitor. Tutti gli utenti che non compravano i monitor Apple erano costretti a utilizzare degli adattatori per collegare il monitor al computer. Visto lo scarso successo del connettore e le continue lamentele degli utenti quando nel giugno del 2004 Apple present\u00f2 la sua nuova linea di monitor LCD \"aluminium\" li present\u00f2 con un normale connettore DVI. Questa data infatti segna la fine del connettore ADC."}
{"id": "55664", "revid": "31886", "url": "https://it.wikipedia.org/wiki?curid=55664", "title": "Ved\u0101nta", "text": "Ved\u0101nta (devan\u0101gar\u012b: \u0935\u0947\u0926\u093e\u0928\u094d\u0924) \u00e8 un termine sanscrito che ha il significato di fine dei \"Veda\" (\"anta\", \"fine\", del \"Veda\"). \nIl termine intende indicare quindi sia le \"Upani\u1e63ad\", per l'appunto parte finale del corpus vedico, sia il fatto che esse rappresentino il culmine dello stesso \"corpus\" nel senso che indirizzano al fine ultimo dello stesso, il \" mok\u1e63a\" (\"liberazione\"), sia nel senso che tale letteratura viene studiata per ultimo, dopo gli altri testi.\nIl termine indica anche una tradizione dottrinale, detta altrimenti Uttaram\u012bm\u0101\u1e43s\u0101 (\"esegesi ulteriore\"), che si fonda sul \"Brahmas\u016btra\" (conosciuto anche come \"Ved\u0101ntas\u016btra\", \"Uttaram\u012bm\u0101\u1e43s\u0101s\u016btra\" o \"\u015a\u0101r\u012brakam\u012bm\u0101\u1e43s\u0101s\u016btra\"), testo teologico generalmente attribuito a B\u0101dar\u0101ya\u1e47a (primi secoli della nostra era; altra datazione III-II sec. a.C.) e composto di 555 aforismi suddivisi in 4 \"adhy\u0101ya\", questi a loro volta divisi in 4 \"p\u0101da\".\nIn tal senso questo alveo dottrinale fa particolare riferimento a un \"triplice canone\" (\"prasthan\u0101traya\": \"traya\", tre; \"prasthan\u0101\", \"punto di avvio\" ) che corrisponde alle \"Upani\u1e63ad\", alla \"Bhagavadg\u012bt\u0101\", al \"Brahmas\u016btra\" di B\u0101dar\u0101ya\u1e47a, quindi ai testi dei loro rispettivi epitomatori e commentatori.\nLe correnti del Ved\u0101nta.\nTradizionalmente sono sei le principali correnti (\"samprad\u0101ya\") indicate come Ved\u0101nta le quali, pur radicandosi nel \"prasthan\u0101traya\", offrono dottrine e teologie assolutamente diverse tra loro:\nSegnatamente ai differenti commentari (\"bh\u0101\u1e63ya\") al basilare testo del \"Brahmas\u016btra\" di B\u0101dar\u0101ya\u1e47a, commentari che sono a fondamento di queste differenti scuole \"ved\u0101ntiche\", la critica moderna ha cercato di individuare quale fosse il pi\u00f9 coerente con l'insegnamento originario.\nPaul Deussen (1845-1919) ha ritenuto che la dottrina monista del \"keval\u0101dvaita\" di \u015aa\u1e45kara, tra l'altro all'origine della scuola \"ved\u0101ntica\" pi\u00f9 antica, fosse la pi\u00f9 coerente. \nDiversamente altri importanti autori quali George Thibaut (1848-1914), Vinayak Sakharam Ghate e Louis Renou ritengono che la dottrina detta del \"bhed\u0101bheda\" (\"differenza e non differenza\"), propugnata da R\u0101m\u0101nuja a fondamento del suo \"vi\u015bi\u1e63t\u0101dvaita\", rifletta maggiormente le intenzioni dottrinarie del \"Brahmas\u016btra\" di B\u0101dar\u0101ya\u1e47a."}
{"id": "55670", "revid": "2519", "url": "https://it.wikipedia.org/wiki?curid=55670", "title": "Buchenwald", "text": ""}
{"id": "55671", "revid": "834", "url": "https://it.wikipedia.org/wiki?curid=55671", "title": "Leonard Joseph Tristano", "text": ""}
{"id": "55673", "revid": "325224", "url": "https://it.wikipedia.org/wiki?curid=55673", "title": "Carlos Saavedra Lamas", "text": "Biografia.\nFu giurista e politico argentino. Era pronipote di Cornelio Saavedra, presidente della \"Primera Junta\", il primo governo della Repubblica Argentina nel 1810.\nSi laure\u00f2 in legge all'Universit\u00e0 di Buenos Aires nel 1901 ed inizi\u00f2 la carriera accademica dopo un corso di perfezionamento a Parigi.\nFu pi\u00f9 volte ministro della Repubblica Argentina, Ministro della Giustizia e della Pubblica Istruzione nel 1915 e Ministro degli Esteri e del culto dal 1933 al 1938 nel governo di Agust\u00edn P. Justo. Nel 1933 propose e negozi\u00f2 il \"Patto contro la guerra\", chiamato anche \"Pacto antib\u00e9lico Saavedra Lamas\" e firmato da 21 nazioni, prevalentemente latino americane e da Stati Uniti ed Italia. Si impegn\u00f2 nella redazione di leggi nel campo del diritto del lavoro, dell'immigrazione, del diritto di asilo e per gli arbitrati internazionali. Fece rientrare nella Societ\u00e0 delle Nazioni il suo paese nel 1933 dopo l'uscita del 1920.\nNel 1936 Saavedra fu eletto Presidente dell'Assemblea della Societ\u00e0 delle Nazioni ed ebbe il Premio Nobel per la Pace, per la prima volta assegnato al di fuori di Europa e Nord America.\nIl motivo principale dell'assegnazione del premio fu la sua opera di mediazione durante la Guerra del Chaco fra Paraguay e Bolivia che dur\u00f2 tre anni dal 1932 al 1935. L'armistizio del 12 luglio 1935 divenne accordo di pace il 21 luglio 1938 attraverso il lavoro del comitato di mediazione internazionale (Brasile, Cile, Per\u00f9, Uruguay e Stati Uniti) organizzato e presieduto da lui. Lo sforzo di mediazione fu contornato di numerose iniziative per la pace in America Latina e in accordi e patti che resero stabile il continente. La sua posizione rappresent\u00f2 una valida alternativa alla Dottrina Monroe.\nDa esperto di diritto internazionale, proseguendo la strada intrapresa da Luis Maria Drago si specializz\u00f2 in arbitraggi internazionali, fu membro della corte permanente di arbitrato dell'Aia.\nSi ritir\u00f2 dalla vita politica per tornare all'universit\u00e0. Dal 1941 al 1943 fu rettore della Universit\u00e0 di Buenos Aires.\nGiace nel cimitero della Recoleta a Buenos Aires."}
{"id": "55675", "revid": "119272907", "url": "https://it.wikipedia.org/wiki?curid=55675", "title": "Prana", "text": "Il termine prana (dal sanscrito \u092a\u094d\u0930\u093e\u0923, \"pr\u0101\u1e47a\") significa letteralmente \u00abvita\u00bb e in seconda istanza viene inteso come \u00abrespiro\u00bb e \u00abspirito\u00bb.\nSecondo la fisiologia induista, tutti gli esseri viventi, in quanto tali, sono dotati di prana, la cui conservazione deriva dal corretto svolgimento di tutte le funzioni psicologiche, emotive e fisiologiche necessarie al mantenimento armonico dell'equilibrio interiore.\nSecondo tale filosofia, uno dei modi pi\u00f9 evidenti attraverso cui gli esseri viventi ottengono prana \u00e8 dato dalla respirazione, che veicola, oltre all'ossigeno (\"elemento grossolano\") anche la vitalit\u00e0 (\"elemento sottile\") che traiamo dall'aria.\nNello \"yoga\" e nelle tecniche di guarigione indiane la capacit\u00e0 di saper padroneggiare il respiro (\"pr\u0101\u1e47\u0101y\u0101ma\") assume un ruolo fondamentale, poich\u00e9 attraverso la consapevolezza questo esercizio consente di controllare e regolarizzare eventuali squilibri e disfunzioni dell'organismo, in particolare tra corpo e psiche, ristabilendo la salute spirituale nella sua interezza, in un'ottica olistica.\nNella cultura cinese e giapponese, il concetto con significato corrispondente al prana rientra nell'accezione di Ki, mentre in quella europea \u00e8 identificabile con il termine \"pneuma\"; in Occidente \u00e8 stato assimilato anche al significato di forza vitale, e alla nozione ermetico-esoterica di etere.\nFunzione del prana.\nNell'ambito della medicina naturopatica ed esoterica si sostiene l'importanza del prana inteso come quel tipo di energia vitale pi\u00f9 prossimo al livello fisico, la cui funzione consiste nell'infondere vitalit\u00e0 e vigore all'organismo. Insieme all'energia originaria ereditaria, e a quella intersessuale, esso va a costituire la forza vitale complessiva dell'essere umano, conosciuta nella medicina tradizionale cinese come \u00abKi\u00bb. Essendo la pi\u00f9 vicina al corpo materiale grossolano, essa \u00e8 meno sottile di altre forme di energia vibrazionale: mentre queste ultime vengono recepite dai vortici dei \"chakra\" principali e attengono soprattutto alla dimensione psichica dell'individuo, il prana viene invece assorbito principalmente attraverso il lavoro svolto dai meridiani, ossia i canali di energia che scorrono lungo il corpo eterico e hanno natura essenzialmente elettrica. A differenza delle vibrazioni pi\u00f9 elevate, il prana non pu\u00f2 dunque essere assorbito direttamente dall'esterno come sostenuto da alcune dottrine \"new Age\".\nPer ricevere tutto il prana necessario al mantenimento di un sano equilibrio elettrico-vitale, occorrerebbe dunque non solo respirare ossigeno da luoghi possibilmente poco inquinati, ma anche assumere alimenti ricchi di alte vibrazioni, come quelli indicati nella scala messa a punto nel 1949 dal ricercatore francese Andr\u00e9 Simoneton: stando ad essa, mentre i cibi con carica bassa o nulla sottraggono energia all'organismo per poter essere assimilati, quelli che emettono frequenze elettromagnetiche superiori a una certa soglia apporterebbero un contenuto nutritivo superiore alla loro componente chimica e calorica. Le radiazioni emesse dai cibi sono state misurate in \"\u00e5ngstr\u00f6m\" e risulterebbero visibili tramite apposita fotografia Kirlian."}
{"id": "55678", "revid": "4", "url": "https://it.wikipedia.org/wiki?curid=55678", "title": "Mappe concettuali", "text": ""}
{"id": "55680", "revid": "4", "url": "https://it.wikipedia.org/wiki?curid=55680", "title": "Mappe mentali", "text": ""}
{"id": "55681", "revid": "125904155", "url": "https://it.wikipedia.org/wiki?curid=55681", "title": "Stazione spaziale internazionale", "text": "La Stazione spaziale internazionale (nota anche con l'acronimo ISS dall'inglese \"International Space Station\") \u00e8 una stazione spaziale in orbita terrestre bassa, dedicata alla ricerca scientifica e gestita come progetto congiunto da cinque diverse agenzie spaziali: la statunitense NASA, la russa RKA, l'europea ESA (con tutte le agenzie spaziali correlate), la giapponese JAXA e la canadese CSA-ASC.\nLa struttura della stazione, con i suoi oltre cento metri di intelaiatura, copre un'area maggiore di qualsiasi altra stazione spaziale precedente, tanto da renderla visibile dalla Terra a occhio nudo. Le sezioni di cui \u00e8 composta sono gestite da centri di controllo missione a terra, resi operativi dalle agenzie spaziali che partecipano al progetto.\nViaggia a una velocit\u00e0 media di , completando 15,5 orbite al giorno e viene mantenuta in orbita a un'altitudine compresa tra 330 e . Fin dal 2 novembre 2000 \u00e8 abitata continuativamente da un equipaggio variabile tra 2 e 7 astronauti. Nel tempo l'equipaggio \u00e8 stato sostituito varie volte ed alcuni astronauti sono tornati pi\u00f9 volte sulla ISS.\nLa costruzione della ISS \u00e8 iniziata nel 1998 e doveva essere completata entro il 2017; dovrebbe restare in funzione fino al 2024, data prevista per il raggiungimento degli obiettivi scientifici, per poi essere smantellata, distrutta o riutilizzata parzialmente entro il 2028. Per\u00f2 la NASA ha avviato un processo di privatizzazione che permetter\u00e0 alla ISS di sopravvivere per altri anni.\nIl 2 novembre 2020 sono stati celebrati i 20 anni dell'umanit\u00e0 a bordo della Stazione Spaziale: il primo equipaggio si \u00e8 insediato il 2 novembre 2000.\nIl costo totale \u00e8 stato stimato dall'ESA in 100 miliardi di euro in 30 anni. Il suo obiettivo, come \u00e8 stato definito dalla NASA, \u00e8 quello di sviluppare e testare tecnologie per l'esplorazione spaziale, sviluppare tecnologie in grado di mantenere in vita un equipaggio in missioni oltre l'orbita terrestre e acquisire esperienze operative per voli spaziali di lunga durata, nonch\u00e9 servire come un laboratorio di ricerca in un ambiente di microgravit\u00e0, in cui gli equipaggi conducono esperimenti di biologia, chimica, medicina, fisiologia e fisica e compiono osservazioni astronomiche e meteorologiche.\nLa propriet\u00e0 e l'utilizzo della stazione spaziale sono stabiliti in accordi intergovernativi che consentono alla Federazione russa di mantenere la piena propriet\u00e0 dei moduli. La stazione viene servita da navicelle \"Sojuz\", navette \"Progress\", Dragon, Cygnus e dal H-II Transfer Vehicle e fino al 2015 dall\u2019ATV. \u00c8 stata visitata da 239 astronauti e cosmonauti provenienti da 19 paesi diversi.\nOrigine della stazione.\nLa Stazione Spaziale Internazionale rappresenta l'unione di vari progetti di stazioni spaziali nazionali che hanno avuto origine durante la guerra fredda. All'inizio degli anni ottanta, la NASA pianific\u00f2 la realizzazione della stazione Freedom come controparte delle stazioni spaziali sovietiche \"Saljut\" e \"Mir\". \"Freedom\" tuttavia non super\u00f2 la fase di progetto e, con la caduta dell'Unione Sovietica, la sua realizzazione fu annullata. Le difficolt\u00e0 economiche della NASA, comuni anche alle altre agenzie spaziali, convinsero l'amministrazione statunitense a contattare altri governi interessati all'esplorazione spaziale per realizzare un progetto comune. Contestualmente il caos economico nella Russia post-sovietica aveva portato alla cancellazione di \"Mir-2\" (che avrebbe dovuto succedere alla \"Mir\"), nonostante il suo blocco di base, DOS-8, fosse gi\u00e0 stato realizzato.\nAll'inizio degli anni novanta, il governo statunitense aveva coinvolto le agenzie spaziali di Europa, Russia, Canada e Giappone nel progetto di una stazione spaziale congiunta, indicata come \"Alpha\". Nel giugno 1992, il presidente statunitense George H. W. Bush e il presidente russo Boris El'cin strinsero accordi ufficiali di collaborazione nell'esplorazione dello spazio e nel settembre del 1993, il vicepresidente statunitense Al Gore e il primo ministro russo Viktor \u010cernomyrdin annunciarono i piani per la costruzione della nuova stazione spaziale, avviando anche il Programma Shuttle-Mir, che condusse a missioni dello Space Shuttle verso la stazione spaziale sovietica \"Mir\" allo scopo di incrementare la collaborazione tra le agenzie spaziali russa e statunitense e testare quelle soluzioni che avrebbero permesso l'integrazione della tecnologia russa e statunitense nella ISS. Negli accordi stipulati tra i vari partner internazionali, si previde il ri-utilizzo delle soluzioni progettuali che ciascun agenzia aveva sviluppato per la realizzazione di una propria stazione spaziale; cos\u00ec, la stazione fin\u00ec con l'essere basata sui progetti della stazione Freedom della NASA, sulla stazione \"Mir-2\" (divenuta il cuore del modulo \"Zvezda\"), sul laboratorio \"Columbus\" dell'ESA, che inizialmente doveva essere un modulo autonomo e sul laboratorio giapponese Kibo.\nQuando il primo modulo \"Zarja\" fu lanciato nel 1998 si stimava che la stazione sarebbe stata completata entro il 2003. Ritardi hanno portato a una nuova data di completamento stimata per il 2017. Ma venne completata nel 2011 con l\u2019ultima missione del programma Space Shuttle, STS-135 missione per la quale venne usato lo Shuttle Atlantis per portare il modulo \u201cRaffaello\u201d, uno dei Multi-Purpose Logistics Module che una volta attraccati e assicurati alla struttura cambiarono il nome in Permanent Multipurpose Module, moduli pressurizzati adibiti principalmente come deposito. L'ESA, inoltre, stim\u00f2 nel 2005 che il costo del progetto dalla fine degli anni ottanta al 2016 potesse superare i 100 miliardi di euro.\nFinalit\u00e0.\nLa Stazione Spaziale Internazionale svolge principalmente la funzione di laboratorio di ricerca scientifica, per la quale offre il vantaggio rispetto ai veicoli spaziali, come lo Space Shuttle, di essere una piattaforma a lungo termine in ambiente spaziale, in cui possono essere condotti esperimenti di lunga durata in assenza di peso. La presenza di un equipaggio permanente permette inoltre di monitorare, integrare, riparare e sostituire gli esperimenti e le componenti della stessa navicella spaziale. Gli scienziati a terra hanno accesso rapido ai dati forniti dal personale di volo e possono modificare esperimenti o fare arrivare nuovi prodotti in breve tempo, cosa generalmente non fattibile su veicoli spaziali senza equipaggio.\nGli equipaggi, che abitano la stazione in missioni (chiamate Expedition) di diversi mesi di durata, conducono esperimenti scientifici ogni giorno (circa 160 ore-uomo in una settimana). I risultati degli esperimenti vengono pubblicati mensilmente.\nLa ISS fornisce un punto di relativa sicurezza, in orbita terrestre bassa (\"low earth orbit\" o LEO), per testare componenti di veicoli spaziali che saranno necessari per le future missioni di lunga durata verso la Luna e Marte. La possibilit\u00e0 di acquisire esperienza nella manutenzione, riparazione e sostituzione dei suoi componenti in orbita \u00e8 di fondamentale importanza per la gestione di un veicolo spaziale lontano dalla Terra.\nUna parte degli scopi della stazione \u00e8 relativa alla cooperazione internazionale e all'istruzione. L'equipaggio della ISS fornisce opportunit\u00e0 per gli studenti sulla Terra di eseguire esperimenti sviluppati dai partecipanti facendo poi dimostrazioni a scopo didattico. La cooperazione di 14 nazioni diverse al suo sviluppo \u00e8 certamente un buon banco di prova per future collaborazioni internazionali.\nRicerca scientifica.\nLa ISS fornisce una struttura per condurre esperimenti che richiedono una o pi\u00f9 condizioni anomale che risultano essere presenti sulla stazione. I principali campi di ricerca comprendono la ricerca sull'uomo, la medicina spaziale, la biologia, (con esperimenti biomedici e sulle biotecnologie), la fisica (compresa la meccanica dei fluidi e la meccanica quantistica), la scienza dei materiali, l'astronomia (inclusa la cosmologia) e la meteorologia. La NASA, con l\"Authorization Act 2005\" ha designato il segmento americano della ISS come un laboratorio nazionale con l'obiettivo di incrementare il suo utilizzo da parte di altre agenzie federali e del settore privato. La ricerca sulla ISS ha migliorato le conoscenze degli effetti sul corpo umano della permanenza nello spazio a lungo termine. Gli studi si sono concentrati sull'atrofia muscolare, sulla perdita di tessuto osseo e sulle dinamiche dei fluidi.\nI dati saranno utilizzati per determinare se la colonizzazione dello spazio e voli umani di lunga durata siano fattibili. A partire dal 2006, i dati sulla perdita di massa ossea e muscolare suggeriscono che ci sarebbe un significativo rischio di fratture e problemi di circolazione se gli astronauti atterrassero su un pianeta dopo un lungo viaggio interplanetario (come ad esempio un viaggio della durata di sei mesi, necessari per raggiungere Marte). Importanti studi medici vengono condotti a bordo della ISS attraverso il National Space Biomedical Research Institute (NSBRI). Tra questi l'Advanced Diagnostic Ultrasound in Microgravity in cui gli astronauti, sotto la guida di esperti a Terra, eseguono ecografie. Solitamente non vi \u00e8 nessun medico a bordo della ISS e la diagnosi delle condizioni mediche rappresenta una sfida. Si prevede che l'ecografia guidata a distanza avr\u00e0 applicazioni sulla Terra in situazioni di emergenza e in contesti rurali dove l'accesso alle cure di un medico esperto sono difficili.\nI ricercatori stanno studiando anche l'effetto di un ambiente in quasi assenza di peso sulla evoluzione, lo sviluppo, la crescita e sui processi interni di piante e animali. In risposta ad alcuni di questi dati, la NASA si propone di indagare gli effetti della microgravit\u00e0 sulla sintetizzazione e crescita di tessuti umani e di proteine sconosciute che possono essere prodotte nello spazio.\nGli studi in microgravit\u00e0 sulla fisica dei fluidi permetter\u00e0 ai ricercatori di capire meglio il loro comportamento: infatti poich\u00e9 i fluidi nello spazio possono essere mescolati quasi completamente senza dover tenere conto del loro peso, sar\u00e0 possibile studiare quelle combinazioni di liquidi che non si mescolerebbero sulla Terra. Grazie ad esperimenti condotti all'esterno della stazione, a temperature molto basse ed in quasi assenza di peso sar\u00e0 possibile ampliare le nostre conoscenze sugli stati della materia (in particolare sui superconduttori) poich\u00e9 la combinazione di queste due condizioni dovrebbe far osservare i passaggi di stato come se li si vedesse al rallentatore.\nLo studio delle scienze dei materiali \u00e8 un'importante attivit\u00e0 di ricerca svolta sulla ISS. Altre aree di interesse includono ricerche che esaminano la combustione nello spazio coinvolgendo l'efficienza delle reazioni e la formazione di sottoprodotti, con possibili miglioramenti nel processo di produzione dell'energia sia qui sulla Terra che per i veicoli spaziali, cosa che avrebbe importanti conseguenze economiche ed ambientali. Gli obiettivi futuri sono indirizzati allo studio di aerosol, ozono, vapore acqueo e ossidi nell'atmosfera terrestre, cos\u00ec come i raggi cosmici, la polvere cosmica, l'antimateria e la materia oscura nell'universo.\nNel campo della fisica, grosse aspettative vengono dall'Alpha Magnetic Spectrometer, un rivelatore utilizzato per la fisica delle particelle installato nella stazione grazie alla missione STS-134. Esso \u00e8 progettato per la ricerca di nuovi tipi di particelle tramite la misura ad alta precisione della composizione dei raggi cosmici.\nOltre a tutti gli esperimenti che verranno effettuati, il mantenimento stesso di una presenza costante dell'uomo nello spazio aiuter\u00e0 a migliorare i sistemi per il supporto vitale ed il controllo ambientale, a trovare nuovi metodi per la cura delle malattie e per la produzione di materiali, fornendo cos\u00ec quelle conoscenze indispensabili alla colonizzazione umana dello spazio.\nAssemblaggio.\nL'assemblaggio della Stazione Spaziale Internazionale ha costituito un imponente sforzo di architettura spaziale, iniziato nel novembre del 1998. I moduli russi, con l'eccezione di \"Rassvet\", sono stati messi in orbita tramite lanciatori senza equipaggio e agganciati in modo automatico. Tutti gli altri elementi sono stati portati grazie ai voli dello Space Shuttle e assemblati dai membri dell'equipaggio della navetta o della stazione per mezzo di attivit\u00e0 extraveicolari e con l'utilizzo del braccio robotico. Al 5 giugno 2011, sono state effettuate complessivamente 159 passeggiate spaziali finalizzate all'assemblaggio per un totale di oltre ore di lavoro, 127 di queste passeggiate hanno avuto origine dalla stazione, le rimanenti 32 hanno avuto luogo dalla navetta ancorata ad essa.\nIl primo segmento della ISS, \"Zarja\", fu lanciato il 20 novembre 1998 a bordo di un razzo russo \"Proton\" automatico. Il modulo \u00e8 provvisto di propulsione, di strumenti per il controllo dell'orientamento, per le comunicazioni e per la produzione di energia elettrica, ma manca di un supporto vitale a lungo termine. Due settimane pi\u00f9 tardi, lo Space Shuttle \"Endeavour\", nel corso della missione STS-88, trasport\u00f2 in orbita il modulo \"Unity\" della NASA, che fu agganciato a \"Zarja\" grazie ad una EVA. Il modulo \u00e8 dotato di due porte (PMA): una utilizzata per realizzare il collegamento permanente con \"Zarja\", l'altra per permettere l'attracco (\"docking\") tra la navetta e la stazione spaziale. La ISS rimase disabitata per due anni, durante i quali il governo russo mantenne in servizio la stazione \"Mir\", che venne dismessa nell'ottobre 2000 e fatta de-orbitare, giungendo alla sua distruzione controllata nell'atmosfera, nel marzo del 2001. Il 12 luglio 2000 avvenne il lancio di \"Zvezda\" che and\u00f2 ad agganciarsi a \"Zarja\" grazie al software di bordo e al controllo da terra, integrando il complesso allora esistente di dormitori, servizi igienici, una cucina, impianti di riciclaggio di anidride carbonica, deumidificatori, generatori di ossigeno, apparecchiature di esercitazione, oltre agli strumenti per la trasmissione di dati e comunicazioni vocali con il controllo missione; rendendo, in tal modo, abitabile in modo permanente la stazione.\nLa missione Expedition 1, il primo equipaggio residente, giunse sulla stazione nel novembre del 2000 a bordo della Sojuz TM-31, nell'intermezzo tra le missioni STS-92 e STS-97, degli Space Shuttle. Attraverso queste ultime furono aggiunti alla stazione dei segmenti della \"Integrated Truss Structure\", che la fornirono dei pannelli fotovoltaici, di un'antenna per le comunicazioni in banda Ku e degli strumenti per il controllo di assetto.\nNel corso dei due anni successivi, la stazione continu\u00f2 ad ingrandirsi. Un razzo Sojuz-U port\u00f2 il modulo \"Pirs\". Gli Space Shuttle \"Discovery\", \"Atlantis\" e \"Endeavour\" consegnarono il laboratorio \"Destiny\" e l'airlock \"Quest\", oltre al braccio robotico principale, il Canadarm2 e diversi segmenti appartenenti alle \"Integrated Truss Structure\".\nAll'inizio del 2006 sono stati effettuati alcuni cambiamenti al piano di sviluppo della stazione. Diversi moduli sono stati cancellati o rimpiazzati da altri e il numero dei voli dello Shuttle \u00e8 stato ridotto rispetto al piano originario. La ripresa ufficiale dell'assemblaggio \u00e8 avvenuta con l'arrivo di \"Atlantis\", nella missione STS-115, che ha installato un secondo set di pannelli fotovoltaici sulla stazione. Diversi segmenti e una terza serie di pannelli sono stati consegnati nelle missioni STS-116, STS-117 e STS-118. Queste aggiunte hanno permesso di portare un importante sviluppo nelle capacit\u00e0 di produzione di energia della stazione. Poco dopo sono stati aggiunti il nodo \"Harmony\" e il laboratorio europeo \"Columbus\", seguiti dai primi due componenti del laboratorio \"Kibo\". Nel marzo 2009, la missione STS-119 ha completato l\"Integrated Truss Structure\" con l'installazione del quarto e ultimo set di pannelli fotovoltaici. La sezione finale di Kibo \u00e8 stata assemblata nel luglio 2009 grazie alla missione STS-127, seguito poi dal modulo \"Poisk\" russo. Il terzo nodo, \"Tranquility\", \u00e8 stato assemblato nel febbraio 2010, durante la missione STS-130 dello Space Shuttle Endeavour con a fianco il modulo \"Cupola\". L'ultimo modulo pressurizzato, \"Leonardo\", \u00e8 stato portato alla stazione nel corso dell'ultima missione del \"Discovery\", la STS-133, seguito dall\"Alpha Magnetic Spectrometer\" nella missione STS-134 dell\"Endeavour\".\nDurante la missione STS-132, \u00e8 stato installato il modulo Rassvet, chiamato originalmente \"Docking Cargo Module\", impiegato per l'immagazzinamento di materiali e come portello di attracco.\nNel corso del 2016 sono stati installati il Bigelow Expandable Activity Module, e due International Docking Adapter IDA-2 e IDA-3, che permettono l'attracco di navette diverse dallo Space Shuttle. \nNel 2020 \u00e8 stato infine installato il Bishop Airlock Module.\nA febbraio del 2020 la NASA ha firmato un contratto con Axiom Space per l'installazione di 3 nuovi moduli sulla ISS, con il primo previsto per il 2024. Questi moduli costituiranno il \"porto\" commerciale per la ISS.\nStruttura.\nQuesto \u00e8 il diagramma dei componenti principali della stazione spaziale. Il modulo \"Unity\" \u00e8 collegato direttamente al laboratorio \"Destiny\", ma per chiarezza sono mostrati separati.\nModuli pressurizzati.\nUna volta completata, la Stazione Spaziale Internazionale sar\u00e0 composta da sedici moduli pressurizzati - tra laboratori, moduli per l'aggancio, nodi e spazi abitativi - per un volume di circa . Quindici di questi sono gi\u00e0 in orbita mentre l'ultimo \u00e8 in attesa del lancio.\nDal febbraio 2011 la stazione risulta composta da 15 moduli ed elementi; il sedicesimo modulo, Nauka, in progettazione dal 1998, ha subito ritardi, modifiche, tagli di budget, problemi ingegneristici che hanno posticipato la sua messa in orbita; dopo la decisione dell'ESA di interrompere la collaborazione alla fine del 2014 a causa del superamento del budget, altri ritardi hanno fatto slittare l'installazione all'anno 2021.\nModuli cancellati.\nMolti moduli pianificati per la stazione sono stati cancellati nel corso del programma. Questo sia per motivi di bilancio, sia perch\u00e9 non si sono pi\u00f9 resi necessari e sia a seguito della riprogettazione della stazione avvenuta dopo l'incidente del Columbia. I moduli cancellati includono:\nModuli dismessi.\nIl modulo \"Pirs\" \u00e8 stato lanciato il 14 settembre 2001 nella missione di assemblaggio 4R tramite un lanciatore Sojuz-U. Nei 20 anni di vita, \u00e8 stato impiegato in 52 passeggiate spaziali ed \u00e8 stato utilizzato per l'aggancio delle navette russe Sojuz e Progress. Nel 2021 \u00e8 stato sostituito dal modulo \"Nauka\". Il modulo Pirs \u00e8 stato sganciato dalla stazione tramite la navetta Progress MS-16 il per essere distrutto assieme ad essa nel rientro atmosferico.\nElementi non pressurizzati.\nOltre ai moduli pressurizzati, la ISS offre un gran numero di componenti esterni. Il pi\u00f9 grande \u00e8 l\"'Integrated Truss Structure\" (ITS), al quale sono montati i principali pannelli solari della stazione e i radiatori. La ITS \u00e8 costituita da dieci segmenti separati che formano una struttura di 108,5 m.\nL\"Alpha Magnetic Spectrometer\" (AMS), un esperimento di fisica delle particelle, installato grazie alla missione STS-134, \u00e8 stato montato esternamente sul ITS.\nL'ITS serve come base per il braccio robotico denominato \"Mobile Servicing System\" (MSS), basato sul canadese \"Canadarm2\". Il braccio \u00e8 in grado di muoversi su dei binari e di raggiungere tutte le parti del segmento statunitense della stazione.\nNella configurazione finale della stazione sono previsti altri due sistemi di manipolazione remota: l\"'European Robotic Arm\" che servir\u00e0 il segmento russo e l\"Experiment Module Remote Manipulator System\" facente parte del laboratorio giapponese Kibo. Oltre a questi bracci robotici, ci sono due gru russe utilizzate per la movimentazione di astronauti e materiale intorno al proprio segmento.\nIl 2 aprile 2020 \u00e8 avvenuta l'installazione della piattaforma esterna europea Bartolomeo dietro il modulo Columbus, in grado di ospitare fino a 12 moduli sperimentali.\nSistemi principali della ISS.\nAlimentazione.\nL'alimentazione della stazione \u00e8 fornita tramite pannelli fotovoltaici che convertono la radiazione solare incidente in corrente elettrica. \nI vari pannelli solari forniscono una tensione compresa tra 130 e 180 volt, poi stabilizzata a 160 volt DC per essere immessa nella stazione. Viene poi convertita a 124 volt per le esigenze degli utilizzatori e suddivisa tra i due blocchi della stazione. Questo si \u00e8 reso fondamentale dopo la cancellazione del modulo russo \"Science Power Platform\". Prima dell'assemblaggio del segmento 4\u00aa (missione STS-97 del 30 novembre 2000) l'energia elettrica era fornita dai soli pannelli dei moduli russi \"Zarja\" e \"Zvezda\", i quali moduli utilizzano una corrente continua a 28 volt (come lo Shuttle).\nUtilizzare linee ad alta tensione da 160 V piuttosto che da 28 V ha consentito una riduzione della sezione dei conduttori per la distribuzione dell'energia elettrica e quindi la riduzione dei pesi durante il lancio in orbita. \nA marzo 2009 \u00e8 stato installato l'ultimo segmento dei pannelli fotovoltaici che formano il \"traliccio energetico\" principale e l'insieme dei quattro segmenti \u00e8 in grado di fornire alla stazione una potenza elettrica di quasi .\nSupporto vitale.\nL\"Environmental Control and Life Support System\" (ECLSS) della Stazione Spaziale Internazionale (il sistema di supporto vitale) provvede a controllare le condizioni atmosferiche, la pressione, il livello di ossigeno, l'acqua e la presenza di eventuali fiamme libere. Il suo scopo non \u00e8 solo mantenere le condizioni atmosferiche ma raccoglie, processa e immagazzina anche gli scoli della stazione. Per esempio il sistema ricicla i fluidi provenienti dai servizi igienici e condensa il vapore acqueo. L'anidride carbonica viene rimossa dall'aria dal sistema \"Vozdukh\" posto in \"Zvezda\". Altri sottoprodotti del metabolismo umano, come il metano dagli intestini e l'ammoniaca dal sudore, vengono rimossi con filtri a carbone attivo. L'ossigeno \u00e8 prodotto dall'elettrolisi dell'acqua.\nL'atmosfera a bordo della ISS \u00e8 simile a quella terrestre e si compone di una miscela di azoto e ossigeno a una pressione di (14,7 psi) - pari al valore della pressione atmosferica al livello del mare. Questa scelta garantisce il comfort dell'equipaggio e assicura una maggiore sicurezza rispetto ad un'atmosfera composta unicamente da ossigeno puro, a maggior rischio di incendio: un incidente di questo tipo caus\u00f2 la morte dell'equipaggio dell'Apollo 1.\nControllo dell'assetto e dell'altitudine.\nLa ISS \u00e8 mantenuta in un'orbita quasi circolare, con un'altitudine minima media di e una massima di Viaggia a una velocit\u00e0 media di all'ora e completa 15,7 orbite al giorno. La massima altitudine normale \u00e8 per consentire l'aggancio con le navette Sojuz. Poich\u00e9 la stazione perde costantemente quota a causa di un leggero attrito atmosferico ha bisogno di essere riportata a maggior altitudine anche pi\u00f9 volte in un anno. Questo incremento di altitudine pu\u00f2 essere effettuato tramite i due motori principali posti sul modulo di servizio \"Zvezda\", tramite una navetta di rifornimento \"Progress\" o, in passato, con l'ATV dell'ESA. Ci vogliono circa due orbite (tre ore) perch\u00e9 l'incremento di altitudine possa essere completato.\nNel dicembre 2008, la NASA ha firmato un accordo con la societ\u00e0 \"Ad Astra Rocket\" per la sperimentazione sulla ISS di un motore a propulsione al plasma VASIMR. Questa tecnologia, se risultasse utilizzabile, potrebbe consentire un abbattimento dei costi per il mantenimento della stazione. La posizione della stazione e la velocit\u00e0 vengono stabilite in maniera indipendente grazie al sistema \"Global Positioning System\" (GPS) statunitense e tramite il sistema russo GLONASS.\nL'orientamento della stazione \u00e8 mantenuto in modo attivo attraverso dei giroscopi di controllo alimentati elettricamente. Quando questi raggiungono la saturazione, si procede alla loro desaturazione tramite piccoli propulsori a razzo montati all'esterno della stazione e controllati dal settore russo. L'assetto viene misurato attraverso sensori di orizzonte posti su \"Zvezda\" e tramite il GPS statunitense. Queste informazioni vengono poi inviate ai vari sistemi di controllo.\nComputer.\nLa stazione spaziale internazionale \u00e8 dotata di circa 100 computer portatili IBM e Lenovo ThinkPad, modelli A31 e T61p. Ogni computer \u00e8 un modello in libero commercio che viene poi configurato per migliorare la sicurezza, per consentire il funzionamento in assenza di peso e con l'alimentazione a 28 V. Il ThinkPad \u00e8 l'unico portatile ad aver ottenuto la certificazione per il volo spaziale in assenza di gravit\u00e0 di lunga durata, anche se altri modelli sono stati utilizzati per esperimenti specifici. Tutti i laptop a bordo della ISS sono collegati alla LAN della stazione tramite Wi-Fi e con la Terra con una velocit\u00e0 di 3 Mbps di trasmissione e di ricezione, paragonabile alla velocit\u00e0 media di una connessione domestica ADSL.\nNel maggio 2013 a tutti i laptop presenti \u00e8 stato sostituito il sistema operativo originariamente installato, ovvero Windows XP di Microsoft, con la versione 6 di Debian GNU/Linux. La scelta \u00e8 stata motivata sostanzialmente in tre punti: due, citati nel comunicato stampa, sono la stabilit\u00e0 e la sicurezza del sistema; il terzo lo spiega uno dei responsabili della United Space Alliance, Keith Chuvala: \u00abAbbiamo bisogno di un sistema operativo su cui avere il controllo assoluto. Cos\u00ec se abbiamo bisogno di una modifica la possiamo realizzare da soli\u00bb.\nComunicazioni.\nLe comunicazioni radio permettono il trasferimento dei dati telemetrici e di quelli degli esperimenti scientifici tra la stazione e il centro di controllo a terra. Si ricorre a comunicazioni radio anche durante le procedure di rendezvous e aggancio, e per la trasmissione di audio e video tra l'equipaggio e i controllori di volo e tra gli astronauti e le proprie famiglie. Questa molteplicit\u00e0 di usi ha comportato che la stazione sia dotata di diversi sistemi di comunicazione utilizzati per scopi diversi.\nIl segmento russo comunica direttamente con la Terra attraverso l'antenna \"Lira\" montata sul modulo \"Zvezda\". L'antenna \"Lira\" ha anche la capacit\u00e0 di utilizzare come ripetitore il satellite \"Luch\". Questo sistema era utilizzato inizialmente per le comunicazioni con Mir fino al 1990. Nonostante ci\u00f2, l'11 dicembre 2011 \u00e8 stato lanciato il satellite \"Luch-5A\" e sono previsti i lanci di \"Luch-5B\" (per il 2012) e \"Luch-4\" (per il 2013) al fine di ripristinare il sistema. Un altro sistema russo di comunicazione \u00e8 il \"Voskhod-M\" che permette le comunicazioni telefoniche interne tra \"Zvezda\", \"Zarja\", \"Pirs\" e \"Poisk\", fornendo anche un collegamento radio VHF con il centro di controllo a terra.\nIl segmento statunitense della stazione si avvale di due ponti radio separati: la banda S (usato per l'audio) e la banda Ku (utilizzata per audio, video e dati). Queste trasmissioni vengono instradate tramite il sistema satellitare \"Tracking and Data Relay Satellite\" (TDRSS) posto in orbita geostazionaria che consente una comunicazione continua in sistema real-time con il centro di controllo missione (\"Mission Control Center\", MCC-H) di Houston. I canali dati per il Canadarm2, per il laboratorio europeo Columbus e il giapponese Kibo vengono indirizzati attraverso la banda S e i sistemi in banda Ku, anche se il sistema europeo \"European Data Relay Satellite\" e uno simile giapponese andranno ad integrare il TDRSS in questo compito. Le comunicazioni tra i moduli sono realizzate tramite una rete digitale wireless.\nLa radio UHF \u00e8 utilizzata dagli astronauti e cosmonauti per la conduzione delle EVA e dagli altri veicoli spaziali per l'aggancio e lo sgancio dalla stazione, come la Sojuz, la Progress, l'HTV, l'ATV e lo Space Shuttle (lo Shuttle si avvale anche della banda S e dei sistemi banda Ku via TDRSS).\nA bordo della stazione \u00e8 presente anche una radio per comunicazioni su varie frequenze ad uso amatoriale, ARISS, utilizzata dagli astronauti per comunicazioni con scuole ed universit\u00e0, a scopo didattico-divulgativo. Per comunicazioni in fonia viene utilizzata la frequenza VHF 145,8\u00a0MHz in FM. La stazione usa diversi nominativi internazionali per radioamatori: NA1SS, RS0ISS, DP0ISS, OR4ISS, IR0ISS.\nPolitiche, gestione e finanziamenti.\nAspetti giuridici.\nLa Stazione Spaziale Internazionale \u00e8 un progetto congiunto di diverse agenzie spaziali: la canadese (CSA), l'europea (ESA), la giapponese (JAXA - gi\u00e0 NASDA), l'agenzia russa (RKA) e quella statunitense (NASA).\nEssendo un progetto multinazionale, gli aspetti giuridici e finanziari risultano essere particolarmente complessi. Tematiche di interesse comprendono la propriet\u00e0 dei moduli, l'utilizzo della stazione da parte delle nazioni partecipanti e le responsabilit\u00e0 per il rifornimento della stazione. I diritti e i doveri sono stabiliti da uno speciale accordo intergovernativo (IGA). Questo trattato internazionale \u00e8 stato firmato il 28 gennaio 1998 dalle principali nazioni coinvolte nel progetto della Stazione Spaziale: Stati Uniti d'America, Russia, Giappone, Canada e undici stati membri dell'Agenzia spaziale europea (Belgio, Danimarca, Francia, Germania, Italia, Paesi Bassi, Norvegia, Spagna, Svezia, Svizzera e Regno Unito). Un secondo livello di accordi \u00e8 stato poi stipulato, denominato \"Memorandum of Understanding\" (MOU), tra la NASA e l'ESA, CSA, RKA e JAXA. Questi accordi sono poi ulteriormente suddivisi in obbligazioni contrattuali tra le nazioni. L'uso del segmento orbitale russo \u00e8 stato negoziato a questo livello.\nOltre a questi principali accordi intergovernativi il Brasile, tramite l'Agenzia Spaziale Brasiliana, aveva inizialmente aderito al programma come partner bilaterale degli Stati Uniti attraverso un contratto con la NASA per la fornitura di strutture. In cambio, la NASA avrebbe fornito al Brasile l'accesso alle sue strutture in orbita, cos\u00ec come un'opportunit\u00e0 di volo per un astronauta brasiliano nel corso del programma ISS. Tuttavia, a causa di problemi di costo, il subappaltatore Embraer non \u00e8 stato in grado di fornire le apparecchiature promesse e cos\u00ec il Brasile ha lasciato il programma. L'Italia ha un contratto analogo con la NASA per fornire servizi analoghi, anche se l'Italia partecipa al programma direttamente. La Cina ha espresso spesso l'interesse alla partecipazione al progetto, tuttavia fino al dicembre 2010, non risulta direttamente coinvolta. I responsabili delle agenzie spaziali indiane e sud-coreane hanno annunciato, durante l\"'International Astronautical Congress\" del 2009, di accedere al programma in funzione di permettere un'estensione della vita della ISS.\nDiritti d'uso.\nLa sezione russa della stazione viene gestita e controllata dall'agenzia spaziale della Federazione russa. La Russia consente all'equipaggio della ISS l'utilizzo di questo segmento per quasi la met\u00e0 del tempo di lavoro utile. La ripartizione del tempo per le altre sezioni \u00e8 stato assegnato come segue:\nCosti.\nLe stime dei costi per la realizzazione della stazione vanno dai 35 ai 160 miliardi di dollari. L'ESA stima a 100 miliardi di euro la spesa totale per l'intera stazione in oltre 30 anni. Una stima precisa dei costi per la ISS \u00e8 poco chiara, infatti \u00e8 difficile stabilire quali costi vanno attribuiti al programma ISS, o come il contributo russo debba essere calcolato.\nCritiche.\nI critici della ISS sostengono che il tempo e il denaro speso per la ISS potrebbe essere speso meglio su altri progetti, siano essi missioni spaziali robotiche, per l'esplorazione spaziale, per le indagini di problemi sulla Terra, per la colonizzazione di Marte, o anche solo risparmi fiscali. Alcuni critici, come Robert Park, sostengono che la ricerca scientifica effettuata sia stata meno proficua di quanto previsto e che la peculiarit\u00e0 di un laboratorio nello spazio, il suo ambiente di microgravit\u00e0, pu\u00f2 essere simulato per mezzo di un meno costoso aereo in caduta libera.\nLa capacit\u00e0 di ricerca della ISS \u00e8 stata criticata dopo la cancellazione del \"Centrifuge Accommodations Module\" che ha limitato le potenzialit\u00e0 di ricerca scientifica. Questo ha infatti comportato l'utilizzo della stazione per esperimenti che non richiedono attrezzature specializzate. Ad esempio, nel primo semestre del 2007, la ricerca svolta sulla ISS ha trattato principalmente argomenti correlati allo studio delle capacit\u00e0 dell'uomo di vivere e lavorare nello spazio ed altri aspetti medici come: calcoli renali, studio del ritmo cardiaco, studio degli effetti dei raggi cosmici sul sistema nervoso. Altre critiche mosse alla stazione riguardano alcuni aspetti tecnici, come la scelta dell'inclinazione orbitale che ha comportato un costo pi\u00f9 elevato per i lanci.\nLa vita a bordo.\nAttivit\u00e0 dell'equipaggio.\nIl fuso orario utilizzato a bordo della ISS \u00e8 il Coordinated Universal Time (UTC). Nelle ore notturne, le finestre vengono coperte per dare l'impressione di oscurit\u00e0, poich\u00e9 nella stazione il sole sorge e tramonta per 16 volte al giorno. Durante le visite dello Space Shuttle, l'equipaggio della ISS segue per lo pi\u00f9 il \"Mission Elapsed Time\" (MET), che \u00e8 un fuso orario flessibile strutturato in base al tempo di lancio della missione shuttle. Quando l'UTC e il MET sono discordanti di parecchie ore, l'equipaggio della stazione si adegua a partire da alcuni giorni prima e dopo dell'arrivo dello shuttle, in una pratica nota come \"spostamento del sonno\".\nLa giornata tipo per l'equipaggio inizia con la sveglia alle 06:00, seguita da attivit\u00e0 di post-sonno e un controllo generale della stazione. L'equipaggio poi consuma la prima colazione e partecipa ad un briefing di pianificazione quotidiana con il Controllo Missione. Il lavoro inizia poi circa alle 08:10. La pausa pranzo inizia alle 13:05 e dura circa un'ora, il pomeriggio \u00e8 dedicato a diverse attivit\u00e0 che si concludono alle 19:30 con una cena e un briefing. Gli astronauti vanno a dormire alle 21:30. In generale, l'equipaggio lavora dieci ore al giorno in un giorno feriale e cinque ore il sabato, con il resto del tempo dedicato al riposo o ai lavori rimasti incompiuti.\nEsercizi fisici.\nGli effetti pi\u00f9 negativi dell'assenza di peso a lungo termine sono l'atrofia muscolare e l'osteopenia da volo spaziale. Altri effetti significativi includono la ridistribuzione dei fluidi, un rallentamento del sistema cardiovascolare, la riduzione della produzione di globuli rossi, i disturbi dell'equilibrio e un indebolimento del sistema immunitario. Sintomi minori includono la perdita di massa corporea, congestione nasale, disturbi del sonno, eccesso di flatulenza e gonfiore del viso. Questi effetti scompaiono rapidamente al ritorno a terra.\nPer evitare alcuni di questi effetti negativi, la stazione \u00e8 dotata di due tapis roulant, per il sollevamento pesi viene invece utilizzata ARED (Advanced Resistive Exercise Device) che tramite due cilindri pressurizzati crea una forza opposta ai movimenti degli astronauti, in modo da poter allenare con diversi pesi tutte le parti del corpo; e una cyclette, ogni astronauta passa almeno due ore al giorno a compiere esercizi. Gli astronauti utilizzano corde elastiche per agganciare se stessi al tapis roulant. I ricercatori ritengono che l'esercizio fisico sia una buona protezione per le ossa e serva anche a contenere la perdita di massa muscolare che si ha quando si vive per lungo tempo senza gravit\u00e0.\nIgiene.\nLa ISS non \u00e8 dotata di doccia, anche se era prevista come parte dell'ormai cancellato \"Habitation Module\". I membri dell'equipaggio possono lavarsi con un getto d'acqua, salviette umidificate e sapone erogato da un tubetto. Gli astronauti sono dotati anche di uno shampoo e un dentifricio commestibile per risparmiare acqua.\nCi sono due bagni sulla ISS, entrambi di progettazione russa, situati su \"Zvezda\" e \"Tranquility\". I rifiuti solidi sono raccolti in sacchi individuali che sono immagazzinati in un contenitore di alluminio. Una volta che i contenitori sono pieni vengono trasferiti al veicolo spaziale Progress per lo smaltimento. I rifiuti liquidi vengono raccolti e trasferiti al sistema di recupero dell'acqua, dove vengono riciclati sotto forma di acqua potabile.\nCibo e bevande.\nLa maggior parte del cibo mangiato da parte degli equipaggi della stazione \u00e8 congelato, refrigerato o in scatola. I menu sono studiati dagli astronauti, con l'aiuto di un dietista, prima della missione. Poich\u00e9 il senso del gusto \u00e8 ridotto in orbita, il cibo piccante \u00e8 uno dei preferiti di molti equipaggi. Ogni membro dell'equipaggio ha pacchetti singoli di alimenti e li cuoce nella cucina di bordo dotata di due scaldavivande, un frigorifero e un distributore di acqua sia calda che fredda.\nLe bevande sono fornite sotto forma di polvere disidratata che poi viene mescolata con acqua prima del consumo. Le bevande e le zuppe vengono sorseggiate tramite sacchetti di plastica con cannucce, mentre il cibo solido \u00e8 mangiato con coltello e forchetta, che sono attaccati ad un vassoio magnetico. Eventuali residui come briciole e frammenti di cibo devono essere raccolti per evitare l'intasamento dei filtri d'aria della stazione e delle altre attrezzature.\nDormire nello spazio.\nLa stazione prevede alloggi per ogni membro dell'equipaggio permanente, con due \"stazioni di sonno\" poste nel segmento russo e altre quattro nel modulo \"Tranquility\". Gli alloggi statunitensi sono realizzati in cabine dimensionate per una persona e insonorizzate. All'interno un membro dell'equipaggio \u00e8 in grado di dormire in un sacco a pelo, ascoltare musica, usare un computer portatile e conservare oggetti personali in un cassetto di grandi dimensioni o in reti fissate alle pareti. L'alloggio fornisce inoltre una lampada da lettura e una mensola.\nGli equipaggi in visita alla stazione che non hanno un proprio alloggio assegnato, possono dormire in un sacco a pelo attaccato alle pareti della stazione. Gli alloggi degli equipaggi sono ben ventilati, altrimenti gli astronauti potrebbero soffocare a causa della bolla di anidride carbonica respirata che potrebbe venire a formarsi attorno a loro.\nOperativit\u00e0.\nExpedition.\nAd ogni equipaggio permanente della stazione viene assegnato un numero sequenziale di \"expedition\". Ogni \"expedition\" ha una durata di circa sei mesi e inizia con il passaggio ufficiale di consegne tra un comandante e l'altro. Le \"expedition\" da 1 a 6 consistevano in equipaggi di tre persone, ma l'incidente dello Space Shuttle Columbia ha portato a una riduzione dell'equipaggio a due soli membri per le \"expedition\" da 7 a 12. L\"'Expedition 13\" ha visto il ripristino degli equipaggi composti da tre astronauti.\nIl 27 maggio 2009 \"Expedition 20\" ha avuto inizio e ha portato per la prima volta l'equipaggio della ISS a sei membri permanenti. Questo \u00e8 avvenuto anche grazie alla missione Shuttle STS-115 che ha permesso di espandere la capacit\u00e0 della stazione. L'equipaggio di \"Expedition 20\" \u00e8 giunto sulla stazione in due distinti voli Sojuz TMA lanciati in due momenti diversi (ogni Sojuz TMA pu\u00f2 contenere solo tre persone): Sojuz TMA-14 il 26 marzo 2009 e Sojuz TMA-15 il 27 maggio dello stesso anno. Tuttavia la stazione non \u00e8 stata abitata permanentemente da sei membri, infatti quando l'equipaggio di \"Expedition 20\" (Roman Romanenko, Frank De Winne e Robert Thirsk) ritorn\u00f2 sulla Terra nel novembre 2009, per un periodo di circa due settimane solo due membri dell'equipaggio (Jeffrey Williams e Max Surayev) rimasero a bordo. Gli astronauti a bordo aumentarono a cinque ai primi di dicembre, quando Oleg Kotov, Timothy Creamer e Soichi Noguchi sono giunti con Sojuz TMA-17. L'equipaggio \u00e8 poi sceso nuovamente a tre, nel marzo 2010, per poi ritornare a sei nell'aprile 2010 con l'arrivo della Sojuz TMA-18 che ha portato Aleksandr Skvortsov, Mikhail Korniyenko e Tracy Caldwell Dyson.\nLa Stazione Spaziale Internazionale \u00e8 il veicolo spaziale che ha ricevuto pi\u00f9 visite nella storia del volo spaziale. Infatti al 15 dicembre 2010 ha ricevuto 297 visitatori (196 persone diverse). Mir ha avuto 137 visitatori (104 persone diverse).\nVisite di veicoli spaziali.\nVeicoli spaziali provenienti da due diverse agenzie spaziali visitano la Stazione Spaziale Internazionale per vari scopi. Il \"Progress\" russo e l'HTV dalla \"Japan Aerospace Exploration Agency\" forniscono servizi di rifornimento alla stazione. Inoltre, la Russia fornisce un veicolo spaziale Sojuz, utilizzato per la rotazione dell'equipaggio e l'evacuazione di emergenza, che viene sostituito ogni sei mesi. Dal canto loro, gli statunitensi hanno servito la ISS attraverso il programma Space Shuttle, compiendo le missioni di rifornimento, i voli di assemblaggio e logistica e la rotazione dell'equipaggio fin alla conclusione del programma; anche l'Agenzia Spaziale Europea ha servito in passato la stazione con l'Automated Transfer Vehicle.\nAl 20 novembre 2014 hanno visitato la stazione 100 navette russe (Sojuz e Progress), 37 voli dello space shuttle, 5 ATV, 5 HTV, 4 Dragon e 3 Cygnus. Ogni \"expedition\" richiede, in media, di forniture, al 9 marzo 2011 gli equipaggi avevano consumato un totale di circa pasti. I voli Sojuz per la rotazione dell'equipaggio e i voli di rifornimento Progress visitano la stazione rispettivamente, in media, due e tre volte ogni anno.\nDopo il ritiro dello Space Shuttle, l'America non disponeva pi\u00f9 di veicoli propri per raggiungere la Stazione, ma ha deciso di delegare questi viaggi, ormai di \"routine\", ad agenzie private. Il vantaggio risiede nel fatto che un'azienda privata pu\u00f2 svolgere il servizio di mero trasporto tra la ISS e la Terra in modo pi\u00f9 economico ed efficiente, lasciando alla NASA il vero compito di esplorazione spaziale, ormai spinta lontano dall'orbita terrestre bassa. Inoltre si stimola la crescita di un mercato per l'accesso all'orbita, in grado di fornire numerosi servizi commerciali anche ad enti privati. Ecco quindi il varo del programma Commercial Orbital Transportation Services, che dal 2006 ha portato allo sviluppo di due veicoli spaziali, Dragon della SpaceX e Cygnus della Orbital Sciences Corporation, e dei due relativi razzi vettore, Falcon 9 e Antares. Questi veicoli spaziali hanno iniziato i loro voli commerciali di rifornimento cargo nel 2012 (con la missione SpaceX CRS-1); per il trasporto di persone, con il programma Commercial Crew Develompent sono state finanziate la Boeing, che sta sviluppando la capsula CST-100, e la SpaceX. Quest'ultima, in particolate, ha sviluppato una versione del veicolo Dragon adibita al trasporto di persone (Dragon Crew), che il 30 maggio 2020 \u00e8 stato impiegato per la prima volta per il trasportato di astronauti statunitensi a bordo della stazione. In tal modo \u00e8 stata ripristinata la capacit\u00e0 statunitense di trasportare astronauti sulla ISS senza la necessit\u00e0 di utilizzare veicoli di produzione russa.\nAnche il veicolo spaziale Orion, sviluppato come un sostituto dello Space Shuttle facente parte del Programma Constellation, \u00e8 stato ricollocato dal presidente Barack Obama, il 15 aprile 2010, come navetta di salvataggio per l'equipaggio della stazione. Orion, fino a quel momento, era stato del tutto cancellato dal bilancio. Il veicolo \u00e8 ancora in fase di sviluppo.\nCentri di controllo missione.\nI componenti della ISS sono gestiti e controllati dalle loro rispettive agenzie spaziali, presso i centri di controllo sparsi in tutto il mondo, tra cui:\nSicurezza.\nIncidenti.\nDa quando \u00e8 iniziato, il programma ISS ha avuto a che fare con diversi incidenti gravi, problemi imprevisti e fallimenti. Questi incidenti hanno avuto un impatto sul calendario di montaggio della stazione, hanno portato a periodi di ridotta capacit\u00e0 e, in alcuni casi, avrebbero potuto portare all'abbandono forzato della stazione se non fossero stati risolti tempestivamente.\nIl primo evento importante e negativo che ha impattato sul programma \u00e8 stato il disastro dello Space Shuttle Columbia, avvenuto il 1\u00ba febbraio 2003 (durante la missione STS-107), che ha portato a una sospensione di due anni e mezzo del programma Space Shuttle statunitense, seguito da un'ulteriore sosta dopo STS-114 a causa del continuo verificarsi di distacco di schiuma del serbatoio esterno. Questi eventi hanno fermato i piani di assemblaggio della stazione e ridotto le capacit\u00e0 operative della stessa. Il disastro del Columbia \u00e8 stato seguito da una serie di piccoli problemi verificatisi a bordo della stazione, tra cui una perdita d'aria dal segmento statunitense nel 2004, la propagazione di fumo da un generatore di ossigeno \"Elektron\" nel 2006 e il guasto del computer nel 2007, durante la missione STS-117 che ha lasciato la stazione senza propulsione ed altri sistemi di controllo ambientale. La causa principale degli incidenti \u00e8 risultata essere la condensa all'interno dei connettori elettrici che ha portato ad un corto circuito.\nQuesti problemi riscontrati nelle apparecchiature interne sono poi stati seguiti da moltissimi problemi con i componenti esterni. Ad esempio, durante la missione STS-120 nel 2007, in seguito allo spostamento del traliccio P6 dei pannelli solari, \u00e8 stato osservato che una parte della matrice risultava danneggiata e non completamente dispiegata. Un'EVA di emergenza \u00e8 stata realizzata da Scott Parazynski, assistito da Douglas Wheelock, per riparare la matrice, attivit\u00e0 considerata pericolosa a causa dei brevi tempi di pianificazione e della possibilit\u00e0 di folgorazione.\nAltri problemi con i tralicci dei pannelli solari si sono verificati in seguito nello stesso anno ed in particolare al sistema che ruota le matrici nella direzione del Sole. La missione STS-126 dello Shuttle ha provveduto a compiere alcune importanti riparazioni, tra cui la lubrificazione di entrambe le articolazioni e la sostituzione di 11 dei 12 cuscinetti sul giunto.\nPi\u00f9 di recente, alcuni problemi sono stati riscontrati con i motori e con i sistemi di raffreddamento. Nel 2009 un comando errato dato ai motori di \"Zvezda\" ha causato il propagarsi in tutta la struttura di eccessive vibrazioni per oltre due minuti. Anche se nessun danno per la stazione \u00e8 stato segnalato, alcuni componenti potrebbero essere stati sollecitati oltre i loro limiti progettuali. Ulteriori analisi hanno confermato l'assenza di danni e sembra che \"le strutture siano ancora in grado di soddisfare le loro funzioni per il normale corso della loro vita preventivata\". Ulteriori valutazioni sono tuttora in corso.\nIl 2009 ha visto anche danni al radiatore S1, una delle componenti del sistema di raffreddamento della stazione. Il 15 maggio 2009 una tubazione di ammoniaca del pannello radiatore danneggiato \u00e8 stata chiusa meccanicamente dal resto del sistema di raffreddamento, grazie a una valvola controllata da un computer. La stessa valvola \u00e8 stata usata subito dopo per scaricare l'ammoniaca dal pannello danneggiato, eliminando la possibilit\u00e0 di una fuga dal sistema di raffreddamento tramite il pannello danneggiato.\nIl 24 agosto 2011 la navetta cargo Progress M-12M, diretta verso la ISS per rifornirla, and\u00f2 persa pochi minuti dopo il lancio, a causa di un malfunzionamento di un motore del lanciatore Sojuz. L'incidente ha causato la sospensione cautelativa di tutti i lanci della Sojuz - l'unico mezzo esistente per portare astronauti sulla stazione dalla conclusione del Programma Space Shuttle - facendo correre il rischio, poi scongiurato grazie al successo del lancio di Progress M-13M, di dover abbandonare la stazione per evitare che una prolungata esposizione allo spazio determinasse il degrado delle scialuppe di salvataggio degli astronauti, impedendone l'uso e quindi il rientro a terra degli astronauti stessi.\nUn incidente simile accadde nel 2014 con la distruzione di una navetta di rifornimenti Cygnus a seguito dell'esplosione di un razzo Antares che comport\u00f2 la perdita del carico destinato agli esperimenti scientifici.\nIl 28 aprile 2015 la navetta cargo Progress M-27M, diretta verso la ISS per rifornirla, and\u00f2 persa dopo l'ingresso nell'orbita bassa terrestre, in seguito ad un malfunzionamento che ne ha causato una rotazione incontrollata e il successivo rientro distruttivo nell'atmosfera terrestre.\nUn problema al circuito di raffreddamento.\nIl 1\u00ba agosto 2010 il guasto di una pompa di ammoniaca che si occupa del riciclo del liquido nel sistema di raffreddamento ha lasciato la stazione con solo la met\u00e0 della sua normale capacit\u00e0 di termoregolazione e zero ridondanza in alcuni sistemi.\nLe operazioni programmate sulla Stazione Spaziale Internazionale sono state interrotte e sono state affrontate una serie di attivit\u00e0 extraveicolari per risolvere il problema. Una prima EVA, il 7 agosto 2010, ha cercato di sostituire il modulo danneggiato, ma una fuga di ammoniaca ha costretto ad interrompere la riparazione. Solo con la seconda EVA, l'11 agosto, \u00e8 stato possibile rimuovere correttamente il modulo della pompa. Una terza EVA \u00e8 stata necessaria per ripristinare la funzionalit\u00e0 normale dell'intero sistema.\nNel 2015 un falso allarme proveniente dallo stesso circuito di ammoniaca ha costretto gli astronauti ad evacuare il segmento statunitense e a rifugiarsi in quello russo.\nIl sistema di raffreddamento della stazione \u00e8 in gran parte costruito dalla societ\u00e0 americana Boeing.\nDetriti orbitali.\nAlle basse quote dove orbita la ISS vi \u00e8 una variet\u00e0 di detriti spaziali, costituiti da parti di razzi abbandonati, frammenti di esplosioni, scaglie di vernice, scorie di motori a propellente solido e molti altri oggetti. Questi oggetti, oltre ai micrometeoriti naturali, rappresentano una minaccia per la stazione in quanto hanno la capacit\u00e0 di bucare i moduli pressurizzati e causare danni ad altre parti della stazione. I micrometeoriti possono anche rappresentare un rischio per gli astronauti, in quanto questi oggetti potrebbero forare le loro tute spaziali, durante le attivit\u00e0 extraveicolari, causando la loro depressurizzazione.\nI detriti spaziali vengono monitorati a distanza da terra e l'equipaggio della stazione pu\u00f2 essere avvertito nel caso un oggetto di notevoli dimensioni fosse in rotta di collisione. Ci\u00f2 consente di intraprendere una manovra detta \"Debris Avoidance Manoeuvre\" (DAM) che utilizza propulsori posti sul segmento orbitale russo per modificare l'altitudine orbitale della stazione ed evitare il detrito. Le DAM non sono infrequenti e avvengono tutte le volte che i modelli di calcolo mostrano un detrito che si avvicina a una distanza considerata pericolosa. Otto manovre sono state eseguite prima del marzo 2009, Le prime sette tra ottobre 1999 e maggio 2003. Di solito l'orbita viene innalzata di uno o due chilometri per mezzo di un aumento della velocit\u00e0 orbitale nell'ordine di . Insolitamente il 27 agosto 2008 si \u00e8 realizzato un abbassamento di , il primo in 8 anni. Nel 2009 si sono verificate ulteriori due DAM, una il 22 marzo e una il 17 luglio. Se una minaccia da detriti orbitali viene identificata troppo tardi per effettuare una manovra di allontanamento, l'equipaggio della stazione chiude tutti i boccaporti a bordo della stazione e si ritira nella navicella spaziale Sojuz, in modo da poter evacuare velocemente la stazione in caso di grave danneggiamento da impatto. Parziali evacuazioni della stazione si sono verificate tre volte: il 6 aprile 2003, il 13 marzo 2009 e il 28 giugno 2011 quando l'equipaggio si \u00e8 dovuto rifugiare nelle due capsule Sojuz a causa di un detrito che \u00e8 passato a pochi metri dalla stazione.\nEsposizione alle radiazioni.\nLa Stazione ha un apogeo di e le Fascia interna di Van Allen inizia intorno ai ma senza la protezione dell'atmosfera terrestre, gli astronauti sono esposti a pi\u00f9 alti livelli di radiazione dovuta al flusso costante di raggi cosmici. Gli equipaggi della stazione sono esposti a circa 1 millisievert di radiazione ogni giorno, che \u00e8 circa la stessa quantit\u00e0 che ogni essere umano riceve sulla Terra in un anno da fonti naturali. Ci\u00f2 si traduce in un rischio pi\u00f9 elevato di sviluppare un tumore per gli astronauti. Alti livelli di radiazioni possono causare danni ai cromosomi dei linfociti. Queste cellule sono fondamentali per il sistema immunitario e quindi il loro danneggiamento potrebbe contribuire alla bassa immunit\u00e0 sperimentata dagli astronauti. L'aumento dell'esposizione alle radiazioni viene correlata anche a una maggiore incidenza di cataratta negli astronauti. Farmaci protettivi e protezioni di schermatura possono ridurre i rischi a un livello accettabile, ma i dati sono scarsi e l'esposizione a lungo termine si potr\u00e0 tradurre in un aumento dei rischi.\nNonostante gli sforzi per migliorare la schermatura contro le radiazioni sulla ISS, rispetto alle stazioni precedenti come la Mir, i livelli di radiazione all'interno della stazione non sono stati sufficientemente ridotti. Si ritiene che sia necessario un ulteriore avanzamento tecnologico per rendere possibili i voli spaziali umani di lunga durata all'interno del sistema solare. I livelli di radiazione sperimentati a bordo della ISS, sono circa 5 volte superiori a quelle dei passeggeri delle linee aeree. Ad esempio, su un volo di 12 ore, un passeggero riceverebbe 0,1 millisievert di radiazioni, solo 1/5 dell'esposizione sperimentata dagli astronauti.\nFine missione.\nIl mantenimento della stazione spaziale \u00e8 frutto di impegni economici di vari governi tramite le loro agenzie spaziali. La stazione \u00e8 sopravvissuta e continua a sopravvivere a piccoli incidenti, ritardi di rifornimenti, prolungamenti della vita, crisi internazionali, ma nonostante ci\u00f2 alcune agenzie spaziali si stanno preparando al giorno in cui si dovr\u00e0 abbandonarla, anche perch\u00e9 molti moduli hanno superato il limite di vita per cui erano stati progettati.\nCi sono gi\u00e0 piani di evacuazione, proposte di smaltimento, parcheggio in orbite pi\u00f9 stabili o progetti di riutilizzo.\nVettori per cambio orbita.\nAl 2015 solo l'agenzia spaziale russa possiede una navicella, la navicella Progress, per lo spostamento orbitale della stazione, che sia di riposizionamento o di decadimento orbitale. Un'altra ipotesi riguardava l'utilizzo di uno speciale ATV prodotto dopo la chiusura del programma europeo.\nIn caso di evacuazione di emergenza, il piano della NASA prevede uno spostamento in un'orbita superiore per guadagnare tempo e trovare una soluzione, oppure il decadimento controllato nell'oceano Pacifico.\nRiutilizzo del settore russo.\nL'agenzia spaziale russa ha annunciato l'intenzione di separarne i moduli russi a fine vita per creare una stazione spaziale russa di nuova generazione, OPSEK, programmando anche un cambio del piano orbitale per servire meglio il cosmodromo di Pleseck e usarla come punto di partenza per le missioni umane sulla Luna.\nRiutilizzo del settore statunitense.\nAnche la NASA ha preparato un piano di riutilizzo della stazione come base di partenza per le esplorazioni oltre l'orbita bassa; l'Exploration Gateway Platform prevede l'utilizzo di una stazione abitata per l'assemblaggio dei veicoli direttamente in orbita."}
{"id": "55685", "revid": "685712", "url": "https://it.wikipedia.org/wiki?curid=55685", "title": "Enrico Rava", "text": "Si tratta di uno dei jazzisti italiani pi\u00f9 noti internazionalmente, anche grazie ad una lunga attivit\u00e0 oltreoceano. Le sue influenze principali nel campo del Jazz sono Miles Davis e Chet Baker. Ha al suo attivo pi\u00f9 di novanta registrazioni delle quali una trentina da solista.\nBiografia.\n\u00c8 nato a Trieste nel 1939 per caso, come ha raccontato egli stesso; di famiglia piemontese da generazioni, \u00e8 cresciuto a Torino dove ha cominciato a suonare da autodidatta il trombone in bande \"dixieland\". Trasferitosi a Roma nei primi anni sessanta, ha avuto modo di collaborare con importanti musicisti, in particolare con Gato Barbieri e con Steve Lacy. Con il primo ha registrato nel 1965 la colonna sonora scritta da Piero Umiliani per il film di Giuliano Montaldo \"Una bella grinta\". Con Steve Lacy ha suonato in un quartetto e si \u00e8 trasferito in Argentina per qualche tempo, dove ha registrato nel 1966 \"The Forest and the Zoo\", considerato uno dei dieci dischi essenziali del \"free jazz\".\nNel 1967 si \u00e8 trasferito a New York, dove ha vissuto e lavorato per una decina d'anni collaborando fra gli altri con la Jazz Composer Orchestra e partecipando all'incisione dell'epocale disco \"Escalator over the Hill\" di Carla Bley. Ha collaborato con importanti musicisti come Lee Konitz, Pat Metheny, Michel Petrucciani, John Abercrombie, Joe Henderson, Paul Motian, Richard Galliano, Miroslav Vitous, Joe Lovano e Roswell Rudd. \nNel 1972 ha inciso il suo primo album da \"leader\" di un quartetto, \"Il giro del giorno in 80 mondi\". Con questa nuova formazione ha suonato in vari club newyorkesi, in giro per l'Argentina e l'Europa riscuotendo molti consensi. In seguito ha registrato numerosissimi album con musicisti italiani, americani ed europei, fra i quali il saxofonista Massimo Urbani, il pianista Stefano Bollani, il chitarrista John Abercrombie.\nNel 1975, ha partecipato, non accreditato per l'usanza dell'epoca, al primo disco di Giuni Russo: \"Love is A Woman\".\nAttualmente \u00e8 \"leader\" di un quintetto in cui figurano Gianluca Petrella al trombone, Roberto Gatto alla batteria, Rosario Bonaccorso al basso e Andrea Pozza (che ha sostituito Stefano Bollani) al pianoforte, con cui ha registrato vari dischi per la ECM.\nNel 2009 l'Auditorium \"Parco della Musica\" di Roma gli ha affidato la direzione del \"Jazz Lab\" con il quale ha realizzato alcuni progetti, quali \"Rava suona Gershwin\" e \"Rava on the dance floor\", basato su musiche di Michael Jackson riarrangiate con Mauro Ottolini.\nNel 2007 ha ricevuto una \"nomination\" come \"Best Jazz Act\" per il prestigioso Italian Jazz Awards l'Oscar Italiano del Jazz votato dal pubblico e nel 2008 ha ottenuto una \"nomination\" come \"Best Jazz Album\" con \"he Third Man\", in duetto con Stefano Bollani, per la seconda Edizione degli Italian Jazz Awards.\nSpesso Rava ha suonato in dischi di musica leggera, ad esempio in \"Come sar\u00e0 mio figlio\" di Mario Castelnuovo, \"La disciplina della Terra\" di Ivano Fossati e \"Ti ricordi? No non mi ricordo\" di Gino Paoli e Ornella Vanoni.\n\u00c8 tra i jazzisti italiani che pi\u00f9 hanno contribuito a far emergere talenti, oggi musicisti affermati, come Stefano Bollani, Gianluca Petrella, Claudio Quartarone, Andrea Pozza, Mauro Ottolini, Paolo Fresu, Daniele Tittarelli, Julian Oliver Mazzariello.\nDal 3 dicembre 2014 \u00e8 cittadino onorario di Chiavari. Il 21 maggio 2019 \u00e8 stato insignito dell'onorificenza di Cavaliere dell'Ordine al merito della Repubblica Italiana; in passato era gi\u00e0 stato nominato Chevalier des Arts et des Lettres dal Ministero della Cultura francese e Doctor in Music Honoris Causa presso la Berklee School of Music di Boston.\nIl 22 maggio 2020 esce l'album in sola versione digitale \"For Mario\" per l'etichetta Accidental Records. L'album \u00e8 stato registrato dal vivo durante il \"tour\" del 2016 con Matthew Herbert e Giovanni Guidi ed \u00e8 interamente dedicato a Mario Guidi, \"manager\" e amico di Enrico Rava, nonch\u00e9 padre dello stesso Giovanni.\nStile.\nRava, che \u00e8 anche flicornista, ha una tecnica strumentale non virtuosistica e una sonorit\u00e0 calda e personale. Il suo fraseggio, semplice e melodicamente espressivo, \u00e8 caratterizzato da repentine ascese al registro acuto e si esprime meglio su tempi lenti e medi e sulle strutture armonicamente poco complesse delle sue composizioni.\nLibri.\nEnrico Rava \u00e8 anche autore di due libri: il primo, pubblicato nel 2004 da Minimum Fax e scritto in collaborazione con Alberto Riva, si intitola \"Note necessarie. Come un'autobiografia\", e racchiude anche un cd antologico del musicista.\nA esso \u00e8 seguito \"Incontri con musicisti straordinari. La storia del mio jazz\", pubblicato nel 2011 da Feltrinelli.\nPubblicit\u00e0.\nEnrico Rava ha anche partecipato nel 1959 a una serie della rubrica pubblicitaria italiana televisiva \"Carosello\", insieme a Johnny Dorelli e all'orchestra di Gianfranco Intra e con Franco Cerri, Gene Victory, Glauco Maestri ed Enzo Jannacci (al sax baritono), pubblicizzando il sapone Palmolive."}
{"id": "55686", "revid": "1226", "url": "https://it.wikipedia.org/wiki?curid=55686", "title": "Allostoria", "text": ""}
{"id": "55688", "revid": "125311820", "url": "https://it.wikipedia.org/wiki?curid=55688", "title": "Brahm\u0101", "text": "Brama o Brahma (devanagari: \u092c\u094d\u0930\u0939\u094d\u092e\u093e, \"Brahm\u0101\") \u00e8 nella lingua sanscrita l'adattamento in genere maschile del termine di genere neutro \"Brahman\" e indica, a partire da testi recenziori induisti, quella divinit\u00e0 predisposta all'emanazione/creazione dell'universo materiale.\nBrahma acquisisce quindi quel ruolo che nei testi pi\u00f9 antichi \u00e8 riservato a Prajapati, ma a differenza di quest'ultimo Brahma non \u00e8 una divinit\u00e0 suprema quanto piuttosto \u00e8 al servizio di altre divinit\u00e0 considerate supreme.\nBrahma non deve essere confuso con il \"Brahman Atman\" upanisciadico che intende invece indicare quell'unit\u00e0 cosmica da cui tutto procede e da cui procede anche Brahma che ne risulta un agente. Anche se va tenuto presente che nel loro variegarsi le teologie induiste possono intendere lo stesso \"Brahman\" come mera potenza impersonale della divinit\u00e0 principale intesa come Persona suprema, e di volta in volta indicata come Krishna-Vishnu/Shiva o queste, viceversa, possono rappresentare solo una sua manifestazione.\n\u00c8 chiamato anche Vedanatha (Dio dei \"Veda\"), Gyaneshwar (Dio della sapienza), Chaturmukha (colui che ha quattro volti), Svayambhu (autogenerato), Brahmanarayana (met\u00e0 Brahma e met\u00e0 Vishnu), ed il suo culto \u00e8 collegato Kama ed all'Hiranyagarbha (sanscrito \u0939\u093f\u0930\u0923\u094d\u092f\u0917\u0930\u094d\u092d\u0903: lett. \"uovo\" o \"grembo cosmico\").\nInsieme alle divinit\u00e0 Vishnu e a Shiva forma la Trimurti, laddove gli antichi testi induisti enunciano altre triadi di divinit\u00e0 maschili o femminili (minori), che non includono Brahma. Brahma \u00e8 consorte della dea Sarasvati e padre dei quattro Kumara e di Daksha.\nCulto.\nIn quanto divinit\u00e0 creatrice dell'universo materiale, luogo da cui ogni esistenza dovrebbe invece \"liberarsi\", a Brahma non viene riservato un culto particolare; ciononostante, questo dio viene rappresentato in immagini cultuali e il suo nome pu\u00f2 essere pronunciato durante i riti religiosi.\nL'assenza di uno specifico culto riservato a Brahma viene spiegata tradizionalmente, tra gli altri, nello \"Skanda Pur\u0101\u1e47a\" (I, 1,1 6 e III 2, 9,15), con il fatto che egli abbia mentito nel sostenere di aver raggiunto la cima del luminoso \"linga\", qui inteso come asse del mondo.\nIl mito del dio creatore.\nLa descrizione ind\u00f9 del processo di genesi dell'universo, pur avendo origini vediche, si \u00e8 definita con la letteratura raccolta nella \"Smriti\" in particolar modo in quella \"puranica\".\nL'universo secondo gli ind\u00f9 \u00e8 una realt\u00e0 destinata a scomparire o meglio ad entrare in un periodo di latenza, di non manifestazione (\"avyakta\") da cui riemerger\u00e0 con una nuova emanazione (\"sarga\"). Tutto questo accade da sempre e per sempre accadr\u00e0. Colui che provoca ci\u00f2 possiede l'appellativo di \"Bhagavat\" (colui che \u00e8 divino, che \u00e8 degno di adorazione, l'essere supremo eterno e inconcepibile) o anche di \"Svayambhu\" (esiste da s\u00e9 stesso), e la compie al solo fine del gioco (\"lila\").\nIl processo di emanazione si avvia con la fuoriuscita delle acque dove egli pone il proprio sperma generando l'uovo/embrione d'oro (\"hiranyagharbhah\"). Il non generato, il \"Bhagavat\", prende al suo interno la forma di Brahma che ricalca, secondo Mario Piantelli i pi\u00f9 antichi \"hiranyagharbhah\" e Prajapati.\nDopo essere rimasto per un secolo nell'uovo d'oro, Brahma lo rompe fuoriuscendone, creando quindi nella parte superiore dell'uovo il mondo celeste, nella parte inferiore la terra e in mezzo lo spazio, l'etere. Tutto l'universo coincide con l'uovo di Brahma (\"Brahmanda\").\nCon l'universo Brahma genera i \"deva\", il tempo, gli astri e i pianeti, le terre con i monti, gli oceani, i fiumi, ma anche delle potenze impersonali come l'ascesi (\"tapas\"), la parola (\"vac\"), il desiderio (\"kama\"), gli opposti (caldo-freddo, \"dharma\"-\"adharma\", ecc.). E come il \"Purusha\" del \"Veda\" genera l'umanit\u00e0 ripartendola nelle quattro funzioni corrispondenti ai \"Varna\""}
{"id": "55690", "revid": "39224", "url": "https://it.wikipedia.org/wiki?curid=55690", "title": "Regolo (stella)", "text": "Regolo (: ; Alfa Leonis / \u03b1 Leonis / \u03b1 Leo) \u00e8 una stella appartenente alla costellazione del Leone. Avendo magnitudine apparente +1,40, essa \u00e8 la stella pi\u00f9 brillante della costellazione nonch\u00e9 la ventunesima stella pi\u00f9 luminosa del cielo notturno terrestre. La sua vicinanza all'equatore celeste la rende visibile da tutte le aree abitate della Terra. Dista dal sistema solare 79 anni luce.\nSi tratta, in realt\u00e0, di un sistema stellare formato da quattro stelle, disposte in due coppie che orbitano l'una intorno all'altra; la prima coppia \u00e8 binaria spettroscopica formata da una stella di classe B di sequenza principale (la pi\u00f9 vicina alla Terra della sua classe) e, probabilmente, una nana bianca. A circa 4200 UA si trovano una nana arancione e una debole nana rossa che formano una coppia di stelle distanti tra loro circa 100 UA. Il nome \"Regulus\" deriva dal latino e significa \"piccolo re\".\nOsservazione.\nRegolo appare come una stella di colore bianco-azzurro facilmente individuabile per la sua brillantezza e per l'appartenenza a uno degli asterismi pi\u00f9 luminosi e caratteristici, quello della Falce. \u00c8 formato da cinque stelle, la cui disposizione ricorda bene la forma di una falce: Regolo, la pi\u00f9 luminosa e la pi\u00f9 meridionale del gruppo, assieme a ne costituisce il \"manico\"; Algieba, Adhafera, Ras Elased Borealis e Ras Elased Australis, che nella costellazione rappresentano il collo e la testa del Leone, nell'asterismo rappresentano invece la lama della falce.\nAvendo declinazione +10\u00b0, Regolo \u00e8 una stella dell'emisfero boreale. Tuttavia la sua vicinanza all'equatore celeste, la rende visibile da tutte le aree popolate della Terra. In particolare, essa risulta invisibile solo dalle regioni pi\u00f9 interne del continente antartico. D'altra parte la sua posizione la rende circumpolare solo nelle vicinanze del polo nord.\nFra le stelle di prima magnitudine, Regolo \u00e8 quella pi\u00f9 vicina all'eclittica. In particolare il Sole passa a meno di mezzo grado a sud di Regolo il 23 agosto. Di conseguenza Regolo \u00e8 regolarmente occultata dalla Luna e, pi\u00f9 raramente, dai pianeti e dagli asteroidi. L'ultima occultazione da parte di un pianeta risale al 7 luglio 1959, quando Regolo fu occultata da Venere. La prossima cadr\u00e0 il 1\u00ba ottobre 2044 sempre da parte di Venere. Nei prossimi millenni Regolo sar\u00e0 occultata da Venere e Mercurio, ma non dagli altri pianeti a causa della posizione dei loro nodi ascendenti. Per quanto riguarda gli asteroidi, l'ultima occultazione visibile dall'Europa risale al 19 ottobre 2005, quando Regolo fu occultata da 166 Rhodope: l'evento, della durata di due secondi, \u00e8 stato visibile in Portogallo, Spagna, Italia, Grecia e Turchia. L'ultima occultazione visibile \u00e8 avvenuta il 20 marzo 2014 da parte di 163 Erigone: essa \u00e8 stata visibile in una fascia di circa 70\u00a0km che va dall'Ontario, in Canada, a New York.\nPassando il Sole nelle vicinanze di Regolo il 23 agosto, il periodo pi\u00f9 indicato per l'osservazione di questa stella \u00e8 quello in cui il Sole si trova nella parte opposta dell'eclittica, cio\u00e8 nel tardo inverno e nell'inizio della primavera boreali. Tuttavia, data la sua posizione sulla sfera celeste, Regolo \u00e8 visibile per qualche ora della notte quasi tutto l'anno. L'unico periodo di invisibilit\u00e0 si verifica nel mese intorno al 23 agosto, quando il Sole \u00e8 troppo vicino perch\u00e9 la stella possa essere osservata. La levata eliaca avviene per la maggior parte delle regioni della Terra nella prima settimana di settembre.\nAmbiente galattico.\nLa nuova riduzione dei dati astrometrici del telescopio spaziale Hipparcos risalente al 2007 ha portato a un nuovo calcolo della parallasse di Regolo, che \u00e8 risultata essere 41,13 \u00b1 0,35 mas. Quindi la distanza di Regolo dalla Terra \u00e8 pari a 1/0,04113 pc, ossia 24,31 pc, equivalenti a 79,3 anni luce. Regolo \u00e8 pertanto una stella a noi relativamente vicina, che condivide lo stesso ambiente galattico del Sole. In particolare, si trova come il Sole all'interno della Bolla Locale, una \"cavit\u00e0\" del mezzo interstellare presente nel Braccio di Orione, uno dei bracci galattici della Via Lattea. Le coordinate galattiche di Regolo sono 48,93\u00b0 e 226,42\u00b0. Una longitudine galattica di circa 226\u00b0 significa che la linea ideale che congiunge il Sole e Regolo, se proiettata sul piano galattico, forma con la linea ideale che congiunge il Sole con il centro galattico un angolo di circa 226\u00b0. Di conseguenza Regolo \u00e8 leggermente pi\u00f9 lontana dal centro galattico di quanto non sia il Sole. Una latitudine galattica di poco meno di 49\u00b0 significa che Regolo si trova a nord rispetto al piano su cui sono posti il Sole e il centro galattico.\nLe due stelle pi\u00f9 vicine a Regolo sono due stelle rosse di sequenza principale. Si tratta di \"Steph 852\", una stella di classe spettrale M0 V, distante 6,6 anni luce da Regolo, e di \"LTT 12663\", una stella di classe spettrale M4 V, distante 7,9 anni luce da Regolo e avente magnitudine apparente 14,58. Per trovare una stella delle dimensioni del Sole bisogna allontanarsi circa 11 anni luce da Regolo, ove si trova \"V* HK Boo\", una subgigante gialla di classe spettrale G5 IV e di magnitudine apparente 8,42. A 13 anni luce si trova invece 40 Leonis, una subgigante bianco-azzurra di classe spettrale F6 IV e di magnitudine apparente 4,80. 40 Leonis \u00e8 anche una variabile Delta Scuti.\nCaratteristiche fisiche.\nLa principale.\nLa primaria di Regolo, di gran lunga l'elemento dominante del sistema sia in termini di massa che di luminosit\u00e0, \u00e8 stata classificata come stella di classe spettrale B7V o B8IVn. Si tratta quindi o di una stella azzurra di sequenza principale o di una subgigante azzurra. La lettera \"n\" che segue la seconda classificazione significa che le linee spettrali della stella sono allargate a causa dell'alta velocit\u00e0 di rotazione della stessa. In ogni caso, la principale del sistema, chiamata \"Regolo A\", \u00e8 la stella di classe B pi\u00f9 vicina al sistema solare.\nRegolo A \u00e8 stata osservata nel corso degli anni duemila da pi\u00f9 team di studiosi mediante l'interferometro CHARA situato nell'Osservatorio di Monte Wilson. La brillantezza della stella e la sua vicinanza al Sole hanno permesso di determinarne i parametri fisici con una certa accuratezza. Data l'alta velocit\u00e0 di rotazione di Regolo A, era prevedibile che la stella fosse schiacciata ai poli e che assumesse la forma di uno sferoide oblato. La teoria predice che, come conseguenza dello schiacciamento, la gravit\u00e0 superficiale e la temperatura effettiva di Regolo siano inferiori all'equatore rispetto ai poli. La distanza della superficie dal centro, dove l'energia della stella viene prodotta, \u00e8 infatti maggiore all'equatore rispetto ai poli. Questo fenomeno \u00e8 conosciuto come oscuramento gravitazionale o effetto von Zeipel. Le osservazioni hanno confermato le previsioni teoriche.\nMcAlister \"et al.\" (2005) ipotizzano che l'inclinazione dell'asse di rotazione di Regolo A rispetto alla nostra linea di vista sia 90\u00b0. Ci\u00f2 significa che dalla nostra prospettiva vediamo la stella \"di taglio\", rivolgendo essa verso di noi l'equatore. Inoltre l'angolo fra il polo nord celeste e l'asse di rotazione \u00e8 85,5\u00b0 \u00b1 2,8\u00b0: ci\u00f2 significa che l'equatore della stella \u00e8 quasi allineato con la linea nord-sud nel cielo e che i poli sono invece quasi rivolti verso est e ovest. Data questa particolare posizione la velocit\u00e0 di rotazione proiettata (\"v\" \u00d7 sin \"i\") coincide con la velocit\u00e0 di rotazione reale: essa \u00e8 stimata in 317 \u00b1 3 km/s. Si tratta di una velocit\u00e0 pari all'86% di quella critica, cio\u00e8 della soglia oltre la quale la stella si distruggerebbe. La stella appare avere la forma di una ellisse con asse maggiore di 1,65 \u00b1 0,02\u00a0mas e un asse minore di 1,25 \u00b1 0,02\u00a0mas. Alla distanza calcolata da Hipparcos, ci\u00f2 equivale a un raggio equatoriale di 4,16 \u00b1 0,08\u00a0R\u2609 e a un raggio polare di 3,14 \u00b1 0,06\u00a0R\u2609. La temperatura superficiale ai poli \u00e8 di 15.400 \u00b1 1400\u00a0K, mentre, come previsto, \u00e8 pi\u00f9 bassa all'equatore: 10.314 \u00b1 1000\u00a0K. Date le dimensioni, la forma e la distribuzione della temperatura superficiale della stella \u00e8 possibile stimare la luminosit\u00e0 dell'astro in 347 \u00b1 36\u00a0L\u2609. Dato il raggio e una gravit\u00e0 superficiale di 3,5\u00a0\"log\"\u00a0\"g\", si ricava una massa di 3,4 \u00b1 0,2 M\u2609.\nAnche Che \"et al.\" (2011) hanno utilizzato l'interferometro CHARA per studiare Regolo A, ma hanno usato lo strumento MIRC, che \u00e8 pi\u00f9 sensibile di quello utilizzato da McAlister \"et al.\" (2005). Questo gruppo di studiosi ha quindi potuto compiere stime pi\u00f9 accurate dei parametri della stella. L'inclinazione dell'asse di rotazione rispetto alla nostra linea di vista \u00e8 risultata essere di 86,3\u00b0, mentre l'angolo fra il polo nord celeste e l'asse di rotazione \u00e8 stimato in 78\u00b0. La velocit\u00e0 di rotazione all'equatore di 337\u00a0km/s corrisponde a 96% di quella critica, mentre il raggio equatoriale \u00e8 stimato in 4,21\u00a0R\u2609 e quello polare in 3,22\u00a0R\u2609. La temperatura equatoriale stimata della stella \u00e8 11.010\u00a0K, il che implica che la superficie stellare \u00e8 completamente radiativa. La luminosit\u00e0 bolometrica \u00e8 di 341\u00a0L\u2609. Bench\u00e9 questi parametri correggano quelli di McAlister \"et al.\" (2005), non si discostano molto da essi. La massa stimata da Che \"et al.\" (2011) \u00e8 invece parecchio differente da quella ipotizzata da McAlister \"et al.\" (2005): 4,15 \u00b1 0,06\u00a0M\u2609. Infine, data la velocit\u00e0 di rotazione e il raggio equatoriale, si ricava che la stella compie una rotazione su se stessa in 14,63 ore. Si pu\u00f2 confrontare questo dato con i circa 28 giorni impiegati dal Sole.\nRegolo A presenta un intenso campo magnetico che raggiunge valori di 1-2 KG. Questa caratteristica la avvicina alle stelle Ap e Bp.\nRegolo \u00e8 stata la prima stella a confermare che le stelle in rapida rotazione emettono luce polarizzata. Una ricerca del 2011, effettuata con lo strumento HIPPI (\"High Precision Polarimetric Instrument\") installato presso il talescopio Anglo-Australiano dello Siding Spring Observatory ha consentito di verificare che la stella ruota ad un tasso del 96,5% della propria velocit\u00e0 di rottura.\nLa compagna stretta della principale.\nGies \"et al.\" (2008), analizzando gli spettri di Regolo A ottenuti da vari telescopi, hanno rilevato delle oscillazioni nella velocit\u00e0 radiale della stella, indice della presenza di una compagna. Le oscillazioni hanno un periodo di 40,11 \u00b1 0,02 giorni, corrispondenti al periodo orbitale della binaria. Assumendo una inclinazione orbitale simile all'inclinazione dell'asse di rotazione della stella, cio\u00e8 vicina ai 90\u00b0, e assumendo per Regolo A una massa di 3,4\u00a0M\u2609, se ne ricava che la massa della compagna si aggira intorno alle 0,30\u00a0M\u2609. Un oggetto avente una simile massa quindi potrebbe essere o una nana rossa o una nana bianca. Poich\u00e9 il semiasse maggiore dell'orbita \u00e8 di sole 0,35 UA e poich\u00e9 la differenza di luminosit\u00e0 fra le due componenti \u00e8 di 6 magnitudini nel caso di una nana rossa e di 10 magnitudini nel caso di una nana bianca, la compagna stretta di Regolo A risulta invisibile anche ai pi\u00f9 potenti telescopi in quanto sovrastata dalla vicina e molto pi\u00f9 potente compagna.\nGies \"et al.\" (2008) ritengono pi\u00f9 probabile che la compagna stretta di Regolo A sia una nana bianca piuttosto che una nana rossa e ci\u00f2 per due ragioni: in primo luogo perch\u00e9 le stelle rallentano la loro velocit\u00e0 di rotazione con il tempo; poich\u00e9 Regolo A non sembra essere una stella giovanissima, la sua alta velocit\u00e0 di rotazione costituisce un problema che pu\u00f2 essere risolto se si pensa che la nana bianca in uno stadio precedente della sua evoluzione abbia ceduto massa alla attuale principale, aumentandone la velocit\u00e0 di rotazione. In secondo luogo poich\u00e9 la nana bianca, essendo di giovane formazione, dovrebbe avere una temperatura superficiale maggiore di 16.000\u00a0K, c'\u00e8 da aspettarsi nello spettro di Regolo A un modesto eccesso di radiazione ultravioletta, che in effetti \u00e8 stato rilevato da Morales \"et al.\" (2001).\nL'ipotesi che la compagna stretta di Regolo A sia una nana bianca ha ricevuto una conferma indiretta dalle osservazioni fotometriche compiute tramite il telescopio spaziale MOST da Rucinski \"et al.\" (2011). Poich\u00e9 \u00e8 plausibile che l'inclinazione orbitale della coppia sia vicina ai 90\u00b0, la compagna di Regolo A dovrebbe passare davanti alla principale e ci\u00f2 dovrebbe produrre una eclissi di modeste proporzioni. Tuttavia, poich\u00e9 una nana rossa ha dimensioni molto maggiori rispetto a una nana bianca, l'eclissi da parte di una nana rossa, dell'ordine di 8 millimagnitudini, dovrebbe essere rilevabile da parte del MOST. Il fatto che l'eclissi non sia stata rilevata fa pensare che la compagna sia una nana bianca.\nEt\u00e0 ed evoluzione del sistema.\nL'et\u00e0 di Regolo \u00e8 dibattuta. Gerbaldi \"et al.\" (2001) indicano una et\u00e0 di 150 milioni di anni per Regolo A, basandosi sulla temperatura superficiale della stella. Tuttavia una simile stima \u00e8 viziata sia dal fatto che la temperatura superficiale di Regolo A non \u00e8 uniforme, sia dal fatto che la compagna stretta di Regolo A ha in passato interagito con la principale, modificandone l'evoluzione. Rappaport \"et al.\" (2009) hanno ricostruito la storia evolutiva passata e gli scenari futuri del sistema costituito da Regolo A e dalla sua compagna. Vista la vicinanza attuale della nana bianca, \u00e8 probabile che la stella progenitrice abbia ceduto massa a Regolo A. Inoltre dato che le stelle pi\u00f9 massicce evolvono pi\u00f9 velocemente, la progenitrice della attuale nana bianca doveva avere una massa iniziale maggiore di quella di Regolo A. Basandosi sull'attuale massa della nana bianca e sull'attuale massa di Regolo A, Rappaport \"et al.\" (2009) deducono che inizialmente la progenitrice della nana bianca doveva avere una massa pari a 2,3 \u00b1 0,2\u00a0M\u2609, mentre Regolo A aveva una massa iniziale di 1,7 \u00b1 0,2\u00a0M\u2609. Il sistema formato da queste due stelle aveva inizialmente un periodo orbitale di 40 ore. Quando la progenitrice della principale \u00e8 diventata una gigante rossa, ha cominciato a cedere massa a Regolo A. Circa 1,7\u00a0M\u2609 di gas sono state trasferite dalla gigante a Regolo A durante questo processo. Il risultato \u00e8 che Regolo A ha ora una massa doppia rispetto a quella iniziale, mentre la nana bianca costituisce quanto rimane della sua progenitrice, cio\u00e8 il suo nucleo ormai inerte. Gli autori concludono che il sistema ha almeno 900 milioni di anni, cio\u00e8 il tempo necessario perch\u00e9 una stella di massa pari a 2,3\u00a0M\u2609 diventi una nana bianca.\nFra 100-200 milioni di anni Regolo A diventer\u00e0 a sua volta una gigante rossa e comincer\u00e0 a ricedere massa alla nana bianca. Tuttavia, data la grande differenza di massa fra le due componenti, presto si creer\u00e0 un inviluppo comune che circonder\u00e0 entrambe le due stelle, all'interno del quale l'orbita delle due componenti intorno al loro comune baricentro comincer\u00e0 a restringersi e a decadere a causa della progressiva perdita di momento angolare. Quello che succeder\u00e0 successivamente \u00e8 incerto e dipender\u00e0 da quanto velocemente decadr\u00e0 l'orbita delle due componenti. Se decadr\u00e0 molto velocemente, allora esse potrebbero gi\u00e0 fondersi nella fase di inviluppo comune dando vita a una stella all'elio. Se la decadenza dell'orbita avverr\u00e0 pi\u00f9 lentamente, l'inviluppo comune far\u00e0 in tempo a disperdersi, esponendo il nucleo di Regolo A. Tale nucleo avr\u00e0 una massa di circa 0,5\u00a0M\u2609 e sar\u00e0 composto da elio all'esterno e da carbonio e ossigeno all'interno. Per qualche tempo l'elio continuer\u00e0 a fondersi in carbonio e ossigeno, mantenendo il raggio della stella a 0,1\u00a0R\u2609, ma quando le reazioni di fusione si spegneranno del tutto la stella si contrarr\u00e0 ulteriormente diventando degenere. Nel frattempo l'orbita continuer\u00e0 a decadere a causa dell'emissione di onde gravitazionali. A un certo punto una delle due componenti riempir\u00e0 il proprio lobo di Roche, dando vita a una binaria di tipo AM Canum Venaticorum, composta da due nane bianche molto vicine e avente un periodo orbitale brevissimo (&lt;\u00a080 minuti), in cui una delle due componenti accresce l'altra. Quale delle due componenti sar\u00e0 la stella donatrice dipender\u00e0 ancora una volta da quanto velocemente decadr\u00e0 l'orbita: se le due componenti si avvicineranno quando nel nucleo di Regolo A saranno ancora in corso reazioni di fusione tali da mantenere il raggio della stella a 0,1\u00a0R\u2609, allora esso riempir\u00e0 per primo il proprio lobo di Roche e comincer\u00e0 a cedere massa all'altra componente, che, una volta raggiunta una massa di 0,48\u00a0M\u2609, andr\u00e0 incontro al flash dell'elio; l'esito dovrebbe essere l'allontanamento delle due stelle. Viceversa, se le due componenti si avvicineranno quando il nucleo di Regolo A avr\u00e0 terminato le sue reazioni nucleari diventando degenere, allora sar\u00e0 l'attuale nana bianca a cedere massa alla compagna. Gli esiti sono incerti: certamente l'elio accumulato sul nucleo degenere di Regolo A dovrebbe dare vita a novae, ma non \u00e8 prevedibile se l'esito finale sar\u00e0 una supernova di tipo Ia o se le due componenti continueranno ad avvicinarsi nonostante le esplosioni, fondendosi.\nLe altre componenti del sistema.\nIl Washington Double Star Catalog riporta l'esistenza di tre ulteriori compagne di Regolo A, nessuna delle quali ha esibito un moto orbitale apprezzabile dal momento della sua scoperta: a 175\" si trova la componente designata come \"Regolo B\", una stella di magnitudine 8,13, che viene riportata dal Catalogo Henry Draper con il numero HD 87884. Si tratta di una nana arancione di classe spettrale K2 V, avente probabilmente una massa di 0,8\u00a0M\u2609, un raggio di poco inferiore a quello del Sole e una luminosit\u00e0 di 0,31\u00a0L\u2609.\nLa componente B \u00e8 accompagnata da una debole compagna di magnitudine 13,1, denominata \"Regolo C\". Si tratta di una nana rossa di classe spettrale M4 V. La sua classe fa presumere che abbia una massa di 0,2\u00a0M\u2609 e una luminosit\u00e0 di 0,0031\u00a0L\u2609. La distanza fra le componenti B e C \u00e8 diminuita da 4\" a 2,5\" nel periodo compreso fra il 1867 e il 1943. Le componenti della coppia BC distano fra loro almeno 97\u00a0UA e il periodo orbitale \u00e8 di almeno 800 anni. Tale coppia orbita intorno alla principale, dalla quale dista almeno 4200\u00a0UA (630 miliardi di km, 0,066 anni luce), con un periodo di almeno 130\u00a0000 anni. Da un ipotetico pianeta orbitante attorno alla coppia secondaria, nonostante la distanza sia un centinaio di volte quella che divide Plutone dal Sole, Regolo verrebbe visto con una luminosit\u00e0 pari a 4 volte quella della luna piena vista dalla Terra.\nEsiste infine una componente D, distante visivamente 200\" da Regolo A, che tuttavia non sembra essere legata fisicamente al sistema.\nIl cielo visto da Regolo.\nUn ipotetico osservatore situato su un eventuale pianeta in orbita attorno ad una delle componenti del sistema di Regolo vedrebbe il cielo molto diverso da quello osservabile sulla Terra: questo perch\u00e9 le distanze dal sistema solare di molte delle stelle pi\u00f9 brillanti visibili dal nostro pianeta sono significativamente diverse di quelle che separano tali stelle da Regolo.\nAnche alla distanza di 4200 UA, Regolo A apparirebbe da un pianeta orbitante intorno alle componenti B o C estremamente brillante e sarebbe 6 volte pi\u00f9 luminoso della Luna piena vista dalla Terra. Dalla nana rossa il cielo sarebbe per buona parte del tempo piuttosto luminoso: oltre a Regolo A, infatti, anche la nana arancione apparirebbe piuttosto brillante, alla distanza 97 UA, avendo una magnitudine di circa -15,4, inferiore perfino a quella di Regolo A.\nIl Sole da Regolo non sarebbe visibile a occhio nudo, visto che avrebbe una magnitudine di +6,8; si troverebbe in cielo non lontano da Sirio, che a 75 anni luce da Regolo sarebbe ben lontana dall'essere la stella pi\u00f9 luminosa, come invece appare nel cielo terrestre. La stella pi\u00f9 luminosa sarebbe invece Canopo (-0,64), davanti ad Algieba, che a 53 anni luce sarebbe di oltre due magnitudini pi\u00f9 luminosa che vista dalla Terra (+0,06), poco pi\u00f9 luminosa delle supergiganti di Orione, Rigel e Betelgeuse. Anche Alphard e Delta Leonis sarebbero pi\u00f9 brillanti rispetto alla visione terrestre, e avrebbero una magnitudine rispettivamente di +0,95 e +1,09. Capella e Arturo invece sarebbero \"solo\" di magnitudine +1,3, mentre Sirio e Vega sarebbero normalissime stelle rispettivamente di magnitudine +3,2 e +2,8.\nConsiderando che Regolo A ha una vita relativamente breve perch\u00e9 piuttosto massiccio, la nana arancione e la nana rossa, Regolo B e Regolo C, sono le stelle con maggiori possibilit\u00e0 di avere pianeti abitabili attorno a s\u00e9.\nEtimologia e cultura.\nIl nome \"Regulus\" fu dato alla stella da Copernico; esso deriva dal latino e significa \"piccolo re\". La sua origine \u00e8 da cercare nel nome precedente, \"Rex\", equivalente al \"\u0392\u03b1\u03c3\u03b9\u03bb\u03af\u03c3\u03ba\u03bf\u03c2\" di Tolomeo. L'associazione di Regolo con una figura regale \u00e8 molto antica, risalente almeno al 3000 a.C. Questa associazione deriva sia dall'identificazione del Leone con il re degli animali, sia dal fatto che nell'antica Persia, Regolo, chiamata \"Venant\", era la prima delle quattro stelle regali guardiane del cielo, che sovraintendevano alle altre stelle, le altre tre essendo Aldebaran, Fomalhaut e Antares: Regolo era la sentinella delle stelle del sud, Aldebaran di quelle dell'est, Fomalhaut di quelle del nord e Antares di quelle dell'ovest. Probabilmente questo riferimento culturale trova origine nel fatto che fra il 3000 e il 2000 a.C. queste quattro stelle marcavano i due solstizi e i due equinozi e quindi dividevano il cielo in quattro parti. Regolo, in particolare, marcava il solstizio estivo.\nQuesto posto di preminenza fra le sentinelle del cielo trova riscontro in molti dei nomi che sono stati attribuiti a Regolo: come \"\u0160arrum\", \"il re\", marcava la quindicesima costellazione zodiacale dei Babilonesi; in India era \"Magh\u0101\", \"la potente\" e presiedeva all'ottava \"nakshatra\" (asterismi in cui era divisa l'eclittica), formata dalle stelle che compongono la Falce; in Persia era nominata \"Miyan\", \"il centro\"; presso gli accadici era identificata con \"Amil-gal-ur\", il re della sfera celeste; in Arabia era invece chiamata \"Malikiyy\", che significa \"regale\".\nL'associazione con il solstizio d'estate \u00e8 all'origine di alcuni degli altri nomi attribuiti a Regolo, quali \"Gus-ba-ra\" in ambito mesopotamico, che significa \"la fiamma\" o \"il fuoco rosso\", e \"Achir\" in Corasmia, con il significato di \"possessore di raggi luminosi\".\nUn terzo gruppo di nomi \u00e8 invece correlato alla posizione di Regolo sul petto del Leone. A questo attributo si deve il nome greco di \"Kardia Leontos\" (\"cuore del Leone\") e quello latino di \"Cor Leonis\", tradotto poi in arabo con \"\u0642\u0644\u0628\u00a0\u0627\u0644\u0623\u0633\u062f\", \"Qalb al-Asad\", avente significato analogo, poi corrotto in \"Kalbelasit\", \"Calb-elez-id\", \"Kale Alased\" e in altre varianti.\nIn ambiente cinese il nome \"Heen Yuen\" designava una costellazione comprendente molte stelle del Leone, fra cui Regolo, collegata alla famiglia imperiale. Individualmente, Regolo era chiamata \"Niau\", che significa \"uccello\", in rappresentanza quindi di uno dei quattro quadranti dello zodiaco cinese: l'Uccello Vermiglio del Sud.\nNell'ermetismo Regolo era una delle 15 stelle fisse beheniane, associata al granito come pietra, all'artemisia come pianta e al simbolo cabalistico . In astrologia si crede che Regolo conferisca caratteristiche che di solito sono attribuite al leone o caratteristiche regali: mente nobile, coraggio, schiettezza, alte cariche sociali, potere e ricchezza."}
{"id": "55692", "revid": "287204", "url": "https://it.wikipedia.org/wiki?curid=55692", "title": "Claudio (nome)", "text": "Origine e diffusione.\nDeriva dal \"nomen\" romano \"Claudius\", tipico della nobile \"gens Claudia\", che diede a Roma quattro imperatori, fra cui Claudio. Etimologicamente, potrebbe risalire al latino \"claudus\", che vuol dire \"zoppo\", \"claudicante\", \"storpio\", anche se alcune fonti ipotizzano una connessione al sabino \"clausus\" (\"illustre\", \"famoso\"). Da esso deriva, in forma patronimica, il nome Claudiano.\nNome di tradizione sia storico-classica che religiosa, conta una buona diffusione in tutta Italia. In Francia, dove \u00e8 diffuso nella forma \"Claude\", ha sempre goduto di una certa popolarit\u00e0 grazie al culto verso san Claudio, vescovo di Besan\u00e7on.\nOnomastico.\nL'onomastico si pu\u00f2 festeggiare in memoria di pi\u00f9 santi e beati, alle date seguenti:"}
{"id": "55697", "revid": "125022705", "url": "https://it.wikipedia.org/wiki?curid=55697", "title": "John Singer Sargent", "text": "Biografia.\nGiovinezza.\nPrima della nascita del Sargent, il padre Fitzwilliam (nato nel 1820 a Gloucester, nel Massachusetts) era un chirurgo presso il Wills Eye Hospital di Philadelphia. Dopo la morte prematura della sorella maggiore di John, scomparsa alla tenera et\u00e0 di due anni, la madre, Mary (nata Singer) sub\u00ec un violento tracollo fisico, che indusse la coppia a compiere frequenti viaggi all'estero, cos\u00ec da ritrovare la salute. Soggiornando a Parigi, i due si recarono in Francia, Germania, Svizzera e Italia, per poi fermarsi momentaneamente a Firenze a causa dello scoppio di un'epidemia di colera. Fu proprio nella citt\u00e0 fiorentina che John venne alla luce, seguito un anno dopo da Mary e da quattro altri bambini, dei quali solo due sopravvissero al periodo prenatale.\nSin da subito John Singer Sargent diede prova della propria indole chiassosa e sanguigna: amava trascorrere il proprio tempo all'aria aperta, ed era un \u00abaccorto osservatore della natura\u00bb, come ebbe modo di osservare il padre. Al contempo, mamma Mary riteneva che viaggiare in Europa, visitando ininterrottamente musei, gallerie d'arte e chiese, fosse il miglior modo per educare il figlio, sicch\u00e9 Sargent trascorse una fanciullezza nomade, non nel chiuso delle aule scolastiche bens\u00ec seguendo gli spostamenti della famiglia, in eterna peregrinazione tra le varie citt\u00e0 europee. Lo stesso Sargent, una volta adulto, avrebbe riso dell'eterogeneit\u00e0 della propria formazione, ritenendosi \u00abun americano nato in Italia, istruito in Francia, che sembra un tedesco, parla come un inglese e dipinge come uno spagnolo\u00bb. Fu sempre Mary a intuire le inclinazioni artistiche del figlio e a valorizzarne il precoce talento: John, infatti, copiava con raro fervore le illustrazioni della madre o le vignette dell\"'Illustrated London News\" sulle navi. Fitzwilliam, dal canto suo, riteneva che quest'entusiasmo giovanile di John verso le navi fosse un promettente inizio di una carriera nel campo navale.\nA tredici anni la madre rilev\u00f2 che John \u00abdisegnava piuttosto bene, e aveva un occhio molto rapido e giusto. Se potessimo permetterci di offrirgli delle lezioni veramente valide, diventerebbe in breve tempo un piccolo artista\u00bb. Fu sotto questi impulsi che Sargent venne avviato allo studio dell'acquarello a Roma, sotto la guida del paesaggista tedesco-americano Carl Welsch. Malgrado la sua erudizione scolastica fosse ben lungi dall'essere completa, Sargent divenne in breve tempo un giovane cosmopolita e dinamico, con un gusto contagioso per l'arte, la musica e la letteratura. Parlava fluentemente l'italiano, il francese e il tedesco, coltivava con passione lo studio del pianoforte e svilupp\u00f2 ben presto un animo \u00abtestardo, curioso, determinato e forte\u00bb ma anche timido, generoso e modesto, ereditando le peculiarit\u00e0 sia della madre che del padre. Nel frattempo inform\u00f2 anche personali orientamenti di gusto, soprattutto a Venezia, dove visse a contatto con le opere dei grandi maestri del passato: nel 1874 scrisse: \u00aba Venezia ho avuto l'opportunit\u00e0 di ammirare Tintoretto e di considerarlo secondo solo a Michelangelo e Tiziano\u00bb.\nFormazione.\nDopo aver avviato i propri studi a Roma Sargent li prosegu\u00ec all'Accademia di Belle Arti di Firenze, per poi perfezionarsi sotto la guida di Carolus-Duran, artista che al suo tempo godeva di grande popolarit\u00e0 per la sua maniera audace e per i suoi innovativi metodi didattici, i quali esercitarono un'influenza fondamentale sullo stile di Sargent. Grazie agli insegnamenti di Carolus-Duran Sargent approd\u00f2 a uno stile facile e calmo, derivato anche dallo studio del pittore spagnolo Diego Vel\u00e1zquez.\nNel 1874 Sargent riusc\u00ec ad entrare alla prestigiosa \u00c9cole des Beaux-Arts di Parigi, dove frequent\u00f2 con particolare dedizione i corsi di disegno, anatomia e prospettiva, vincendo persino un riconoscimento. Al di l\u00e0 dell'Accademia, tuttavia, il giovane John fu anche un appassionato autodidatta, e trascorse molto tempo a visitare gallerie d'arte e a dipingere in uno studio che condivideva con James Carroll Beckwith, artista con il quale intrecci\u00f2 un'amicizia destinata a perdurare profonda.\nIn breve tempo Sargent raggiunse grande popolarit\u00e0. Julian Alden Weir, studente di stampo accademico, lo avrebbe ricordato come un giovane di indiscusso talento (\u00ab\u00e8 uno degli studenti pi\u00f9 talentuosi che io abbia mai incontrato: i suoi disegni eguagliano quelli degli antichi maestri\u00bb, e grazie all'intercessione di Paul C\u00e9sar Helleu egli pot\u00e9 godere dell'amicizia dei pi\u00f9 illustri pittori del tempo, come Degas, Monet e James Abbott McNeill Whistler.\nL'entusiasmo iniziale del Sargent era orientato prevalentemente alla pittura di paesaggio, come testimoniano i suoi primi dipinti, popolati da cieli sconfinati, scorci marini e boschi frondosi. Fu solo con l'apporto di Carolus-Duran che egli approd\u00f2 alla ritrattistica, genere tradizionalmente considerato pi\u00f9 prestigioso ma al contempo molto arduo. Dipingere ritratti, d'altro canto, era il modo migliore per dare un impulso decisivo alla propria carriera artistica, e agevolava certamente le commissioni e le esposizioni al Sal\u00f2n, garantendo al contempo un facile guadagno.\nCarriera.\nMolto importante per l'evoluzione stilistica del Sargent fu il viaggio che effettu\u00f2 nell'estate del 1878 a Napoli e sull'isola di Capri. Giunto in queste terre in cerca di ispirazione e di soggetti esotici affini al gusto del mercato, qui il pittore si accost\u00f2 all'opera di Mariano Fortuny (\u00abche genio!\u00bb avrebbe esclamato dinanzi ai suoi dipinti): fu proprio grazie alle suggestioni del cosiddetto \u00abfortunysmo\u00bb che inizi\u00f2 a sperimentare audaci soluzioni cromatiche e luministiche. Sempre a Capri sub\u00ec il fascino della pittura di Antonio Mancini e Francesco Paolo Michetti; con Mancini, in particolare, instaur\u00f2 un fertile rapporto di amicizia che sfoci\u00f2 in un intenso scambio artistico. Delle opere eseguite durante il soggiorno partenopeo si ricordano \"Testa di una ragazza di Capri\", \"Bambini napoletani al mare\" e \"Ragazze di Capri su un tetto\", con la modella Rosina Ferrara che balla la tarantella, al suono di un tamburello agitato da un'altra ragazza caprese. A Capri strinse amicizia col pittore inglese Frank Hyde.\nIl 1879 fu un anno assai fecondo e denso di avvenimenti. Sargent, che aveva gi\u00e0 esordito nel 1877 al Salone d'inverno con un ritratto di Miss Watts, nel 1879 esegu\u00ec diversi dipinti che riscossero molti consensi, come \"Tra gli ulivi, Capri\", il ritratto d\u00ec Carolus-Duran e il ritratto di Robert de Civrieux, e soggiorn\u00f2 per lungo tempo in Spagna e Marocco. Un viaggio nei Paesi Bassi nel 1880 gli consent\u00ec di accostarsi alle pitture di Franz Hals, delle quali sub\u00ec irrimediabilmente il fascino: sono di questi anni anche \"I bambini di E. D. Boit\" e il ritratto di madame Gautreau, il quale - nonostante la virulenza di alcune critiche - rimase sempre una delle opere preferite dall'artista (\u00abcredo che si tratti dell'opera migliore che abbia mai eseguito\u00bb). Fu tuttavia con il ritratto della signora Henry White, eseguito nel 1885, che Sargent decise di sottrarsi all'ambiente maligno e febbrile di Parigi trasferendosi nel 1886 a Londra, citt\u00e0 che reput\u00f2 prodiga di migliori opportunit\u00e0.\nIn Inghilterra Sargent visse in seno alla colonia di artisti americani residente a Broadway, un villaggio del Worcestershire presso il fiume Avon. Ciononostante, l'artista non si acclimat\u00f2 facilmente all'ambiente inglese, e fatic\u00f2 a subire l'influenza dei Preraffaelliti: ci\u00f2, tuttavia, non gli imped\u00ec di eseguire dipinti notevoli, come il ritratto dei bambini Vickers, il ritratto di Robert Louis Stevenson e, soprattutto, \"Garofano, giglio, giglio, rosa\", opera che fece parlare molto i salotti inglesi. Intanto, quando il soggiorno inglese inizi\u00f2 a farsi pi\u00f9 gradevole, Sargent matur\u00f2 il proposito di recarsi in America. Chiamato sul Nuovo Continente per dipingere il ritratto della signora Marquand, nell'inverno 1887-1888 Sargent soggiorn\u00f2 a Boston, e fu proprio presso questa citt\u00e0 che tenne la sua prima mostra personale, la quale sar\u00e0 recensita dallo scrittore Henry James. Sempre negli Stati Uniti l'artista si ciment\u00f2 nella decorazione murale, eseguendo grandi cicli di pitture murali nella biblioteca pubblica di Boston, nel museo d'arte della stessa citt\u00e0 e nella Widener Memorial Library di Cambridge.\nNel frattempo Sargent ritorn\u00f2 in Inghilterra e, pur seguitando alacremente a dipingere, si concesse numerosissimi altri viaggi a Venezia, Firenze, lago di Garda, e sulle Alpi. Con lo scoppio della prima guerra mondiale si rec\u00f2 assiduamente negli Stati Uniti, eseguendo vari oli e acquerelli ispirati alle montagne Rocciose e alla Florida. \nNel 1918 ricevette l'incarico dal \"British War Memorials Committee\" di documentare la guerra, visit\u00f2 il fronte occidentale dove vide le conseguenza degli attacchi con il gas e nel 1919 dipinse \"Gassed\". Realizz\u00f2 inoltre numerosi acquarelli aventi per soggetto immagini e eventi di guerra, tra cui \"Tommies Bathing\".\nMor\u00ec infine nel suo letto in Tite Street, a Londra, il 17 aprile 1925, stroncato da un infarto, praticamente alla vigilia di una sua nuova partenza per Boston, citt\u00e0 che gli dedic\u00f2 immediatamente una mostra retrospettiva.\nProduzione artistica.\nRaffinato interprete dell'opulenza dell'era edoardiana, Sargent \u00e8 stato uno dei massimi ritrattisti dell'Ottocento. Sargent prefer\u00ec non dedicarsi alla sperimentazione e infatti fu celebre soprattutto per i suoi ritratti, nei quali pass\u00f2 in rassegna l'aristocrazia e l'alta societ\u00e0 dell'Europa, oltre che le maggiori personalit\u00e0 contemporanee: l'oggetto dei ritratti di Sargent, in breve, era quel \"milieu\" raffinato e mondano che rispecchiava la sua sensibilit\u00e0 cosmopolita. Auguste Rodin avrebbe definito Sargent \u00abil Van Dyck dell\u2019epoca\u00bb per via della popolarit\u00e0 che raggiunse nell'alta societ\u00e0 europea e americana in veste di ritrattista.\nNei dipinti del Sargent traspare l'atmosfera spensierata e mondana di una societ\u00e0 che egli ritrae con uno stile moderno, fluido e brillante, ispirato alla maniera di Manet e Vel\u00e1zquez. La grande rapidit\u00e0 d'esecuzione, il disinvolto ed elegante eclettismo e l'ostentazione di particolari mondani furono tutte caratteristiche che resero il Sargent immensamente popolare nell'alta societ\u00e0 europea: ancora pi\u00f9 significativa, tuttavia, \u00e8 la \u00abspecialissima sensibilit\u00e0 alla luce, la sua trasparenza, [che fa] della sua pittura una pura, tattile visione che dona un'emozione squisitamente estetica\u00bb, per usare le parole di Alberta Gnugnoli.\nLa pittura di Sargent sub\u00ec una grande svolta stilistica nella maturit\u00e0. Stanco delle pressioni sociali derivate dal genere di ritratto, ma soprattutto rassicurato dalla sicurezza finanziaria raggiunta, a partire dal 1903 il pittore abdic\u00f2 dalla ritrattistica e si dedic\u00f2 con molta assiduit\u00e0 a quei \u00abcampi che concedano di pi\u00f9 all'immaginazione\u00bb. Mosso dalla febbrile eccitazione che gli procurava il viaggio, che gli consentiva di scoprire temi non banali, bens\u00ec speciali e unici, Sargent approd\u00f2 definitivamente all'acquarello, la tecnica che ritenne pi\u00f9 appropriata per cogliere con freschezza e immediatezza tutti gli effetti luministici forniti dall'osservazione \"en plein air\". I soggetti pi\u00f9 ricorrenti della tarda maturit\u00e0 di Sargent, ovvero ruscelli, valli, parchi, statue e fontane, sono tutti riproposti con grande fedelt\u00e0 e cura dei dettagli e, secondo la critica Delphine Fitz Darby, denotano un ritorno \u00ab[al]l'energia e [al]la sincerit\u00e0 dei suoi primi anni\u00bb."}
{"id": "55698", "revid": "123051939", "url": "https://it.wikipedia.org/wiki?curid=55698", "title": "Visn\u00f9", "text": "Visn\u00f9 (\u00e8 usato anche l'adattamento parziale Visnu; devanagari: \u0935\u093f\u0937\u094d\u0923\u0941, \"Vi\u1e63\u1e47u\"; adattato con grafia inglese in \"Vishnu\") \u00e8 una divinit\u00e0 maschile vedica che nei secoli appena precedenti la nostra era assorb\u00ec altre figure divine come Puru\u1e63a, Praj\u0101pati, N\u0101r\u0101ya\u1e47a e K\u1e5b\u1e63\u1e47a, acquisendo, nella tradizione epica del \"Mah\u0101bh\u0101rata\", la figura divina protettrice del mondo e del Dharma e, nella letteratura religiosa post-epica, la volont\u00e0 di intervenire per proteggere i suoi devoti. Assorbendo l'antico culto di Vasudeva divenne uno dei culti principali dell'induismo conosciuto come \"visnuismo\" (o \"vaisnavismo\", dall'aggettivo sanscrito \"vai\u1e63\u1e47ava\", \"devoto a Visn\u00f9\").\nOrigine e sviluppo del culto di Visn\u00f9 nella tradizione vedica e bramanica.\nVisn\u00f9 \u00e8 un \"deva\" poco menzionato nel pi\u00f9 antico dei \"Veda\", il \"\u1e5agveda\", ciononostante fu considerato fin dall'inizio pi\u00f9 importante di quanto non apparisse.\nNel \"\u1e5agveda\" Visn\u00f9 \u00e8 il \"deva\" che compie i tre passi per delimitare l'intero universo dove si collocano tutti gli esseri:\nTale caratteristica risiede anche nel suo nome, Visn\u00f9, che indica la \"pervasivit\u00e0\". Il passo pi\u00f9 alto di Visn\u00f9 \u00e8 nel cielo, luogo non comprensibile da ci\u00f2 che \u00e8 mortale. La sua natura celestiale, e quindi non mondana, \u00e8 resa dal caratteristico colore della pelle azzurro intenso con cui, successivamente, questa divinit\u00e0 verr\u00e0 raffigurata e che indica lo spazio etereo.\nNei \"Br\u0101hma\u1e47a\" con \"Visn\u00f9\" si indica lo stesso sacrificio e nel \"\u015aatapatha Br\u0101hma\u1e47a\" viene descritto il rito del \"vi\u1e63\u1e47ukram\u00e1\" (\"Il passo di Visn\u00f9\").\nTre passi deve fare infatti l\"'adhvaryu\" tra lo spazio della \"vedi\" e lo \"\u0101havan\u012bya\" per compiere lo \"yaj\u00f1a\" vedico, cos\u00ec come fece Visn\u00f9 quando gener\u00f2 lo \"spazio\" cosmico.\nVisn\u00f9 \u00e8 quindi localizzato nello stesso palo collocato al centro dello spazio sacrificale come asse cosmico che unisce il cielo dei \"Deva\" con la terra degli uomini consentendo loro di comunicare: i primi elargendo beatitudini, i secondi inviando doni e suppliche.\nVisn\u00f9 nell'induismo.\nIconografia.\nNelle rappresentazioni artistiche e devozionali dell'induismo Visn\u00f9 indossa spesso una corona (\"kir\u012b\u1e6da muku\u1e6da\", corona regale che lo individua come \"Cakravartin\", \"Signore dei mondi\"); con le quattro braccia regge i suoi attributi: il disco o ruota (\"chakra\") nel duplice significato di \"ruota\" solare o del carro celeste che trasporta la divinit\u00e0 solare e di \"disco\" inteso come arma da lancio e quindi con il significato di potere e protezione, esso ha il nome di Sudar\u015bana (\"Bello da vedere\"); la mazza (\"gad\u0101\") che ha il nome di Kaumodak\u012b, l'arma con cui Visn\u00f9 uccise il demone Gadaa, essa simboleggia anche il potere del tempo che tutto distrugge; la conchiglia (\"\u015ba\u1e45ka\", il tritone lucido) \u00e8 anch'essa un'arma in quanto soffiandoci dentro procura un suono che atterrisce i demoni e li fa fuggire, il nome della \"\u015ba\u1e45ka\" di Visn\u00f9 \u00e8 P\u0101\u00f1cajanya dal demone a cui la strapp\u00f2 P\u0101\u00f1cajana (\"Cinque elementi\"); il fiore di loto (\"padma\") simbolo della divinit\u00e0 solare.\nI nomi di Visn\u00f9.\nCome altre divinit\u00e0 ind\u00f9, Visn\u00f9 conserva diversi altri nomi e appellativi tradizionalmente elencati nel (\"I mille nomi di Visn\u00f9\"), contenuto all'interno del \"Mah\u0101bh\u0101rata\". In questo elenco Visn\u00f9 \u00e8 celebrato come il Dio Supremo."}
{"id": "55699", "revid": "125187365", "url": "https://it.wikipedia.org/wiki?curid=55699", "title": "Steampunk", "text": "Lo steampunk \u00e8 un filone della narrativa fantastica, e pi\u00f9 nel dettaglio di quella fantascientifica, che introduce una tecnologia anacronistica all'interno di un'ambientazione storica, spesso il XIX secolo e in particolare la Londra vittoriana dei romanzi di Conan Doyle, H. G. Wells e Jules Verne.\nCaratteristiche.\nLe storie steampunk descrivono un mondo anacronistico (a volte un'ucron\u00eca) in cui tecnologia e strumentazioni vengono azionate dalla forza motrice del vapore (\"steam\" in inglese) e l'energia elettrica torna a essere, come nella fantascienza ottocentesca, un elemento narrativo capace di ogni progresso e meraviglia; dove i computer sono completamente meccanici, o enormi apparati magnetici sono in grado di modificare l'orbita della Luna. Un modo per descrivere l'atmosfera steampunk \u00e8 riassunto nello slogan \"come sarebbe stato il passato se il futuro fosse arrivato prima\".\nStoria.\nPer quanto molte opere oggi considerate precorritrici di questo genere fossero state pubblicate negli anni sessanta e settanta, il termine \"steampunk\" \u00e8 nato alla fine degli anni ottanta come una variante scherzosa di \"cyberpunk\". Sembra che il termine steampunk sia stato coniato dallo scrittore di fantascienza K. W. Jeter, che stava cercando di trovare una parola unica per definire le opere di Tim Powers (autore de \"Le porte di Anubis\", 1983), James Blaylock (\"Homunculus\", 1986) e per le proprie (\"La notte dei Morlock\", 1979, e \"Le macchine infernali\", 1987), di ambientazione ottocentesca (generalmente vittoriana), che imitavano le convenzioni della fantascienza dell'epoca come \"La macchina del tempo\" di H. G. Wells.\nL'opera che ha diffuso la consapevolezza del genere tra gli appassionati di fantascienza, tuttavia, \u00e8 spesso considerata \"La macchina della realt\u00e0\" (\"The Difference Engine\", 1990) scritta da William Gibson e Bruce Sterling. In questo romanzo i temi e i principi ispiratori delle storie cyberpunk di Gibson e Sterling sono applicati a un'et\u00e0 vittoriana alternativa, un'ucronia nella quale la macchina analitica di Charles Babbage \u00e8 stata effettivamente costruita, causando l'inizio dell'era dell'informazione con oltre un secolo di anticipo.\nIl primo ad utilizzare questo termine nel titolo \u00e8 stato Paul Di Filippo nel 1995, pubblicando \"The Steampunk Trilogy\", costituita di tre romanzi brevi, \"Vittoria\", \"Il feticcio rubato\" e \"Walt ed Emily\", che immaginano rispettivamente la sostituzione della regina Vittoria con un clone, l'invasione del Massachusetts da parte di mostri lovecraftiani e una storia d'amore tra Walt Whitman ed Emily Dickinson.\nLa serie a fumetti di Alan Moore e Kevin O'Neill \"La Lega degli Straordinari Gentlemen\" (\"The League of Extraordinary Gentlemen\", 1999) e il successivo adattamento cinematografico \"La leggenda degli uomini straordinari\" hanno reso grandemente popolare il genere dello steampunk e hanno contribuito a farlo conoscere al vasto pubblico.\nPiuttosto che enfatizzare i temi della distopia informatica, la robotica e la nanotecnologia della narrativa cyberpunk, lo steampunk tende a concentrarsi pi\u00f9 attentamente sulla tecnologia (autentica, teorica o cinematografica) dell'era vittoriana, con macchine a vapore, congegni meccanici e a orologeria, macchine differenziali. Si presenta dunque come il tripudio della meccanica in opposizione all'elettronica cyberpunk.\nIn origine lo steampunk, analogamente al cyberpunk, \u00e8 stato tipicamente distopico, spesso con temi \"noir\" e \"pulp\". Con lo svilupparsi del genere, fin\u00ec con l'adottare maggiormente le peculiarit\u00e0 utopistiche, di interesse pi\u00f9 generale, del romanzo scientifico dell'et\u00e0 vittoriana. Vi compaiono spesso societ\u00e0 segrete e teorie del complotto e in alcuni casi si ricorre a significativi elementi fantastici. Spesso poi si riscontrano influenze lovecraftiane, occultistiche e gotiche.\nMalgrado la narrativa steampunk sia nata e prevalentemente ambientata in scenari dell'et\u00e0 vittoriana, non si tratta di un requisito essenziale, tanto che ha trovato espansione nell'ambientazione medioevale, nel genere fantasy e altrove.\nEvoluzione del genere.\nOriginariamente concepito per descrivere la fantascienza ambientata in epoca vittoriana, \"steampunk\" \u00e8 diventato un termine di uso comune per molte altre forme analoghe di narrativa fantastica (o \"speculative fiction\") ambientate in secoli anche successivi all'Ottocento, o in mondi diversi dalla Terra, ma pur sempre con fortissimi riferimenti al Lungo XIX secolo, alla rivoluzione industriale e al romanzo scientifico ottocentesco. Dalla fine degli anni novanta l'etichetta di \"steampunk\" ha valicato i confini del regno della fantascienza vera e propria per essere applicata ad altre forme di fantastico, finendo con l'essere applicata anche a storie fantasy o con influssi horror.\n\u00c8 spesso definita genericamente \"steampunk fantasy\" ogni opera di genere fantastico che combini la magia con la tecnologia del vapore o l'ingegneria meccanica. Talvolta si usa il termine \"steamfantasy\" per indicare uno steampunk fantasy dove la tendenza fantasy \u00e8 pi\u00f9 importante che nello science-fantasy delle prime opere steampunk. I maggiori esponenti di questo sottogenere sono China Mi\u00e9ville e Michael Swanwick; inoltre il termine \u00e8 stato usato per numerosi videogiochi e giochi di ruolo. Sono state sviluppate anche delle forme di musica steampunk.\nForme di steampunk.\nAll'interno dello steampunk sono individuabili due filoni principali: lo steampunk \"storico\" e lo steampunk fantasy. Lo steampunk storico tende pi\u00f9 verso la fantascienza, tratteggiando una storia alternativa, presentando luoghi e personaggi storici in un contesto in cui si immagina lo sviluppo di una diversa tecnologia. Lo \"steampunk fantasy\", invece, si colloca in un mondo del tutto immaginario, \"fantasy\" appunto, spesso popolato di creature leggendarie e fantastiche che convivono con la tecnologia propriamente \"steampunk\".\nOriginariamente concepito solo come fantascienza dell'epoca vittoriana, le ambientazioni pi\u00f9 comuni dello steampunk storico rimangono l'Inghilterra vittoriana ed edoardiana, per giungere fino alla prima rivoluzione industriale. Esempi di questo tipo di steampunk \"classico\" comprendono il fumetto \"La Lega degli Straordinari Gentlemen\", il romanzo \"La macchina della realt\u00e0\" (\"The Difference Engine\"), gi\u00e0 citati, e la serie di libri illustrati \"Dinotopia\" di James Gurney, da cui \u00e8 stata tratta pure una serie televisiva; altro esempio \u00e8 l'anime cinematografico \"Steamboy\" di Katsuhiro \u014ctomo.\nAbituale anche lo \"steampunk western\", cio\u00e8 quel Far West con elementi fantascientifici delle serie televisive \"Selvaggio west\" (\"The Wild Wild West\") e \"Le avventure di Brisco County Jr.\" e di film come \"Wild Wild West\" e - indirettamente - \"\".\nContinuando a giocare sulla nomenclatura convenzionale di \"cyber\" e \"steampunk\", si possono citare una manciata di romanzi, autodefiniti \"sandal-punk\", che postulano un mondo in cui la civilt\u00e0 classica (greco-romana) non croll\u00f2 nei secoli bui medievali, ma anzi conobbe un rapido avanzamento tecnologico non appena alcune, poche fondamentali invenzioni furono realizzate o sviluppate in chiave industriale, come ad esempio la macchina a vapore per aprire le porte di un tempio di Erone di Alessandria, costruita all'incirca nel 130 a.C. Vi sono poi anche romanzi di steampunk storico ambientati in un Medioevo in cui si sviluppano o sono \"importate\" la tecnologia industriale e del vapore, come nel romanzo \"Un americano alla corte di re Art\u00f9\" (\"A Connecticut Yankee in King Arthur's Court\") di Mark Twain.\nL'etichetta di \"steampunk fantasy\" \u00e8 spesso applicata genericamente ad ogni opera di narrativa fantastica che combini la magia con la tecnologia del vapore o l'ingegneria meccanica. L'espressione \"steamfantasy\" o \"steam fantasy\" indica un'ambientazione fantasy dal sapore tecnologico dello steampunk o dell'Age of Steam (l'Ottocento, l'Et\u00e0 del vapore) in cui i due elementi, steampunk/Age of Steam e fantasy, siano ben bilanciati tra loro senza che uno soffochi l'altro. Tra gli esempi di steamfantasy vi sono i giochi di ruolo \"Castle Falkenstein\" e \"Victoriana\", il romanzo \"Perdido Street Station\" e il videogioco \"\". In queste opere il bilanciamento \u00e8 equilibrato. Non sono invece considerati steamfantasy n\u00e9 il gioco di ruolo \"Warhammer Fantasy Battle\" (dove la componente fantasy \u00e8 predominante rispetto ai pochi macchinari steampunk in dotazione ai nani), n\u00e9 tante opere steampunk in cui i pochi elementi fantasy presenti risultino solo decorativi o di contorno rispetto al resto.\nVi \u00e8 poi un sottogenere che \u00e8 ambientato in un ipotetico futuro, in un mondo ultratecnologico che per\u00f2 somiglia al passato nell'estetica di oggetti, ambienti e veicoli e nel modo di vestire. Buoni esempi ne sono il fumetto \"Neotopia\", il manga \"Trigun\", la serie animata \"Last Exile\" ed il film disneyano \"Il pianeta del tesoro (Treasure Planet)\". Questo tipo di steampunk dal sapore nostalgico pu\u00f2 essere definito anche \"retro-futurismo\".\nSteampunk come sottocultura.\nA causa della popolarit\u00e0 dello steampunk nei movimenti come quello gotico, punk e \"rivet\", c'\u00e8 una crescente tendenza a fare di esso una subcultura e uno stile di vita.\nLa forma pi\u00f9 immediata di cultura steampunk \u00e8 la comunit\u00e0 di appassionati che gravita intorno al genere.\nQualcuno \u00e8 andato oltre, cercando di adattare un'estetica steampunk alla moda, all'arredamento e perfino alla musica. La \"moda steampunk\" non ha canoni definiti, ma tenta piuttosto di rispondere alla domanda \"cosa sarebbe successo se punk, goth e \"rivet\" fossero vissuti in epoca vittoriana?\". Le risposte possono consistere in acconciature alla moicana, o massiccio ricorso al \"piercing\", oppure corsetti e sottovesti a brandelli, o completi vittoriani con occhiali di protezione e stivali con fibbie a suola larga, o, infine, gli stili gotici, Gothic Aristocrat e gothic lolita.\nLa musica steampunk \u00e8 ancor meno definita e si tende a etichettare in questo modo ogni musicista moderno le cui opere evochino suggestioni vittoriane o direttamente \"steampunk\". Sono stati considerati tali diversi artisti, quali Rasputina, Abney Park, Emilie Autumn, Thomas Dolby, Paul Roland, Vernian Process, Sarah Brightman The Men That Will Not Be Blamed For Nothing e Sting."}
{"id": "55705", "revid": "61690979", "url": "https://it.wikipedia.org/wiki?curid=55705", "title": "Mar di Galilea", "text": ""}
{"id": "55708", "revid": "1534511", "url": "https://it.wikipedia.org/wiki?curid=55708", "title": "Encyclopedia Astronautica", "text": "L'Encyclopedia Astronautica \u00e8 un sito web di riferimento per quanto concerne l'esplorazione spaziale. Riporta cataloghi completi riguardanti veicoli, aerei, astronauti e missioni spaziali. Include informazioni dalla maggior parte dei paesi che hanno avuto un programma di ricerca attivo del settore spaziale, trattando argomenti che vanno dallo Space Shuttle al Buran, la navicella spaziale russa. Il sito \u00e8 gestito dall'autore e astrofilo Mark Wade.\nIl 12 luglio 2011 il sito \u00e8 stato disattivato. Nella home page \u00e8 apparso il seguente messaggio: \nCirca due settimane dopo il sito \u00e8 tornato online e attualmente risulta accessibile."}
{"id": "55710", "revid": "868829", "url": "https://it.wikipedia.org/wiki?curid=55710", "title": "Poesia italiana del Novecento", "text": "Alla domanda da dove inizi veramente la poesia italiana del Novecento, molti critici letterari hanno dato differenti e contrastanti risposte in virt\u00f9, o a causa, della difficolt\u00e0 nel tracciare una linea netta di demarcazione.\nTuttavia la predominanza dei temi dell'Io, nell'intimismo di Giovanni Pascoli e nell'estetismo di Gabriele D'Annunzio segnarono un irreversibile cambiamento rispetto alla poesia \"pubblica\" e dichiarativa di Giosu\u00e8 Carducci.\nLa nuova poesia viene situata, perci\u00f2, da una parte della critica letteraria, nell'area che accoglie il linguaggio e i temi del decadentismo influenzato da entrambe le grandi figure del passaggio di secolo italiano.\nPi\u00f9 tardi le esperienze crepuscolari di Guido Gozzano, da un lato, e le opposte dei futuristi proseguono, accentuandole nella sperimentalit\u00e0 le due vie personaliste di Pascoli e D'Annunzio, identificando cos\u00ec una linea separatrice di frattura con la passata tradizione letteraria sia dal punto di vista delle tematiche, sia del linguaggio.\nLa maggior parte della critica (secondo il criterio seguito fino alla fine degli agli anni cinquanta) stabilir\u00e0 gli elementi innovativi della poesia del Novecento a partire da Giuseppe Ungaretti, seguendo una linea che condurrebbe dai \"vociani\" all'apertura della grande stagione degli \"ermetici\".\nE certamente \u00e8 centrale nel cuore del '900 la vicenda dell'ermetismo segnata da figure di livello mondiale come Giuseppe Ungaretti ed Eugenio Montale. Altri ermetici importanti: Alfonso Gatto e Mario Luzi.\nPi\u00f9 appartata la scrittura di Corrado Govoni come, pi\u00f9 tardi, le maggiori figure di Umberto Saba e Sandro Penna e con il suo musicale rimario Giorgio Caproni. Tra i temi pi\u00f9 significativi della poesia del secondo Novecento, pur nell'estrema variet\u00e0 che la caratterizza, \u00e8 opportuno menzionare invece l'impegno sia etico sia civile, che nasce anche dalla meditazione dei mali e degli orrori della prima e soprattutto della seconda guerra mondiale; \u00e8 prioritario riferirsi a Pier Paolo Pasolini, ad Edoardo Sanguineti a Roberto Roversi. Andrea Zanzotto autore di straordinaria cultura e intensa compartecipazione alla vicenda umana e al segno del decadere dell'ambiente, \u00e8 stato un punto di contatto fra le maggiori figure del secolo. Salvatore Quasimodo, assurto a fama internazionale per l'assegnazione del Nobel, che pi\u00f9 tardi andr\u00e0 anche a Montale, attravers\u00f2 diverse tonalit\u00e0, dal lirismo classicheggiante ad un neorealismo di chiara testimonianza politica. Meno note ma certamente significative le figure di Elio Fiore e alla fine del Novecento di Gregorio Scalise e Davide Ferrari partiti da un riferimento alle avanguardie degli anni '60 e '70, poi capaci di svolgere una vena di pi\u00f9 intensa riflessione sulle grandi prove della storia. Vicini a Pasolini, Dario Bellezza e Paolo Volponi; a Sanguineti, Elio Pagliarani, Nanni Balestrini e Giuseppe Guglielmi; ed a Saba, sia pure con un maggiore inserimento nel linguaggio poetico novecentesco, Giovanni Giudici.\nAutrice di continua produzione poetica, sempre legata all'immediata narrazione di un animo profondamente segnato dalle esperienze di vita, Alda Merini, poetessa particolarmente amata anche dal pubblico pi\u00f9 vasto. Oggi la poesia italiana cade in una profonda crisi editoriale e di attenzione da parte del pubblico e, pur l'Italia il paese con il maggior numero di edizioni di genere, \u00e8 il paese europeo dove si acquistano meno volumi di poesia in Europa. Segnaliamo la poesia di strada, come movimento di rinnovamento, contemporaneo e di rilancio per il grande pubblico della poesia italiana."}
{"id": "55711", "revid": "767487", "url": "https://it.wikipedia.org/wiki?curid=55711", "title": "Keith Jarrett", "text": "La sua carriera inizia con Art Blakey, Charles Lloyd e soprattutto con Miles Davis. Fin dai primi anni settanta riscuote grande successo nel jazz e nella musica classica, come leader e come solista. La sua tecnica d'improvvisazione pianistica abbraccia, oltre al jazz, diversi generi musicali: in particolare musica classica, gospel, blues e musica etnica. Ad oggi \u00e8 considerato uno dei migliori improvvisatori e uno dei pianisti di maggior successo nella storia del jazz.\nBiografia.\nNato da una famiglia multietnica originaria dell'Ungheria, Keith \u00e8 il maggiore di cinque fratelli. In famiglia, sin da piccolo, respira aria di musica. La nonna paterna suona il pianoforte e una zia lo insegna mentre il padre, che a causa della Grande depressione non \u00e8 riuscito ad avere una adeguata educazione musicale, \u00e8 ugualmente un grande appassionato. La madre, dal canto suo, fin da piccola ha studiato musica e ha avuto modo di cantare in alcuni cori locali. Keith Jarrett inizia a prendere lezioni di pianoforte all'et\u00e0 di tre anni, svolgendo studi classici e venendo incluso in varie esibizioni all'Academy of Music di Filadelfia e al Madison Square Garden; a nove anni si esibisce nel primo concerto suonando una composizione di Johann Sebastian Bach. Dai dodici anni in poi suona come professionista e dai quindici intraprende studi di composizione.\nEntra quindi al Berklee College of Music di Boston e ottiene una borsa di studio per studiare armonia sotto la prestigiosa guida di Nadia Boulanger a Parigi, la stessa cui si rivolsero anche Astor Piazzolla e Philip Glass, ma declina cortesemente e si trasferisce a New York nel 1964, esibendosi al Village Vanguard. Suona con il clarinettista Tony Scott che aveva suonato anche con Billie Holiday. Successivamente Jarrett \u00e8 con Art Blakey nei Jazz Messengers. Fra i \"messaggeri\" Jarrett coltiv\u00f2 quel gusto per il gospel e il blues che non lo abbandon\u00f2 mai pi\u00f9. Era il dicembre 1965 e Jarrett aveva 20 anni.\nTre mesi dopo lo si ascolta nel quartetto di Charles Lloyd, una formazione importante che raccolse molti consensi e in cui Jarrett incontra Jack DeJohnette, un batterista anch'egli giovanissimo, destinato a incrociare la sua carriera. Jarrett in quel quartetto matura, tanto da decidere di lasciare Lloyd e di fondare il suo trio con Charlie Haden, icona del contrabbasso \"free\", e Paul Motian, batterista con un significativo \"passaggio\" nel trio di Bill Evans. \"Life Between the Exit Signs\" (1967), il primo album che vede Jarrett nel ruolo di leader, viene pubblicato in questo periodo dall'etichetta Vortex, seguito da \"Restoration Ruin\" (1968). \"Somewhere Before\", un altro album che viene pubblicato nel 1968 per l'etichetta Atlantic. Suona spesso il sassofono e vari tipi di percussioni nel \"Quartetto Americano\", ma a partire dallo scioglimento del gruppo si dedica quasi esclusivamente al pianoforte acustico, strumento che suona nella maggioranza degli album degli ultimi venti anni.\nKeith Jarrett ha sofferto di quella che venne diagnosticata come una sindrome da fatica cronica alla fine degli anni novanta e fu costretto al confino nella sua casa per lunghi periodi di tempo. Grazie a questo isolamento ha compiuto buoni progressi verso una completa guarigione e ha registrato il nuovo album \"The Melody at Night, With You\", originariamente ideato come regalo di Natale per la moglie. Contrariamente alle sue precedenti modalit\u00e0 di lavoro, in questo album suona al piano da solo non pezzi classici o completamente improvvisati, ma vecchie canzoni e standard. Nel 2004 ha vinto il premio musicale L\u00e9onie Sonning, normalmente associato a musicisti di musica classica e a compositori, che in precedenza \u00e8 stato assegnato ad un solo musicista jazz: Miles Davis. La prima persona a ricevere questo premio fu Igor Stravinskij nel 1959.\nJarrett ha subito due ictus nel febbraio e nel maggio 2018, che lo hanno lasciato parzialmente paralizzato e, in particolare, impossibilitato ad usare la mano sinistra. Vive a Union, New Jersey.\nLa musica.\nMiles Davis.\nAgli inizi del 1970, quando il quartetto di Charles Lloyd si scioglie, a Jarrett viene proposto di entrare a far parte del gruppo di Miles Davis, dopo che Davis ebbe ascoltato Jarrett in un club di New York. Durante la militanza nel gruppo di Davis, Jarrett suona il piano elettrico e l'organo elettrico in alternanza con Chick Corea; dopo l'uscita di scena di Corea, suona entrambi gli strumenti contemporaneamente. A dispetto dell'antipatia di Jarrett per la musica elettronica e gli strumenti elettronici, egli vuole rimanere nel gruppo per la stima che nutre per Davis e per la volont\u00e0 di lavorare con DeJohnette. Jarrett suona in tre album di Davis: \"\", \"The Cellar Door Sessions,\" registrato il 16-19 dicembre 1970 in un club a Washington, D.C., e \"Live-Evil\", composto per lo pi\u00f9 da registrazioni rimaneggiate di \"The Cellar Door Sessions\". Inoltre suona l'organo elettrico in \"Get Up With It\"; \"Honky Tonk\", il brano in cui suona, \u00e8 una variante di una traccia presente in \"The Complete Jack Johnson Sessions\". Lascia il gruppo di Davis verso la fine del 1971, proprio per l'antipatia che aveva nei confronti della musica e degli strumenti elettronici e perch\u00e9 non era pienamente d'accordo con le scelte compositive di Davis, con cui avr\u00e0 sempre per\u00f2 un rapporto di stima e amicizia.\nQuartetti del 1970.\nDal 1971 al 1976 Jarrett aggiunge il sassofonista Dewey Redman al preesistente trio con Haden e Motian. Il \"Quartetto Americano\" viene spesso integrato con un percussionista addizionale come Danny Johnson, Guilherme Franco, Airto Moreira e sporadicamente col chitarrista Sam Brown. I componenti si prestano a suonare una variet\u00e0 di strumenti: spesso si pu\u00f2 ascoltare Jarrett al sax soprano o alle percussioni, Redman alla musette e Motian e Haden su divi tipi di percussioni. Haden produce una variet\u00e0 di suoni pizzicati e percussivi con il basso acustico, anche filtrandolo con il wah-wah nella traccia \"Mortgage On My Soul\" dell'album \"Birth\". Il gruppo pubblica per le etichette Atlantic Records, Columbia Records, Impulse! Records and ECM.\nGli ultimi due album, entrambi pubblicati per l'Impulse!, mettono in risalto principalmente le composizioni degli altri membri della band, al contrario degli altri album in cui prevalgono le composizioni di Jarrett. Le composizioni di Jarrett conferiscono a questo gruppo un'impronta sonora ben definita. La loro musica \u00e8 un coinvolgente amalgama di free jazz, post bop, gospel e improvvisazioni di carattere mediorientale.\nNegli ultimi anni settanta, in concomitanza al \"Quartetto Americano\", Jarrett guida il \"Quartetto Europeo\" che pubblica per l'ECM, composto dal sassofonista Jan Garbarek, dal bassista Palle Danielsson e dal batterista Jon Christensen. Lo stile di questa formazione \u00e8 simile a quello del \"Quartetto Americano\", ma molte delle peculiarit\u00e0 d'avanguardia e \"Americana\" sono sostituite dalle influenze della tradizione musicale europea che caratterizzano gli artisti ECM di ogni epoca.\nSolo piano.\n\"Facing you\", Il primo album di Jarrett per l'ECM, \u00e8 di \"solo piano e\" registrato in studio. Altri dischi vengono registrati con la stessa modalit\u00e0 nella sua carriera, inclusi \"Staircase\" (1976), \"The Moth and the Flame\" (1981) e \"The Melody At Night, With You\" (1999). \"Book of Ways\" (1986) \u00e8 una registrazione studio di clavicordo solo.\nGli album in studio sono stati accolti con discreto successo, ma a partire dal 1973 Jarrett si esibisce in concerti completamente improvvisati le cui registrazioni, tra cui \"The K\u00f6ln Concert\" (1975), \"Sun Bear Concerts\" (1976), lo hanno reso uno degli artisti jazz di maggior successo commerciale. Jarrett ha argomentato che le sue migliori esibizioni si sono originate nelle occasioni in cui partiva privo di preconcetti su cosa stava per suonare.\n\"Dark Intervals\" (1987, Tokyo), un altro dei suoi concerti in piano solo, a motivo della brevit\u00e0 dei pezzi non ha la forma di un'improvvisazione libera. Si pu\u00f2 considerare una suite di brevi composizioni, sebbene ciascuna di esse sia rigorosamente improvvisata. Inoltre manca quella componente jazz che pervade gli altri concerti.\nNel 1990 da una sua esibizione parigina viene tratto l'album Paris Concert. Nel '91 si esibisce a Vienna e viene registrato l'album \"Vienna Concert\".\nNel 2000 riprende a esibirsi, da solo o con lo Standards Trio. \"Radiance\" (2002) riporta la registrazione di un concerto ad Osaka ed estratti di un concerto a Tokyo, pubblicato in versione integrale nel DVD \"Tokyo Solo\" (2006). A differenza degli altri concerti, in cui l'improvvisazione si sviluppa ininterrotta per 30-40 minuti, i concerti del 2002 consistono di una serie di brevi improvvisazioni, alcune della durata di un minuto e mezzo e altre di quindici o venti minuti.\nNel settembre 2005 alla Carnegie Hall Jarrett si esibisce nel primo concerto di solo piano in Nord America dopo circa dieci anni, pubblicato l'anno successivo in un doppio album, \"The Carnegie Hall Concert\".\nTrio Standards.\nNel 1983 dell'incontro di Jarrett con il contrabbassista Gary Peacock (coinvolto in mille avventure del jazz pi\u00f9 creativo e meno conservatore, da Bill Evans a Don Cherry, da Steve Lacy a Paul Bley) e con DeJohnette nasce il cosiddetto \"Trio Standards.\" In quell'anno Jarrett propone al bassista Gary Peacock e al batterista Jack DeJohnette di registrare un album di standard jazz, intitolato semplicemente \"Standards, Volume 1\". Fanno seguito immediatamente \"Standards, Volume 2\" e \"Changes\", registrati nella medesima sessione. Il successo di questi album e il conseguente tour del gruppo consacrano questo nuovo \"Standards Trio\" nella rosa delle formazioni jazz storiche.\nIl trio registra numerosi album live e studio in cui rivisitano pezzi del repertorio jazz. Citano Ahmad Jamal come principale ispiratore, per il suo uso di linee melodiche e multitonali. Il trio pubblica anche rielaborazioni di materiale originale e ne \u00e8 un esempio l'album \"Changeless\" (1987). Alcuni degli album di standard contengono tracce originali attribuite a Jarrett, ma consistenti in improvvisazioni del gruppo. Gli album live \"Inside Out\" (2001) e \"Always Let Me Go\" (2001) segnalarono un rinnovato interesse del trio per l'improvvisazione assoluta.\nL'album \"At the Deer Head Inn\" (1992) \u00e8 un album live di standard, con Paul Motian in sostituzione di DeJohnette, registrato nel locale in cui Jarrett ebbe il primo ingaggio. Per la prima volta dai tempi del \"Quartetto Americano\" Jarrett e Motian suonano insieme e si rincontrano il batterista e il bassista che hanno collaborato nell'album \"Trio 64\" (1963), di Bill Evans.\nMusica classica.\nSin dai primi anni settanta Jarrett si dedica alla musica classica, registrando esclusivamente per l'ECM:\nNel 1995 l'etichetta Music Masters Jazz pubblica un CD in cui Jarrett suona la parte di piano solo in \"Lousadzak\", un concerto di pianoforte del compositore statunitense Alan Hovhaness. Conduce Dennis Russell Davies.\nOltre al suo lavoro di compositore classico, Jarrett ha anche pubblicato album di musica classica per la collana \"New series\" della ECM. Tra i pi\u00f9 importanti:\nAltre opere.\n\"Gary Burton &amp; Keith Jarrett\" del 1971; Burton viene citato per primo, ma tranne una tutte le composizioni sono di Jarrett, dove Jarrett suona anche il piano elettrico.\n\"Ruta &amp; Daitya\" del 1972 in cui, dopo aver condiviso l'esperienza con Davis, Jarrett e DeJohnette si esibiscono in una serie di duetti. Oltre al pianoforte acustico Jarrett suona il piano elettrico e l'organo elettrico ed \u00e8 l'unica volta in cui utilizza questi strumenti in un album dell'ECM.\n\"Hymns/Spheres\" del 1976 (improvvisazioni sull'organo del diciottesimo secolo dell'abbazia benedettina di Ottobeuren), \"Invocations/The Moth and the Flame\" del 1981, registrazione dello stesso organo di \"Hymns/Spheres\" dove Jarrett improvvisa al sassofono all'interno dell'abbazia, estremamente risonante; \"Spirits\" (1986) in cui Jarrett suona diversi tipi di fiati e \"Spheres\" del 1986, edizione digitale e ridotta di \"Hymns/Spheres\".\nTra gli altri album della carriera di Jarrett ci sono \"Foundations\" (2 CD\u00a0\u2013 le prime esibizioni, dai Jazz Messengers, passando per Charles Lloyd fino al trio con Haden e Motian), \"The Impulse Years, 1973-1974\", gli album \"Fort Yawuh\", \"Treasure Island\", \"Death and the Flower\" e \"Backhand\", \"Mysteries: The Impulse Years, 1975-1976\", gli album \"Shades\", \"Mysteries\", \"Byablue\" e \"Bop-Be\", \"Silence\" (1977), rimasterizzazione digitale di \"Byablue\" e \"Bop-Be\", salvo l'omissione di tre tracce, \"Works\", compilation edita dall'ECM, copre gli anni 1972\u00a0\u2013 1981; \":rarum\" (2 CD, ECM; brani selezionati da Jarrett, con lo scopo dichiarato di mettere in evidenza album (\"Spirits\", \"Book of Ways\", le improvvisazioni di organo) a suo parere trascurati, rispetto ai celebri lavori con il \"Quartetto Europeo\", il \"Trio standard\", e i concerti di solo piano.\nDopo aver lasciato Davis, Jarrett non far\u00e0 spesso da sideman, tuttavia compare in album di altri artisti, tra cui: Paul Motian: \"Conception Vessel\" (1972), Airto: \"Free\" (1972), Freddie Hubbard: \"Sky Dive\" (1972), Kenny Wheeler: \"Gnu High\" (1975), Charlie Haden: \"Closeness\" (1976), e con il fratello Scott Jarrett, anch'egli pianista, in \"Without Rhyme or Reason\".\nControversie.\nKeith Jarrett \u00e8 diventato famoso anche per il suo comportamento sul palco durante i concerti. In pi\u00f9 di un'occasione, durante diversi concerti, ha chiesto al suo pubblico il pi\u00f9 assoluto silenzio, anche con un certo nervosismo, e ha dichiarato di mal sopportare il fumo e il rumore durante l'esecuzione dei brani, cos\u00ec come colpi di tosse ed applausi troppo vigorosi mentre il concerto non \u00e8 terminato. Durante il concerto di Umbria Jazz 2013 \u00e8 giunto ad esibirsi al buio pi\u00f9 completo, rivolgendo le spalle al pubblico. Riguardo a queste intemperanze Jarrett ha dichiarato che non \u00e8 sua intenzione maltrattare il pubblico, che anzi considera parte integrante delle sue esibizioni, e che le sue esternazioni di malumore e nervosismo sono dovute al fatto che troppe distrazioni causano la perdita della melodia che ha in testa. \u00c8 usuale sentire in determinati momenti delle registrazioni, in particolare dei live concert, la voce di Jarrett, captata in lontananza dalla microfonatura del piano, seguire con falsetti i fraseggi melodici, usanza riconosciuta nel jazz soprattutto dai solisti, ma non adottata da molti pianisti. A volte sono catturati i battiti del piede, spesso con molta intensit\u00e0 nei momenti pi\u00f9 ritmici, oltre a varie esternazioni come esclamazioni di \"piacere\" e soddisfazione durante particolari momenti musicali. Questa usanza \u00e8 stata introdotta da Oscar Peterson, un altro pianista. Altre polemiche sono derivate dal suo modo di suonare durante le improvvisazioni, muovendosi sul piano. Jarrett ha dichiarato che il suo rapporto con il pianoforte \u00e8 \u00abfisico\u00bb, che i suoi movimenti sono involontari e che gli hanno anche causato dolori alla spalla e alle braccia."}
{"id": "55712", "revid": "125323609", "url": "https://it.wikipedia.org/wiki?curid=55712", "title": "Aldous Huxley", "text": "Famoso per i suoi romanzi, alcuni dei quali, come \"Il mondo nuovo\" e \"L'isola\" appartengono al genere della narrativa distopica, ha anche pubblicato saggi, racconti brevi, poesie e racconti di viaggio.\nOltre alla laurea in Lettere, consegu\u00ec a Oxford, nel 1915, quella in Scienze Biologiche.\nHuxley era un umanista e pacifista, ma si \u00e8 anche interessato a temi spirituali come la parapsicologia e il misticismo filosofico. Era noto anche per la sperimentazione con gli psichedelici e il sostegno al loro uso per la ricerca interiore, come racconta nel celebre \"Le porte della percezione\" e nel meno noto \"Moksha\". \u00c8 stato uno dei pi\u00f9 eminenti membri della famosa famiglia Huxley. A partire dalla fine della sua vita Huxley \u00e8 stato considerato, nei circoli accademici, un leader del pensiero moderno e un intellettuale del pi\u00f9 alto rango.\nBiografia.\nHuxley nacque il 26 luglio 1894 a Godalming, nella contea del Surrey, in Inghilterra. Era il figlio dello scrittore Leonard Huxley e della sua prima moglie, Julia Arnold, fratello di Julian Huxley (biologo, genetista e scrittore), nonch\u00e9 nipote del noto biologo Thomas Henry Huxley, grande sostenitore delle teorie darwiniste. Fratelli di sua madre furono l'autrice e giornalista Ethel Arnold, la romanziera Mary Augusta Arnold (coniugata Ward) e il giornalista William Thomas Arnold. Julia, la quale in giovent\u00f9 aveva conosciuto di persona lo scrittore inglese Lewis Carroll, mor\u00ec nel 1908, quando Aldous era poco pi\u00f9 che adolescente; lo stesso mese mor\u00ec anche la sorella Roberta. Tre anni dopo si iscrisse alla scuola pubblica di Eton (Berkshire) ma, appena iniziati gli studi, contrasse una malattia che danneggi\u00f2 gravemente la sua vista. La sua semicecit\u00e0 lo rese inabile all'arruolamento per la prima guerra mondiale. Quando la sua vista si fu parzialmente ristabilita, frequent\u00f2 letteratura inglese al Balliol College, presso l'universit\u00e0 di Oxford, laureandosi nel 1915.\nHuxley complet\u00f2 il suo primo romanzo, mai pubblicato, all'et\u00e0 di diciassette anni e inizi\u00f2 a scrivere seriamente appena passati i vent'anni. Scrisse grandi romanzi sugli aspetti disumanizzanti del progresso scientifico - il pi\u00f9 famoso dei quali \u00e8 \"Il mondo nuovo\" (\"Brave new world\") - e su temi pacifisti (\"Eyeless in Gaza\"). Huxley fu fortemente influenzato da Frederick Matthias Alexander e lo incluse come personaggio tra le pagine di \"Eyeless in Gaza\".\nDurante la prima guerra mondiale frequent\u00f2 spesso Garsington Manor, residenza di lady Ottoline Morrell. In questo periodo fu anche insegnante ad Eton di George Orwell (altro importante esponente della letteratura distopica inaugurata da \"Il mondo nuovo\"). Successivamente in \"Crome Yellow\" (1921) satireggi\u00f2 sullo stile di vita di Garsington, ma rimase amico del Morrell. Spos\u00f2 Maria Nys, che aveva conosciuto a Garsington, e lavorando come critico letterario per la rivista \"Westminster Gazette\" fece la conoscenza di D.H. Lawrence, con cui condivise una forte passione per l'Italia, dove dimor\u00f2 dal 1923 al 1930 (esclusi il 1925 e il 1926, trascorsi viaggiando per l'India). Al periodo italiano risalgono i suoi racconti ambientati a Firenze (\"Il giovane Archimede\") e a Roma (\"Dopo i fuochi di artificio\"). Di Siena e del Palio scrisse:\nTra il 1934 e il 1937 Huxley comp\u00ec una serie di viaggi in Centroamerica e negli Stati Uniti. A New York nel 1937 entr\u00f2 in contatto con l'\u00e9quipe medica del dottor Bates, che riusc\u00ec infine a curare efficacemente la sua malattia alla cornea. Nel marzo del 1942 si trasfer\u00ec a Llano in California e rifiut\u00f2 - come il suo amico che lo accompagnava, il filosofo Gerald Heard - la cittadinanza statunitense in quanto si rifiutava di ascrivere il suo pacifismo tra i credi religiosi.\nNel 1938 aveva conosciuto Jiddu Krishnamurti, di cui ammirava molto gli insegnamenti. Divenne un ind\u00f9 seguace di Swami Prabhavananda e coinvolse in questo anche Christopher Isherwood. Inizi\u00f2 a praticare la meditazione e divenne vegetariano. Le sue opere in seguito furono assai influenzate dal misticismo e dalle sue esperienze con la mescalina, cui fu introdotto dallo psichiatra Humphry Osmond nel 1953 (altre fonti sostengono che sarebbe stato Aleister Crowley ad introdurlo all'uso di questa sostanza). L'esperienza di Huxley con le droghe psichedeliche \u00e8 descritta nei saggi \"Le porte della percezione\" (\"The doors of perception\") - titolo preso da alcuni versi di William Blake - e \"Paradiso e Inferno\" (\"Heaven and hell\"). Il titolo del primo dei due saggi fu d'ispirazione per il nome del complesso rock The Doors. Alcuni dei suoi scritti sulle sostanze psichedeliche divennero letture popolari tra i primi hippie.\nSua moglie Maria mor\u00ec di cancro al seno nel 1955; nel 1956 si rispos\u00f2 con la torinese Laura Archera. Nel 1960 fu diagnosticato a Huxley un cancro alla laringe e la vista riprese a peggiorare. Negli anni che seguirono scrisse il romanzo utopico \"L'isola\" (\"Island\") e diede lezioni sulle \"potenzialit\u00e0 umane\" all'Esalen Institute. Le sue idee furono le fondamenta su cui si costitu\u00ec lo \"Human Potential Movement\". In un discorso tenuto nel 1961 alla California Medical School di San Francisco, Huxley disse che \"ci sar\u00e0 in una delle prossime generazioni un metodo farmacologico per far amare alle persone la loro condizione di servi e quindi produrre dittature, come dire, senza lacrime; una sorta di campo di concentramento indolore per intere societ\u00e0 in cui le persone saranno private di fatto delle loro libert\u00e0, ma ne saranno piuttosto felici\".\nLa visione di Huxley sul ruolo della scienza e della tecnologia (come lui lo descrisse, per esempio, ne \"L'isola\") sono analoghe a quelle di altri noti pensatori britannici del Novecento, quali Lewis Mumford, l'amico di Huxley Gerald Heard e, in qualche modo, Buckminster Fuller. Tra i continuatori di questa linea di pensiero nelle successive generazioni si annovera Stewart Brand.\nIl 12 maggio 1961 un incendio divampato nella sua casa distrusse tutti i suoi libri e le sue carte. La perdita fu una prova durissima. Sul suo letto di morte, incapace di parlare, chiese alla moglie per iscritto di ricevere un'iniezione intramuscolare di 100 microgrammi di LSD, accompagnando il suo trapasso con la lettura di passi del \"Libro tibetano dei morti\". Fu accontentato e spir\u00f2 la mattina seguente, il 22 novembre 1963, lo stesso giorno in cui morirono anche John F. Kennedy e Clive Staples Lewis.\nIn suo onore il compositore russo Igor' Stravinskij scrisse la sua ultima composizione per orchestra: le \"Variazioni Aldous Huxley in memoriam\".\nOpere.\n\"(elenco parziale)\"\nSceneggiature.\nAttivo anche nel mondo del cinema fin dagli anni 1940 (epoca in cui si trasferisce, infatti, in California), partecipa alle sceneggiature di alcuni capolavori dell'epoca come \"Orgoglio e pregiudizio\", \"La porta proibita\" (famoso adattamento di \"Jane Eyre\" con Orson Welles) e il lungometraggio d'animazione della Disney \"Alice nel Paese delle Meraviglie\".\nTrasposizioni cinematografiche e televisive.\nDiverse opere di Huxley sono state adattate per il cinema e la televisione. Ken Russell nel 1971 diresse \"I diavoli\" (\"The devils\") con Vanessa Redgrave, tratto da \"I diavoli di Loudun\". Nel 1980 Burt Brinckerhoff diresse un adattamento televisivo de \"Il mondo nuovo\" (\"Brave new world\"), trasmesso anche dalla televisione italiana."}
{"id": "55714", "revid": "1543377", "url": "https://it.wikipedia.org/wiki?curid=55714", "title": "Legolas", "text": "Legolas Thranduilion (o Legolas Verdefoglia) (pr. ) \u00e8 un personaggio di Arda, l'universo immaginario fantasy creato dallo scrittore inglese J. R. R. Tolkien. Compare con un ruolo da co-protagonista nel romanzo \"Il Signore degli Anelli\".\nAll'interno del \"corpus\" dello scrittore, Legolas \u00e8 uno degli elfi del Bosco Atro, figlio di re Thranduil (che compare nel romanzo \"Lo Hobbit\") e uno dei nove membri della Compagnia dell'Anello. Durante le avventure de \"Il Signore degli Anelli\", Legolas stringer\u00e0 amicizia con il nano Gimli, nonostante i dissapori tra le due razze.\nCreazione.\nIl Legolas de \"La caduta di Gondolin\".\nIl nome \"Legolas Verdefoglia\" appare per la prima volta nel racconto \"La caduta di Gondolin\" contenuto nei \"Racconti perduti\", che risale circa al 1917. Il personaggio \u00e8 menzionato solamente qualche volta, senza essere in alcun modo correlato coi personaggi di cui si parla; dalla stesura dei \"Racconti\" alla pubblicazione de \"Il Signore degli Anelli\", la mitologia tolkieniana \u00e8 molto cambiata, perci\u00f2 con ogni probabilit\u00e0 quello di cui si parla qui \u00e8 un Elfo diverso, ed il suo nome non \u00e8 stato nemmeno incluso nella pubblicazione de \"Il Silmarillion\".\nAnche Christopher Tolkien, nelle sue note ai \"Racconti perduti\", dice esplicitamente che questo personaggio \u00e8 differente dal Legolas della Compagnia dell'Anello: \"...Legolas Verdefoglia, il primo fra i nomi della Compagnia dell'Anello ad apparire negli scritti di mio padre (su questo primo Legolas v. p. 264), seguito da Gimli (un Nano) nel \"Racconto di Tin\u00faviel\"\"; e ancora Nell\"'indice dei nomi\", alla voce \"Legolas\" Christopher divide le citazioni che riguardano \"Legolas di Gondolin\" da quella (unica) che rimanda all'\"Elfo di Bosco Atro che fa parte della Compagnia dell'Anello\".\nIl Legolas de \"Il Signore degli Anelli\".\nNelle bozze iniziali del capitolo \"Il Consiglio di Elrond\" compariva uno \"strano elfo, messaggero del re degli elfi della foresta\". Il personaggio era menzionato con il nome di \"Galdor\", ma non diceva nessuna parola. Inizialmente escluso dalla Compagnia dell'Anello, Tolkien decise di integrarlo nel gruppo in un secondo momento. Nella terza versione de \"Il Consiglio di Elrond\", Tolkien scrisse la storia del personaggio e il motivo per cui si era recato al consiglio (la fuga di Gollum); in questa stessa versione, inoltre, il personaggio acquis\u00ec il suo nome definitivo.\nNelle intenzioni originali dell'autore, Legolas doveva essere ferito da una freccia durante le battaglie nelle miniere di Moria. Dopo le vicende ambientate a Moria, inoltre, lui e Gimli sarebbero stati catturati da Saruman, mentre in un'altra versione si sarebbero incontrati con Gandalf e Barbalbero, con i quali avrebbero contribuito alla vittoria sugli orchi a Minas Tirith.\nBiografia del personaggio.\n\"Il Signore degli Anelli\".\nLegolas \u00e8 figlio di re Thranduil, Signore di Bosco Atro Settentrionale, discendente della linea regale degli Elfi Sindar. Nel romanzo non si fa menzione all'et\u00e0 di Legolas, gli addetti al film hanno calcolato (prendendo casualmente una data dalla linea cronologica creata da Tolkien) che Legolas ha 2931 anni ed \u00e8 perci\u00f2 nato nell'87 della Terza Era (questa data \u00e8 largamente accettata), \u00e8 un ottimo arciere e possiede vista e udito molto sviluppati.\nLegolas \u00e8 introdotto nelle vicende de \"Il Signore degli Anelli\" durante il Consiglio di Elrond. Il Consiglio deve decidere cosa fare del ritrovato Anello di Sauron e Legolas \u00e8 inviato a Gran Burrone dal padre per raccontare le vicende che hanno portato alla fuga di Gollum da Bosco Atro, dove quest'ultimo era tenuto in cattivit\u00e0.\nQuando il Consiglio di Elrond decide di affidare ad un gruppo di viandanti la missione di distruggere l'Anello di Sauron, Legolas \u00e8 scelto da Elrond per rappresentare il popolo elfico all'interno della Compagnia dell'Anello.\nDella compagnia fa parte anche il Nano Gimli, figlio di Gl\u00f3in. Legolas e Gimli cominciano presto a battibeccare tra loro a causa dell'antica rivalit\u00e0 che corre tra elfi e nani, ma anche perch\u00e9 il padre di Gimli, durante le vicende narrate ne \"Lo Hobbit\", \u00e8 stato prigioniero di Re Thranduil. Nonostante i loro diverbi i due diventano ottimi amici, in particolar modo dopo il soggiorno della Compagnia a Lothl\u00f3rien, dove Gimli si inchina alla bellezza di Galadriel e la saluta con parole piene di rispetto e gentilezza.\nLegolas e Gimli avranno modo di rinsaldare la loro amicizia dopo che la Compagnia dell'Anello si scioglie presso le Cascate di Rauros: insieme ad Aragorn si mettono sulle tracce degli hobbit Merry e Pipino, rapiti dagli Uruk-hai di Saruman; condivideranno poi la battaglia del Fosso di Helm, in seguito quella sui Campi del Pelennor e infine l'ultima presso il Cancello Nero, chiamato anche Morannon.\nA seguito della distruzione dell'Unico Anello, Gimli e Legolas viaggiano insieme per un certo periodo, visitando la foresta di Fangorn. In seguito Legolas ottiene dal padre il permesso di abitare l'Ithilien per riportare lo splendore in questa regione che tanto aveva sofferto per la vicinanza con la terra di Mordor.\nDopo la morte di Aragorn, Legolas abbandona la Terra di Mezzo discendendo il fiume Anduin e Gimli, desideroso di restare a fianco dell'amico e di rivedere ancora una volta dama Galadriel, parte con lui. Gimli \u00e8 il primo nano a cui \u00e8 permesso di salpare per Valinor, probabilmente grazie a Galadriel, potente tra gli Eldar, che non si era dimenticata di lui.\nLa sua partenza per l'Aman \u00e8 nel Q.E. 120.\nDescrizione.\nAspetto fisico.\nLa prima descrizione che Tolkien d\u00e0 di Legolas si ritrova in \"La Compagnia dell'Anello\", dove appare come \"uno strano Elfo vestito di verde e marrone\". Ai piedi porta scarpe leggere che utilizza comodamente in ogni situazione ed avversit\u00e0: durante la traversata del Passo di Caradhras infatti, si muove rapidamente sul manto nevoso senza patir alcun freddo e senza lasciar alcuna orma; a sottolineare la etereit\u00e0 di queste creature.\nPer quanto riguarda le armi, alla partenza da Gran Burrone, porta con s\u00e9 un arco corto con faretra e alla cintura un lungo pugnale bianco. Successivamente, prima della partenza da L\u00f3rien, l'Elfo riceve dalla \"Dama della Luce\" e da Celeborn l'arco dei Galadhrim pi\u00f9 robusto del suo attuale proveniente da Bosco Atro, la cui corda era fatta di capelli elfici.\nAd Edoras invece, in vista della Battaglia al Fosso di Helm, Th\u00e9oden dona a Legolas in segno di amicizia, una cotta di maglia, un elmo e uno scudo rotondo dalle borchie placcate in oro e incastonate di gemme verdi, rosse e bianche, appartenenti al tesoro reale custodito a Meduseld.\nTra i fan di Tolkien il colore dei capelli di Legolas \u00e8 spesso elemento di contesa. Ne \"Lo Hobbit\" suo padre Thranduil \u00e8 descritto con una chioma \"dorata\", e questo potrebbe far pensare che anche il figlio abbia mantenuto lo stesso colore di capelli. Ma alcuni sostengono che fosse scuro di capelli (com'era la norma tra i Sindar; i capelli biondi spesso erano una caratteristica dei Vanyar) basandosi su un passaggio de \"La Compagnia dell'Anello\", in cui Legolas abbatte una delle creature volanti che cavalcano i Nazg\u00fbl:\nQuesto, in effetti, potrebbe significare che il colore dei capelli di Legolas fosse nero o castano, ma pure che, essendo notte, le tenebre abbiano fatto apparire la sua chioma scura, sebbene alla luce del giorno fosse stata pi\u00f9 chiara, o forse perch\u00e9 l'elfo, in quel momento, portava un copricapo scuro. Tuttavia Tolkien, curiosamente, descrive molto spesso quella notte come luminosa (\"...le stelle lass\u00f9 erano stranamente luminose\", \"al lume di stelle la Compagnia offriva evidentemente all'astuto nemico un qualche punto di riferimento\"). In ogni caso, non ci sono chiare prove a favore di nessuna delle due possibili versioni.\nIn entrambi gli adattamenti cinematografici, di Ralph Bakshi e di Peter Jackson, Legolas appare biondo. Nel musical de \"Il Signore degli Anelli\", invece, la sua pettinatura \u00e8 scura. Nel gioco di strategia \"Il Signore degli Anelli: La guerra dell'Anello\" i suoi capelli sono invece bianco-argentei.\nPersonalit\u00e0 e rapporto con Gimli.\nDel carattere di Legolas viene rimarcato un grande rispetto e apprezzamento nei confronti della natura. Dimostra di essere un personaggio gentile e saggio che si preoccupa molto per i suoi compagni. \u00c8 molto affezionato ad Aragorn, soprattutto perch\u00e9 il Ramingo \u00e8 stato cresciuto dagli Elfi di Gran Burrone. \u00c8 molto orgoglioso di essere un Elfo e ci\u00f2 lo si nota particolarmente poco prima di entrare nel reame di Lothl\u00f3rien. In questo episodio tutta la Compagnia dell'Anello riceve il permesso di entrare liberamente nei boschi, con l'eccezione del nano Gimli, costretto a bendarsi gli occhi. Aragorn, dunque, decide che tutti i membri della compagnia, compreso Legolas, vengano bendati per rispetto dell'amico nano. Legolas, dal canto suo, non approva la decisione presa da Aragorn e si incollerisce che anche lui, nonostante sia un elfo, sia soggetto a questo trattamento.\nIl carattere di Legolas, nel corso delle pagine de \"Il Signore degli Anelli\", \u00e8 caratterizzato principalmente dalla sua amicizia con il nano Gimli. Nel mondo di Tolkien gli Elfi e i Nani non hanno ottimi rapporti ed \u00e8 per questo che tra i due personaggi, all'inizio della storia, ci sono molti dissapori. Ci\u00f2 \u00e8 giustificato dal fatto che Thranduil, padre di Legolas, aveva incarcerato ne \"Lo Hobbit\" il nano Gl\u00f3in, ovvero il padre di Gimli. I due sono soliti avere vari battibecchi e si punzecchiano a vicenda, atteggiamento che non li abbandoner\u00e0 neanche quando saranno divenuti buoni amici.\nDurante la sosta della Compagnia dell'Anello a Lothl\u00f3rien, il rapporto tra Legolas e Gimli cambia radicalmente. Infatti si nota che nei giorni successivi al loro arrivo a Lothl\u00f3rien:\nDopo il mese trascorso a Lothl\u00f3rien, alla partenza si nota di sfuggita che:\nDopo la divisione della compagnia, Legolas e Gimli contano sempre di pi\u00f9 l'uno sull'altro. L'elfo difende l'amico nano dalle minacce dei cavalieri di Rohan, mentre Gimli dimostra di fidarsi ciecamente di Legolas prima di entrare nella temuta foresta di Fangorn. L'amicizia tra Legolas e Gimli diventer\u00e0 molto nota nella Terra di Mezzo, tanto da essere definita addirittura \"la pi\u00f9 profonda che fosse mai sorta fra un Elfo e un Nano\".\nDurante le battaglie al Fosso di Helm e a Minas Tirith sia Legolas che Gimli sono impegnati in una gara singolare a chi uccide pi\u00f9 orchi. Nel romanzo, quando Gimli vince, Legolas non prova molto rancore, ma anzi \u00e8 contento che il suo amico sia ancora in piedi. Nella versione cinematografica di Peter Jackson, invece, la sfida tra i due \u00e8 molto pi\u00f9 accesa e l'elfo non vuole ammettere la sconfitta.\nNella trilogia de \"Lo Hobbit\" diretta sempre da Peter Jackson, il personaggio di Legolas mostra degli aspetti caratteriali inediti. Disprezza profondamente i nani pi\u00f9 di quanto venga detto ne \"Il Signore degli Anelli\" e mostra anche atteggiamenti molto pi\u00f9 umani per un normale elfo, come ad esempio la sua gelosia scaturita per le attenzioni del nano Kili nei confronti dell'elfa Tauriel, a cui Legolas \u00e8 molto affezionato.\nEt\u00e0.\nSebbene Tolkien non dica mai niente esplicitamente riguardo alla data di nascita di Legolas, o alla sua et\u00e0, alcuni passi de \"Le due Torri\" ci possono dare qualche indicazione utile, a proposito. Nel capitolo \"Il Cavaliere Bianco\" afferma chiaramente di essere molto pi\u00f9 giovane della foresta di Fangorn, ma molto pi\u00f9 anziano di Aragorn e Gimli, che chiama scherzosamente con il termine \"bambini\":\nNel capitolo \"Il re del palazzo d'oro\", Legolas fa intuire di avere pi\u00f9 di cinquecento anni:\nOrlando Bloom, che interpreta Legolas nella trilogia cinematografica di Peter Jackson, ha dichiarato: \u00abPer quanto riguarda Legolas, ha visto il mondo. Ha un'incredibile esperienza. Del resto, ha 2931 anni!\u00bb Secondo l'et\u00e0 cinematografica, dunque, Legolas \u00e8 perci\u00f2 nato nell'87 della Terza Era.\nNome.\nIl nome Legolas \u00e8 una corruzione dialettale del linguaggio degli elfi silvani \"Laeca-lass\", che significa \"verde-foglia\" (per cui Verdefoglia, \"Greenleaf\" in inglese, non \u00e8 un cognome, come talvolta erroneamente creduto, ma la traduzione letterale del nome \"Legolas\"). Questo, a sua volta, deriva dalle parole Sindarin \"laeg\", cio\u00e8 \"verde\" e \"golas\", ossia \"fogliame\" (il termine originario sarebbe \"las(s)\", \"foglia\", prefissato dal collettivo \"go-\").\nNei \"Racconti perduti\", dove si nomina un personaggio diverso col medesimo nome, si dice che la forma equivalente in Quenya era \"Laiqualass\u00eb\". Ma poich\u00e9 la lingua Quenya ha subito molti rimaneggiamenti da parte di Tolkien, successivi alla stesura di questo testo, \u00e8 possibile che all'epoca della pubblicazione del \"Signore degli Anelli\" il nome sarebbe potuto risultare differente; in ogni caso, Tolkien non ha mai dato una versione del nome in \"Quenya sviluppato\".\nLe sole persone per le quali Tolkien utilizza i cognomi, sono gli hobbit e gli uomini di Brea; per quanto riguarda gli Elfi ma anche i Dunedain, i Rohirrim e i Nani, egli infatti usa il patronimico: il nome per intero di Legolas, infatti, sarebbe Legolas figlio di Thranduil (in inglese Legolas son of Thranduil, o Legolas Thranduil's son).\nIn Sindarin il nome sarebbe Legolas Thranduilion, dove il suffisso -ion significa \"figlio di\". Quest'ultima forma \u00e8 utilizzata anche nella DVD Extended Edition del film di Peter Jackson \"La Compagnia dell'Anello\", quando Haldir saluta Legolas dopo che la Compagnia ha tentato di entrare a L\u00f3rien per trovare rifugio.\nAdattamenti.\nLegolas \u00e8 apparso in molti adattamenti cinematografici e radiofonici de \"Il Signore degli Anelli\". Il primo adattamento \u00e8 quello prodotto dalla BBC Radio nel 1956, in cui Legolas era doppiato da Frank Duncan, che per\u00f2 non riscosse il successo sperato; persino Tolkien rimase deluso dell'opera.\nIl personaggio \u00e8 stato omesso, insieme a Gimli, dal film animato prodotto da Rankin/Bass \"Il ritorno del re\". Nella versione a cartoni del 1978 invece Legolas \u00e8 doppiato da Anthony Daniels. Nel film \u00e8 lo stesso Legolas a soccorrere Frodo dopo quest'ultimo \u00e8 stato pugnalato con un Pugnale Morgul dal Re degli Stregoni; in questo modo, Legolas sostituisce Glorfindel, che \u00e8 invece assente nella pellicola. David Collings, invece, ha doppiato Legolas nell'adattamento radio \"The Lord of the Rings\" (1981), sempre della BBC.\nNella trilogia de \"Il Signore degli Anelli\" di Peter Jackson del romanzo il ruolo di Legolas \u00e8 interpretato dal giovane Orlando Bloom con la voce italiana di Massimiliano Manfredi.\nNella trilogia de \"Lo Hobbit\" sempre diretta da Peter Jackson, Bloom ha ripreso il ruolo di Legolas, doppiato ancora una volta in lingua italiana da Manfredi. Legolas non appare nel romanzo originale n\u00e9 viene menzionato, perch\u00e9 Tolkien non lo aveva ancora inventato al tempo in cui scrisse il libro per la prima volta, tuttavia la lunga avventura di Bilbo passa proprio per il suo regno nativo e all'epoca di tali fatti Legolas era gi\u00e0 nato e adulto. Peter Jackson, dunque, ha ritenuto che la presenza di Legolas nel film sia coerente, a posteriori, con la mitologia Tolkieniana. Questa nuova trilogia mostra una versione inedita del personaggio di Legolas ed esplora il passato del personaggio e il rapporto con suo padre Thranduil. Nel secondo film, \"Lo Hobbit - La desolazione di Smaug\", nel quale debutta, Legolas \u00e8 al comando degli elfi che inizialmente rinchiudono la compagnia di Thorin Scudodiquercia ma in seguito li aiutano a scampare agli Orchi sul fiume. Spinto dall'amica Tauriel (un personaggio originale del film) e contro il volere di suo padre, Legolas decide di investigare sull'attacco degli Orchi e affronta il loro capo, il grande Orco Bolg, a Ponte Lago-Lungo in uno scontro senza vincitori. Partecipa anche alla Battaglia dei cinque eserciti, nucleo centrale della storia de \"Lo Hobbit - La battaglia delle cinque armate\", dove affronta nuovamente e stavolta uccide Bolg. Al termine della battaglia, Legolas decide di non tornare a Bosco Atro e suo padre Thranduil gli consiglia di cercare ed unirsi al Dunedain \"Grampasso\", cio\u00e8 Aragorn, suo futuro amico e compagno di viaggio ne \"Il Signore degli Anelli\". \u00c8 interessante notare che ne \"La battaglia delle cinque armate\" Legolas menzioni sua madre, morta durante la battaglia nel Regno di Angmar: la madre del personaggio non \u00e8 mai apparsa e neanche menzionata in alcuna opera scritta da Tolkien.\nCritiche e cultura di massa.\nOrlando Bloom ha ricevuto molti consensi positivi per la sua interpretazione di Legolas nelle due trilogie di Peter Jackson. In particolare, Bloom ha ricevuto un MTV Movie Award alla migliore performance rivelazione maschile, un Empire Awards per il miglior debutto, entrambi nel 2001.\nIl personaggio di Legolas \u00e8 stato parodiato e citato in alcuni film, sketch e serie animate:"}
{"id": "55715", "revid": "1833487", "url": "https://it.wikipedia.org/wiki?curid=55715", "title": "W\u00fcrzburg", "text": "W\u00fcrzburg /'v\u028f\u0250\u032fts\u02ccb\u028a\u0250\u032fk/ (in bavarese \"Wiazburg\", letteralmente \"Borgo delle Spezie\", in latino \"Herbipolis\") \u00e8 una citt\u00e0 extracircondariale della Baviera, in Germania. \u00c8 sede del circondario omonimo (pur non facendone parte) e capoluogo del distretto governativo (\"Regierungsbezirk\") della Bassa Franconia.\nSituata sul fiume Meno, equidistante da Francoforte e Norimberga (entrambe a circa ), la citt\u00e0 \u00e8 antica sede vescovile (la diocesi fu creata nell'VIII secolo) e universitaria (fondata nel 1402, prima universit\u00e0 bavarese) e popolare meta turistica in quanto origine della \"Strada romantica\" e grazie alla celebre \"Residenza\", riconosciuta dall'UNESCO come Patrimonio dell'umanit\u00e0 nel 1981.\nGeografia fisica.\nPosizione geografica.\nW\u00fcrzburg si trova nella Bassa Franconia, nella parte nordoccidentale del \"Land\" della Baviera; \u00e8 situata a una quota di 182 metri s.l.m., sulle rive del medio corso del Meno, tributario di destra del Reno.\nIl territorio cittadino confina con i comuni di Veitsh\u00f6chheim, G\u00fcntersleben, Rimpar, Estenfeld, Rottendorf, Gerbrunn, Randersacker, Eibelstadt, Reichenberg, Eisingen, H\u00f6chberg, Waldbrunn, Waldb\u00fcttelbrunn e Zell am Main, tutti appartenenti al Circondario di W\u00fcrzburg.\nClima.\nLa citt\u00e0 ha un clima di tipo temperato umido (\"Cfb\" nella classificazione climatica di K\u00f6ppen), caratterizzato da inverni piuttosto freddi ed estati moderatamente calde. Le temperature medie mensili oscillano (medie trentennali 1971-2000) da una media di a gennaio, il mese pi\u00f9 freddo, ai di luglio (mese pi\u00f9 caldo); la temperatura media annua \u00e8 di . Le precipitazioni sono complessivamente scarse (meno di annui), con minimi invernali (febbraio , mese pi\u00f9 secco) e massimi estivi (giugno , mese pi\u00f9 piovoso).\nStoria.\nVerso l'anno 1000 a.C. nell'attuale posizione della Fortezza Marienberg si trovava un forte celtico.\nLa citt\u00e0 fu convertita al Cristianesimo nel 689, e la diocesi fu fondata da san Bonifacio (Wynfrith) nel 742 che nomin\u00f2 il primo vescovo di W\u00fcrzburg, san Burcardo.\nLa cattedrale fu costruita nel 1040-1225 in stile romanico.\nGrazie a Federico Barbarossa che vi aveva celebrato le sue nozze con Beatrice di Borgogna nel 1168 divenne un ducato indipendente governato dal vescovo, lo rimase fino al 1806.\nW\u00fcrzburg fu il centro nevralgico della Guerra dei contadini tedeschi; il castello fu assediato invano.\nNel 1631, il re svedese Gustavo Adolfo invase la citt\u00e0 e distrusse il castello.\nL'universit\u00e0 di W\u00fcrzburg fu fondata nel 1402 e rifondata nel 1582.\nW\u00fcrzburg raggiunse il massimo splendore nel periodo fra il 1650 e il 1750, sotto il governo dei principi vescovi della famiglia Sch\u00f6nborn.\nNel 1720 vennero poste le fondazioni della Residenza di W\u00fcrzburg.\nNel 1806 Napoleone elimin\u00f2 il potere del vescovo e assegn\u00f2 il ducato al granduca Ferdinando di Toscana che la tenne fino al 1814, dopodich\u00e9 pass\u00f2 sotto il regno di Baviera.\nDurante la Seconda guerra mondiale, il 16 marzo del 1945 l'80% della citt\u00e0 fu distrutto da un bombardamento britannico. Gran parte dei monumenti sopravvisse, ma il centro della citt\u00e0 fu danneggiato irrimediabilmente.\nMonumenti e luoghi d'interesse.\n\u00c8 il palazzo residenziale dei principi vescovi; il monumento pi\u00f9 importante della citt\u00e0, eretto all'inizio del XVIII secolo in stile barocco e restaurato dopo i danni subiti dalla guerra. Conserva il celeberrimo affresco di Giambattista Tiepolo \"Omaggio del mondo al principe vescovo\" che si trova nella volta del sontuoso scalone d'onore ricco di statue e stucchi. Al primo piano sul soffitto della \"Kaiser saal\", c'\u00e8 un altro affresco del Tiepolo con la \"Storia di W\u00fcrzburg\", nelle altre sale ricche di stucchi di artisti italiani ci sono opere di pittori italiani e arazzi fiamminghi. Nell'ala nord si trovano due musei: la \"Staatsgalerie\" dedicata quasi interamente a pittori veneziani del secoli XVII e XVIII e lo \"Stilmuseum\" dedicato al mobilio e agli ornamenti barocchi e rococ\u00f2. Nell'ala sud dell'edificio c'\u00e8 la \"Hofkirche\", chiesa di corte barocca molto elegante con stucchi e il pulpito di artisti italiani, due pale d'altare di Giambattista Tiepolo rappresentanti una l'Assunta e l'altra la Caduta degli Angeli. Un grande giardino va dal palazzo ad antiche fortificazioni.\n\u00c8 la cattedrale della citt\u00e0, dedicata a san Kilian, edificio romanico dei secoli XII e XIII, barrocchizzato nel XVIII secolo e ricostruito nel dopoguerra nelle sue linee originali, contiene nel grande e maestoso interno a tre navate decorate con stucchi del milanese P. Magni, numerose opere di artisti tedeschi e le tombe dei vescovi.\nChiesa, bicefala, nei pressi della cattedrale, risale anch'essa al secolo XIII, ma \u00e8 stata completamente barocchizzata e l'interno \u00e8 in stile rococ\u00f2 molto raffinata e sontuosa. le due cripte sono una romanica con la statua di Sant'Anna e l'altra protogotica con tombe di vescovi.\nLa Cappella di Santa Maria, \u00e8 una bella chiesa gotica che sorge sul \"Markt\", la piazza centrale del Mercato. Venne eretta fra il 1377 e il 1479, \u00e8 accompagnata da una snella torre e accoglie la tomba del grande architetto Balthasar Neumann.\nDomina la citt\u00e0 dalla sommit\u00e0 della collina omonima. Per la sua posizione strategica risulta fosse gi\u00e0 fortificata all'epoca dei Celti. La fortezza fu abitata fino alla costruzione della Residenz dai vescovi principi e pi\u00f9 volte rimaneggiata. A met\u00e0 costa poderosi bastioni a forma di stella cingono la fortezza, contengono l'Arsenale e sono muniti di torri. All'interno nel cortile centrale ci sono la \"Vorburg\", palazzo residenziale, la \"Brunnenhaus\", elegante costruzione rinascimentale a pianta ottagonale che racchiude un profondo pozzo e la \"Marienkapelle\", chiesa rotonda del 706.\nAltri edifici:\nNei dintorni della citt\u00e0 si trovano centri interessanti: uno per tutti Veitsh\u00f6chheim con il suo grandioso castello rococ\u00f2 (1749-53), appartenuto ai vescovi principi, e un bellissimo parco rococ\u00f2 con piccoli edifici e diversi gruppi scultorei.\nCultura.\nLa citt\u00e0 \u00e8 ricca di testimonianze dell'arte barocca italiana del '600 e '700; infatti i monumenti principali si rifanno al barocco italiano e contengono opere di artisti italiani. Durante l'ultima guerra mondiale ha subito, come molte altre citt\u00e0 tedesche, la quasi totale distruzione ed \u00e8 stata poi ricostruita dopo la fine della guerra.\nTra gli artisti che hanno vissuto nella citt\u00e0 spiccano il poeta Walther von der Vogelweide, il filosofo Albertus Magnus e il pittore Matthias Gr\u00fcnewald.\nLasciarono molte opere anche lo scultore Tilman Riemenschneider (1460-1531), che fu anche sindaco e protagonista della rivolta contadina, e Balthasar Neumann (1687-1753), architetto barocco e costruttore della Residenza che \u00e8 Patrimonio dell'umanit\u00e0 dell'UNESCO. Gli interni furono decorati da Giandomenico e Giovanni Battista Tiepolo.\nPresso la scuola Johannes Kepler \u00e8 situato l'Osservatorio di W\u00fcrzburg, ricostruito nel 1985 seguito della sua distruzione nel 1945 ad opera dei bombardamenti alleati.\nEconomia.\nTurismo.\n\u00c8 la citt\u00e0 iniziale del pi\u00f9 famoso itinerario turistico, tedesco la cosiddetta \"Romantische Strasse\" (Strada romantica), lunga . La strada termina a F\u00fcssen, cittadina delle Alpi bavaresi, dopo aver toccato Augusta, Rothenburg ob der Tauber, ed altre localit\u00e0 della cosiddetta Svevia bavarese.\nSuddivisione amministrativa.\nLa citt\u00e0 di W\u00fcrzburg \u00e8 suddivisa in 13 distretti urbani (\"Stadtbezirk\"), a loro volta divisi in quartieri (\"Stadtteil\") che sono complessivamente 25:\nInfrastrutture e trasporti.\nA W\u00fcrzburg \u00e8 in servizio una rete tramviaria costituita di 5 linee. La stazione ferroviaria principale della citt\u00e0 \u00e8 la stazione di W\u00fcrzburg Hauptbahnhof.\nAmministrazione.\nGemellaggi.\nW\u00fcrzburg \u00e8 gemellata con:"}
{"id": "55716", "revid": "2179318", "url": "https://it.wikipedia.org/wiki?curid=55716", "title": "Mar Morto", "text": "Il Mar Morto (; , \"Yam ha-Melah\", letteralmente \"Mare del Sale\") \u00e8 un lago salato situato nel Vicino Oriente tra Israele, la Giordania e la Cisgiordania nel deserto della Giudea, parte della regione storico-geografica della Palestina: \u00e8 il bacino idrografico pi\u00f9 basso e pi\u00f9 salato del mondo e per tale motivo \u00e8 chiamato anche \"Mare Salato\".\nSi trova nella depressione pi\u00f9 profonda della Terra, generatasi nei millenni per effetto dell'evaporazione delle sue acque non compensate da quelle degli immissari, che \u00e8 anche causa della sua alta salinit\u00e0: attualmente il livello dell'acqua del bacino superiore (settentrionale) \u00e8 a circa 427\u00a0m sotto il livello del mare ed il divario continua ad aumentare, dato che il livello continua a scendere, ponendo anche il problema della sua scomparsa nel medio-lungo termine.\nEtimologia e toponomastica.\nChiamato anticamente in epoca ellenistica lago Asfaltide, ovvero lago dell'asfalto per la densit\u00e0 delle sue acque e per i fenomeni di distacco di tale materiale dai suoi fondali, la Bibbia, nel Pentateuco lo cita invece come Mar Salato, mare del Deserto, e su altre parti come mare dell'Araba e mare [o lago] della Pianura, lago Salso, lago Orientale, mentre tra viaggiatori e cartografi arabi del Medioevo grazie ai testi di Edrisi (detto anche \"Nubese\") e Abulfeda era diffusa anche la denominazione di \"Bahr el Muntinah\" e cio\u00e8 mare Pestilenziale (o Fetente), e \"Bahr-Lut\" (mare [o lago] di Lot), mare di Sodoma, mare [o lago] di Zoar e dai turchi ottomani \u00f6ld\u00fc \"deni\"z cio\u00e8 mar Morto.\nDescrizione.\nSituato a circa 394 metri al di sotto del Mar Mediterraneo, il \"Mare Magnum\", \u00e8 un lago salato che ha come immissari le acque del fiume Giordano, del fiume uadi Mujib e di altri corsi d'acqua di minore importanza, senza avere per\u00f2 alcun emissario, risultando dunque un bacino endoreico. Suddiviso in due distinti bacini, quello superiore di profondit\u00e0 elevate, mentre quello inferiore non ha mai superato i 2 metri di profondit\u00e0 massima, quest'ultimo \u00e8 oggi quasi prosciugato, mantenuto in vita solamente da un canale scavato appositamente attraverso lo spartiacque (oltrech\u00e9 sporadicamente alimentato dallo uadi Araba).\nLa sua caratteristica principale \u00e8 che l'acqua \u00e8 notevolmente salata a causa della forte evaporazione e questo non consente forme di vita fatta eccezione per alcuni tipi di batteri, da cui deriva il nome Mar Morto. Al 2002, il suo gradiente di salinit\u00e0 medio superava del 23% quella media degli Oceani. La sua salinit\u00e0 aumenta con la profondit\u00e0: la superficie \u00e8 la parte meno salata, diluita dalle acque del Giordano che trovano difficolt\u00e0 a scendere negli strati pi\u00f9 bassi pi\u00f9 densi: scendendo a 40\u00a0m di profondit\u00e0, la salinit\u00e0 diventa di 300 g per ogni chilogrammo di acqua, circa 8 volte quella degli oceani (la cui salinit\u00e0 media \u00e8 pari a circa 38 g per chilogrammo d'acqua); verso i 100\u00a0m di profondit\u00e0 la salinit\u00e0 aumenta a 332 g per ogni chilogrammo di acqua, saturandosi: il sale precipita e si accumula sul fondo del lago. In generale con densit\u00e0 di 1,24\u00a0kg/l a causa dell'elevata salinit\u00e0, permette a chiunque di galleggiare senza sforzo e d'altronde rende difficile la pratica del nuoto, in quanto si emerge troppo dall'acqua.\nLe sue acque erano conosciute fin dai tempi dei Romani e sono sfruttate ancora oggi, per le loro qualit\u00e0 curative, soprattutto per le malattie della pelle: il basso livello di raggi UV e l'alto tasso di ossigeno sono ottimi per la salute, l'alta concentrazione di minerali, tra cui il calcio e il magnesio, che sono utili rimedi contro le allergie e le infezioni delle vie respiratorie, il bromo che facilita il rilassamento, lo iodio che ha effetti benefici sulle disfunzioni ghiandolari e il fango per la cura della pelle. Le sue acque vengono attualmente usate per la produzione di cloruro di potassio da societ\u00e0 sia israeliane che giordane; vengono anche estratti bromo e magnesio, di cui il mare \u00e8 ricco: l'estrazione viene fatta partendo dalle saline, visibili dallo spazio nella estremit\u00e0 sud del mar Morto.\nL'Abisso.\nL'Abisso \u00e8 il punto pi\u00f9 profondo e meno luminoso del Mar Morto, che supera i 794 metri s.l.m. di profondit\u00e0, pari a pi\u00f9 del doppio della media. Nell'800, \u00e8 stata calcolata un profondit\u00e0 compresa fra i 1.308 e i 1.688 piedi. Sulle rive non distanti dall'Abisso, sorsero un tempo le citt\u00e0 storiche di Sodoma e Gomorra. Ancora nel '600, dopo la Rivoluzione Copernicana, l'Abisso aveva un significato spirituale, contrapposto alla levatura spirituale di Maria Vergine, esaltata da Dio al di sopra di ogni ente creato per la scelta di essere la Sua umile \u00abAncella\u00bb.\nPericolo di scomparsa.\nSecondo Alon Tal, perdurando la situazione attuale di scompenso tra evaporazione e acqua immessa, il Mar Morto \u00e8 destinato pian piano a scomparire. Infatti, essendo esso il punto pi\u00f9 basso della superficie terrestre \u00e8 anche uno tra i pi\u00f9 caldi, la conseguente evaporazione non \u00e8 compensata dall'afflusso delle acque del Giordano e degli altri pi\u00f9 aridi corsi d'acqua: a partire dalla met\u00e0 del secolo scorso, quando gli agricoltori israeliani e giordani iniziarono a utilizzare le acque dei fiumi, soprattutto del Giordano, per uso agricolo, la portata del Giordano si \u00e8 ridotta al 10% della portata naturale. Inoltre le industrie giordane e israeliane del carbonato di potassio che si trovano nella regione meridionale del mar Morto esasperano la discesa del livello del lago, che si \u00e8 gi\u00e0 abbassato di 30 metri circa.\nSono state studiate diverse soluzioni per rialzare il livello del lago e, nonostante l'opposizione degli ambientalisti, al momento la Banca Mondiale ha effettuato uno stanziamento equivalente a 15 milioni di dollari per lo studio di fattibilit\u00e0 di un collegamento col mar Rosso, battezzato \"Condotto della Pace\", che incanalerebbe l'acqua ad Aqaba e la porterebbe per circa 170-200 chilometri alle sponde meridionali del mar Morto, con una grande possibilit\u00e0 di produzione di energia elettrica (idroelettrica), sfruttando il dislivello tra Mar Rosso e Mar Morto, fornendo energia, tra l'altro, ad un impianto di desalinizzazione che fornirebbe l'acqua dolce ad Amman, con un costo previsto di circa 4,5 miliardi di euro."}
{"id": "55718", "revid": "228587", "url": "https://it.wikipedia.org/wiki?curid=55718", "title": "Claudio (disambigua)", "text": ""}
{"id": "55719", "revid": "49", "url": "https://it.wikipedia.org/wiki?curid=55719", "title": "Tavola di Vig\u00e9n\u00e8re", "text": ""}
{"id": "55721", "revid": "1603714", "url": "https://it.wikipedia.org/wiki?curid=55721", "title": "Andrea Appiani", "text": "Alfiere del neoclassicismo in Italia, fu uno dei maggiori esponenti di quel periodo compreso tra l'Illuminismo e le vicende napoleoniche, grazie alla specificit\u00e0 espressiva del suo stile, vero e proprio \"trait d'union\" tra la morbidezza del tratto leonardesco e la grazia del classicismo. Nel 1807 viene nominato direttore della Pinacoteca di Brera.\nBiografia.\nGiovinezza.\nAndrea Appiani nacque a Milano il 31 maggio 1754 dal medico Antonio Appiani e da Marta Maria Liverta Jugali. Battezzato nella parrocchia di San Carpoforo con i nomi di Giovanni, Andrea e Melchiorre, il padre sperava di farne un buon medico: nel 1769-70, quand'aveva quindici anni, non era per\u00f2 ancora arrivato a studiare \u00abrettorica\u00bb nelle scuole pubbliche di Milano che gi\u00e0 si manifest\u00f2 in lui la vocazione artistica, suscitata dalla copia di numerose stampe e dal disegno di qualche testa dal vivo. Fu per questo motivo che il padre, nel 1769, alloc\u00f2 il giovane figlio dapprima sotto la guida di un \u00abmaestro \"mediocrissimo\"\u00bb, e poi nella scuola privata di Carlo Maria Giudici, pittore e scultore di vaglia che allora godeva in citt\u00e0 di una distinta notoriet\u00e0, anche grazie al sodalizio con Anton Raphael Mengs. Negli anni in cui fu allievo del Giudici l'apprendista pittore pot\u00e9 ampliare la propria cultura figurativa e ricevere i primi rudimenti del disegno, studiando e riproducendo le opere dei grandi maestri rinascimentali, quali Raffaello Sanzio e Giulio Romano. Frequent\u00f2 poi lo studio all'Accademia Ambrosiana del frescante Antonio De Giorgi, con il quale approfond\u00ec pittura a confronto diretto col modello di Leonardo e del Luini; pass\u00f2 quindi all\"'atelier\" di Martin Knoller, che gli trasmise le tecniche dell'affresco e del chiaroscuro. Lasci\u00f2 il Knoller per Giuliano Traballesi, dal gusto spiccatamente pi\u00f9 barocco: fu per questo che Appiani non apprezz\u00f2 i suoi insegnamenti, tanto che fra i camerati godeva fama di \u00abseccone\u00bb. Ci\u00f2 malgrado, in questo giro d'anni pot\u00e9 stringere amicizia con le pi\u00f9 eminenti personalit\u00e0 artistiche del tempo: Gaetano Monti, condiscepolo di anatomia presso l'Ospedale Maggiore, gli fu amico per tutta la vita; Piermarini, Aspari, Parini (anche la famiglia Appiani, tra l'altro, era originaria di Bosisio), Albertolli, e pure il Monti ed il Foscolo, bench\u00e9 conosciuti pi\u00f9 tardi, furono tutti tra i suoi intimi.\nMortogli il padre, Appiani attravers\u00f2 un periodo segnato da vicissitudini e sofferenze, e per vivere dovette adattarsi a lavori diversi per ritrarne mezzo di sussistenza: dipinse scene e costumi per il teatro alla Scala, decor\u00f2 carrozze, esegu\u00ec fiori su seta. Il termine di questo periodo di attivit\u00e0 spuria buona a \"toutfaire\" venne sancito dall'esecuzione dei \"Santi Vitale e Valeria, Gervasio e Protasio\" per la chiesa di Caglio (1777), con la quale inizi\u00f2 ad affermarsi presso il grosso pubblico. In questi anni realizz\u00f2 anche quattro tempere per il conte Ercole Silva raffiguranti \"il Ratto di Europa\" (1778-79), una \"Nativit\u00e0\" per la Collegiata di Santa Maria ad Arona (1782), ed affreschi al palazzo Diotti (oggi sede della prefettura di Milano) e alla chiesa parrocchiale di Rancate; grazie ai lavori bozzettista e scenografo alla Scala, inoltre, ebbe modo di visitare Firenze su invito di Domenico Chelli. Anche nel quinquennio tra il 1786 e il 1790 Appiani venne febbrilmente assorbito nell'attivit\u00e0 di decoratore, che lo vide impegnato al duomo di Monza (dove costru\u00ec nel 1798 l'Altare Maggiore), in palazzo Busca alle Grazie, in palazzo Litta, in casa Orsini Falc\u00f2, in palazzo Greppi e nella Villa Reale di Monza, nella cui Rotonda delle Serre esegu\u00ec il fondamentale ciclo della \"Storia d'Amore e Psiche\" per l'Arciduca Ferdinando d'Asburgo.\nL'astro napoleonico.\nIn questo stesso periodo Appiani si invagh\u00ec di Costanza Bernabei, gi\u00e0 sua allieva; il matrimonio, che si riveler\u00e0 molto felice e sar\u00e0 coronato dalla nascita di quattro figli, fu celebrato nel 1790. Intanto, nel 1791, pot\u00e9 visitare in un viaggio di perfezionamento artistico dalla durata di nove mesi Parma, Bologna e nuovamente Firenze, giungendo a Roma (dove ammir\u00f2 Raffaello e la \u00abgrazia soave e di retta semplicit\u00e0\u00bb delle pitture di Mengs custodite nella Biblioteca Vaticana) e infine a Napoli, dove rimase assai colpito dalla statuaria classica ivi esposta. I frutti di tanto arricchimento non poterono tardare, tanto che nel lustro successivo fu sostanzialmente impegnato nell'impresa degli affreschi sotto la cupola della chiesa di Santa Maria presso San Celso, coi \"quattro Dottori\" a fianco dei finestroni e i \"quattro Evangelisti\" nei pennacchi: l'esecuzione dell'opera, nonostante una sfortunata accoglienza, procur\u00f2 subito al pittore milanese fama e nuove commissioni, minuziosamente elencate nel libro scritto dall'amico Giuseppe Beretta.La gloria, tuttavia, gli venne con il periodo cisalpino. Entrato Napoleone Bonaparte a Milano il 15 maggio 1796, entr\u00f2 nelle sue grazie con un riuscitissimo ritratto a carbone e gessetto su carta brunella; l'appena ventisettenne generale gli confer\u00ec il titolo di \u00abcommissario superiore\u00bb per scegliere le migliori opere d'arte lombardo-venete da spedire a Parigi (incarico che evit\u00f2 per via d'una malattia che lo colse a Verona), e gli affid\u00f2 anche il disegno di testate, brevetti, allegorie repubblicane per proclami, carte ufficiali, e medaglie. L'anno successivo il generalissimo gli don\u00f2 addirittura una casa sul Naviglio di San Marco, gi\u00e0 propriet\u00e0 di quei frati, valutata quarantamila lire milanesi. In questo periodo, in effetti, l'artista and\u00f2 licenziando una cospicua mole di opere: dell'Appiani sono i disegni per la medaglia commemorativa dei comizi di Lione nel 1801, per la medaglia dopo l'attentato del 14 dicembre 1800, per la medaglia della battaglia di Marengo, per la medaglia dell'incoronazione a re d'Italia, per la medaglia delle vittorie del 1809, per la medaglia del secondo matrimonio di Napoleone nel 1810. Il monumento di Appiani pi\u00f9 noto realizzato in questo periodo, tuttavia, fu la serie di affreschi che realizz\u00f2 in onore dell'epopea napoleonica all'interno di Palazzo reale, culminante con l\"'Apoteosi dell'Imperatore\", terminata nel 1808 e lodata anche da Stendhal, che scrisse che \u00abla Francia non ha mai prodotto nulla di comparabile\u00bb, opere distrutte durante i bombardamenti della seconda guerra mondiale. Malgrado fosse impegnato nella sua nuova impresa, Appiani dipinse comunque ritratti per i Litta, per Giovanni Battista Sommariva, per casa Galetti, per la chiesa di Oggiono, e ritratti aulici e di privati: del 1812 \u00e8 il \"Parnaso\", affrescato sulla volta della sala da pranzo della Villa Reale di Milano, su commissione del vicer\u00e9 Eugenio di Beauharnais, sua ultima opera d'impegno.\nA moltiplicarsi sono anche gli incarichi accademici ottenuti dal pittore in questi anni: nel 1802 venne fatto commissario generale delle Belle Arti con 1.500 lire annue, mentre nel 1804 venne nominato addirittura primo pittore del re d'Italia con 15.000 lire annue, cavaliere della Legion d'Onore e della Corona ferrea e membro dell'Accademia di Brera.\nGli ultimi anni e la morte.\nIl 28 aprile 1813 fu un giorno assai funesto per l'Appiani: mentre infatti proseguiva l'intensa attivit\u00e0 decorativa nel Palazzo Reale con la decorazione della sala di corte, fu colpito improvvisamente da un attacco apoplettico. Le sue facolt\u00e0 motorie cominciarono lentamente a scemare, per poi giungere alla paralisi: l'artista, fra l'inerzia e il dolore, trascorse il resto della sua vita nell'abitazione meneghina a corso Monforte, per poi morire l'8 novembre 1817, due anni dopo l'effettivo tramonto dell'epoca napoleonica.\nLa scomparsa di Andrea Appiani suscit\u00f2 unanime cordoglio, sia tra i contemporanei che tra i discepoli (Antonio De Antoni, Carlo Prajer, Angelo Monticelli, Giuseppe Bossi), tanto che la sua dimora present\u00f2 in quei giorni un grandissimo concorso di folla; i funerali, celebrati il 10 novembre 1817, furono solenni, e la salma venne riposta nel cimitero di San Gregorio, fuori da Porta Venezia, poi demolito alla fine dell'Ottocento. Sulla tomba parl\u00f2 Giovanni Berchet, con un toccante elogio funebre:\nVi furono altre eminenti personalit\u00e0 del tempo a celebrare brevemente il merito di Appiani nell'arte. Nel 1826, a testimonianza del suo riconoscimento artistico, venne eretto un monumento marmoreo nelle sale di Brera, frutto dello scalpello di Thorvaldsen, e Longhi scrisse un altro elogio di lui. Sempre a Brera \u00e8 esposto, a lato di quello del Canova, un altro busto ritraente l'Appiani, stavolta realizzato dal Marchesi.\nMassone, Andrea Appiani fu membro della Loggia milanese \"La Concordia\", fondata nel 1783 da Johann Joseph Wilczek, dove risulta col grado di compagno in una lista degli iscritti del 1785. \nL\"'uomo\" Appiani.\nIl poeta Francesco Gianni, infine, offre con il suo \"Ritratto del cavaliere Andrea Appiani\" una descrizione della fisiognomia dell'artista assai vivida, delineandone anche l'influenza esercitata da Raffaello Sanzio nella sua produzione e quel sorriso indice del suo carattere ironico:\nDiscendenza.\nDi seguito viene riportato l'albero genealogico di Andrea Appiani:\nSi pu\u00f2 notare come Appiani, da Costanza Bernabei, ebbe quattro figli: Caroline Constance Marie-Antoinette, Laetizia, Costanzo e Raffaele. Quest'ultimo, sposatosi con Giuseppa Strigelli, ebbe come primogenito un figlio di nome Andrea, spesso citato come \u00abAndrea Appiani il Giovane\u00bb per distinguerlo dal grande avo. Nato a Milano nel 1817, Andrea Appiani il giovane ebbe come maestri Tommaso Minardi e Francesco Hayez, dal cui influsso elabor\u00f2 il proprio stile personale, fondato su un purismo di maniera e un manierato romanticismo. Fu, tuttavia, un pittore assai mediocre, per di pi\u00f9 oppresso dalla celebrit\u00e0 del nonno: di lui, infatti, si hanno solo fuggevoli cenni e un poverissimo numero di opere, che si esaurisce in alcuni quadri storici (\"Corradino di Svevia sul patibolo\", \"Il Ritrovamento di Mos\u00e8\"), in freddi ritratti e nella decorazione di palazzi e della chiesa di Bolbeno."}
{"id": "55725", "revid": "1632387", "url": "https://it.wikipedia.org/wiki?curid=55725", "title": "Wuppertal", "text": "Wuppertal (pronuncia ; in basso tedesco \"Wuppertaal\") \u00e8 una citt\u00e0 extracircondariale tedesca di abitanti situata nel Land della Renania Settentrionale-Vestfalia.\n\u00c8 situata a sud della zona della Ruhr a da D\u00fcsseldorf, da Colonia e da Essen.\nLa citt\u00e0 \u00e8 sede dell'Istituto Wuppertal e la sua caratteristica pi\u00f9 nota \u00e8 la celebre \"Schwebebahn\", una ferrovia sospesa monorotaia progettata e costruita nel 1901, lunga e utilizzata quotidianamente da oltre passeggeri. I binari si trovano a da terra e sopra il fiume.\nGeografia fisica.\nWuppertal \u00e8 situata su un'ansa del fiume Wupper sui confini di una zona montagnosa (il Bergisches Land). Nel territorio cittadino vi sono notevoli differenze di quota e vi si trovano molte strade ripide e scale.\nI confini cittadini sono lunghi , il percorso del fiume in citt\u00e0 \u00e8 pari a . Il punto pi\u00f9 elevato si trova a mentre quello pi\u00f9 basso \u00e8 a \nStoria.\nLa citt\u00e0 venne fondata nel 1929 dalla fusione dei comuni di Barmen, Cronenberg, Elberfeld, Ronsdorf e Vohwinkel sotto il nome di Barmen-Elberfeld. Nel 1930, in seguito ad un referendum, fu rinominata Wuppertal, per evidenziare la posizione sulle rive del fiume Wupper. La fusione si pu\u00f2 notare ancora oggi dal fatto che la citt\u00e0 ha due grossi centri urbani.\nDurante la seconda guerra mondiale circa il 40% della citt\u00e0 venne distrutto dai bombardamenti; ciononostante, molti monumenti si salvarono. Il 16 aprile 1945 fu occupata dalla 78\u00aa Divisione di fanteria statunitense.\nCultura.\nPresso l'Universit\u00e0 di Wuppertal (\"Bergische Universit\u00e4t Wuppertal\") hanno lavorato insigni studiosi quali Peter Grassberger, Arkady Pikovsky, ed Holger Kantz, tutti esperti di teoria del caos.\nIl Von Der Heydt Museum della citt\u00e0 di Wuppertal contiene molti quadri di autori della fine del XIX secolo e del XX secolo, quali: Braque, Beckmann, Dal\u00ed, Degas, Ernst, Feininger, Kokoschka, Macke, Marc, Monet, Nolde, Picasso, van Gogh ecc.\nA Wuppertal ha sede il \"Tanztheater Wuppertal\" diretto da Pina Bausch dal 1972; \u00e8 considerato il gruppo di teatro danza pi\u00f9 importante al mondo.\nDiversi film sono stati ambientati nella citt\u00e0 di Wuppertal: fra gli altri si ricordano \"Alice nelle citt\u00e0\" (1973) e il documentario \"Pina\" (2011) di Wim Wenders, nonch\u00e9 il documentario \"Nella vallata della Wupper - Wuppertal\" (1994) di Amos Gitai, facente parte della sua Trilogia sul Neo-fascismo. Un'opera di Pina Bausch, \"Caf\u00e8 M\u00fcller\", viene infine esplicitamente citata nel film \"Parla con lei\" (2002) di Pedro Almod\u00f3var.\nGeografia antropica.\nSuddivisioni amministrative.\nWuppertal \u00e8 suddivisa in 10 distretti urbani (\"Stadtbezirk\"), i quali a loro volta si suddividono in quartieri (\"Stadtteil\") per un totale di 69.\nSport.\nIl Wuppertaler SV Borussia \u00e8 la societ\u00e0 calcistica cittadina. Attualmente milita in Regionalliga West, la quarta serie del calcio tedesco.\nNel 1997 Wuppertal \u00e8 stata la sede dei Campionati mondiali maschili di hockey su pista, gli ultimi finora vinti dalla Nazionale italiana."}
{"id": "55727", "revid": "123303434", "url": "https://it.wikipedia.org/wiki?curid=55727", "title": "Witten", "text": "Witten \u00e8 una citt\u00e0 di 98.233 abitanti della Renania Settentrionale-Vestfalia, in Germania.\n\u00c8 il centro maggiore, ma non il capoluogo, del circondario dell'Ennepe-Ruhr.\nWitten si fregia del titolo di \"Grande citt\u00e0 di circondario\" (\"Gro\u00dfe kreisangeh\u00f6rige Stadt\").\nGeografia fisica.\nLa citt\u00e0 \u00e8 situata all'interno della regione metropolitana Reno-Ruhr ed \u00e8 posta a sud ed a met\u00e0 strada circa fra le citt\u00e0 di Bochum e Dortmund. A sud dell'abitato urbano scorre il fiume Ruhr.\nStoria.\nWitten fu fino al 1974 una citt\u00e0 extracircondariale (\"kreisfreie Stadt\"), con targa WIT. L'anno successivo entr\u00f2 a far parte del circondario dell'Ennepe-Ruhr di cui \u00e8 il centro notevolmente pi\u00f9 popoloso ma non il capoluogo.\nCultura.\nWitten \u00e8 sede, dal 1982, dell'Universit\u00e0 privata Witten/Herdecke. L'ateneo ha come suo focus principale la medicina, l'odontoiatria, la psicologia."}
{"id": "55728", "revid": "1272592", "url": "https://it.wikipedia.org/wiki?curid=55728", "title": "Gian Pietro Lucini", "text": "Biografia.\nGian Pietro Lucini fu contestato e poco considerato dalla critica fino a Franco Fortini ma in seguito rivalutato da Edoardo Sanguineti e negli ultimi tempi studiato e analizzato profondamente. Considerato precursore delle nuove avanguardie, Lucini pu\u00f2 ora essere annoverato tra i maggiori innovatori della poesia italiana. Ebbe posizioni politiche considerate una eccezione nel contesto letterario di quegli anni essendo antiborghese, anarchico, contro la monarchia, la Chiesa e l'esercito tanto da essere incriminato per antimilitarismo e offese ai regnanti.\nNel 1891 si trasferisce a Breglia nella residenza oggi denominata Palazzo Lucini con la sua compagna, Giuditta Cattaneo, e nel 1892 si laurea in Legge all'Universit\u00e0 degli Studi di Pavia discutendo una tesi su le \"Considerazioni generali sull'azione dello stato in rapporto ai diritti dei privati\". Nel 1895 sposa Giuditta Cattaneo con rito civile. Nel 1901 cura la recensione di un libro antimilitarista e viene incriminato per le tesi sostenute. Nel 1905 collabora alla rivista \"Poesia\" di Filippo Tommaso Marinetti, e fra il 1908 e il 1910 conosce Corrado Govoni, Guido Gozzano, Umberto Notari e Paolo Buzzi, con i quali stringe amicizia.\nNel 1910 egli dimostra punti di dissenso con i futuristi ma manterr\u00e0 buoni rapporti con Aldo Palazzeschi, Giovanni Papini e Giuseppe Prezzolini. \"Antimilitarismo\" fu la sua ultima opera che rester\u00e0 in bozze per la morte che lo colse, nella sua villa di Breglia, nel comune di Plesio, a soli 47 anni, per tubercolosi ossea (gli era stata anche amputata una gamba).\nViene cremato nel Tempio Crematorio del Cimitero Monumentale di Milano, come da sua espressa volont\u00e0, alla presenza di Carlo Agazzi, Luigi Conconi e Paolo Valera. Le ceneri vengono sepolte in una tomba dello stesso Monumentale. Isolato, sia per il carattere, sia per la malattia che lo colp\u00ec in giovane et\u00e0, scrisse molto di poesia, di narrativa, di critica. Fu anche pubblicista e cur\u00f2 l'edizione delle opere dell'amico Carlo Dossi.\nAlla sua morte la moglie Giuditta propone al poeta armeno Hrand Nazariantz esule in Puglia di dirigerne una fondazione atta a raccoglierne l'eredit\u00e0 spirituale e la numerosissima produzione letteraria edita e inedita. Tale progetto non fu mai realizzato e le carte di Lucini furono affidate alla Biblioteca Comunale di Como, dove ancora oggi sono custodite in un fondo a lui dedicato .\nLa poetica.\nLa parte pi\u00f9 significativa della sua personalit\u00e0 si manifesta nella produzione saggistica contenuta nel volume che venne pubblicato nel 1908 \"Il verso libero\". L'idea che egli ebbe del movimento simbolista fu alquanto generosa ma confusa. Egli infatti comprese le innovazioni formali che gli autori francesi avevano introdotto e cerc\u00f2 di separarle dai contenuti di gusto decadente opponendo a Gabriele D'Annunzio e al Futurismo, i valori etico-formali di Giosu\u00e8 Carducci e Ugo Foscolo senza per\u00f2 riuscirci completamente.\nNel 1894 esce la sua prima raccolta poetica, \"Il libro delle figurazioni ideali\" e nel 1898 la sua seconda raccolta con il titolo \"Il libro delle immagini terrene\", che risentono della letteratura parnassiana e simbolista francese. Lucini rifiuta la purezza linguistica e mescola l'eloquio alto e basso senza differenze. Nelle scelte linguistiche, come nella tematica, si avverte una certa eredit\u00e0 dalla Scapigliatura con il gusto di una certa macabra stranezza e con l'esasperazione di antichi modelli romantici.\nAnalisi di un'opera.\nEdoardo Sanguineti ha curato l'edizione di \"Revolverate\", Torino Einaudi 1974 con un ricco e positivo commento al testo ed \u00e8 riuscito a recuperare le \"Nuove Revolverate\", mai pubblicate in volume.\nRevolverate.\nIl titolo originale dell'opera, \"Canzoni amare\", venne cambiato da Marinetti, editore dell'opera, in \"Revolverate\" scritto nella sua villa di Plesio e pubblicato a Milano nell'Edizione di \"Poesia\", raccolte di poesie, nel 1909. La raccolta, articolata in tre parti, \u00e8 composta da ventitr\u00e9 componimenti in versi liberi e si apre con un sonetto-ritratto \"Antologia\" e una dedica \"Per chi?\" per terminare con un \"Congedo\". In essi il poeta espone i principi della sua opera, come lo \"\"sdegnoso rifiuto di prosodia\" e il mito della \"rivendicazione\".\nFilippo Tommaso Marinetti, nella sua \"Prefazione futurista\", ammette che Lucini era avverso al futurismo ma aggiunge che \"i suoi odi sono i nostri\"\", dimostrando cos\u00ec la sua approvazione e ammirazione. Molti dei testi della raccolta erano gi\u00e0 stati precedentemente pubblicati sulla rivista \"L'Educazione politica\" nei primissimi anni del Novecento. Nell'opera, \"I canti d'angoscia, di sprezzo e di livore\", sono rappresentati i vizi che Lucini considera i peggiori come l'\"\"ipocrisia\", la \"falsa modestia\", il \"larvato corrompere\", l'\"impostura\", l'\"universale vigliaccheria\", tipici della societ\u00e0 borghese.\nNella prima sezione dell'opera, \"Scherzi\"\", compaiono i personaggi che rappresentano i vizi: il Giovane Eroe, la Cortigianetta, il Giovane Signore, maschere tipiche di una \"societ\u00e0 di saltimbanchi\". La scrittura luciana fa ricorso a tutti i modi della satira per dichiarare il disprezzo, l'amarezza, il risentimento sociale per il militarismo e il filisteismo borghese. Riprendendo le formule della poesia medievale egli irride quell'Italia che \"farnetica imperi levantini\" (egli infatti sar\u00e0 contrario alla successiva impresa di Libia) e contro la \"\"Gente - per - Bene\" e i \"ciarlatani e bancarottieri\" egli sostiene che la letteratura pu\u00f2 segnare un importante ruolo, persuaso com'\u00e8 del nesso tra politica e poesia e della forza della parola come la pi\u00f9 efficace delle armi.\nNella seconda sezione della raccolta intitolata \"Sarcasmi\"\" viene ribadito il concetto che la poesia non pu\u00f2 sottrarsi alle proprie responsabilit\u00e0 sociali. Nell'epigrafe di \"Sarcasmi\" viene condensato tutto il programma delle Revolverate: \"Oggi \u00e8 tempo di Satira!\". Lucini osserva la realt\u00e0 popolata da \"carogne sociali\" e riprende un tema gi\u00e0 trattato, quello della prostituzione interpretata come esempio della mercificazione dei rapporti umani nella societ\u00e0 della Belle \u00c8poque e coglie l'occasione di una canzone, la \"Canzone delle prostitute\", per accusare la borghesia di ipocrisia in fatto di sessualit\u00e0.\nLo spirito antimonarchico di Lucini si fa sentire con maggior vigore nei due componimenti per la nascita dei figli di Vittorio Emanuele III; in questi versi riaffiora lo spirito carducciano che trova la massima ispirazione nella terza sezione dove il poeta affronta tematiche risorgimentali e di carattere strettamente politico. Tra i testi pi\u00f9 riusciti vi \u00e8 il lungo poemetto filosofico \"Per tutti gli Dei morti e aboliti\" dove Lucini propaganda il suo credo laico con le parole \"Dio \u00e8 in Noi\".\nCon la canzone scritta nel 1901 all'indomani della morte di Gaetano Bresci (l'eroe della \"vendicazione\"), intitolata \"Per un Fantasma, sopra Due Cadaveri\", si conclude la terza sezione. La poesia di \"Revolverate\", satirica e civile, ha le sue radici nella poesia della tradizione lombarda, da Giuseppe Parini a Carlo Porta, fino agli scapigliati e a Carlo Dossi (che Lucini considera il suo vero maestro) risentendo inoltre degli influssi dei simbolisti francesi e di un Giosu\u00e8 Carducci letto in \"chiave libertaria\"."}
{"id": "55732", "revid": "299505", "url": "https://it.wikipedia.org/wiki?curid=55732", "title": "Stanlio e Ollio", "text": "Stanlio e Ollio, in inglese Laurel &amp; Hardy, sono stati il pi\u00f9 famoso duo comico della storia del cinema, interprete del genere \"slapstick\", composto da Stan Laurel (\"Stanlio\" in italiano, \"Stanley\" o \"Stan\" in inglese) di origini britanniche, e dallo statunitense Oliver Hardy (\"Ollio\" in italiano, in inglese \"Oliver\", \"Ollie\" o \"Babe\"). Gi\u00e0 prima di lavorare in coppia, erano entrambi attori affermati; Laurel aveva lavorato in 50 produzioni, Hardy in 250. Durante la loro carriera, durata dal 1919 (con una pausa di sette anni fino al 1926) al 1951, hanno interpretato 106 film.\nStoria.\nGli inizi (1919-1927).\nAll'epoca del loro primo incontro, era prassi comune per gli attori comici non legarsi a particolari studi cinematografici e lavorare secondo le opportunit\u00e0 disponibili. Fu cos\u00ec che a novembre del 1919, Stan Laurel e Oliver Hardy furono scritturati insieme nel cast della comica \"Cane fortunato\" (uscita poi nel 1921), su iniziativa del produttore Gilbert Anderson. Sebbene i personaggi interpretati (Stan un giramondo pasticcione, Oliver un bandito) non presentassero ancora nessuna delle loro caratterizzazioni future e nulla lasciasse presagire che avrebbero lavorato ancora insieme, questo corto \u00e8 considerato come una sorta di proto-invenzione del duo per come, pur a livello embrionale, dimostrassero gi\u00e0 un certo affiatamento, specie in quei tratti di interazione conflittuale di coppia, basata sul marcato contrasto dei caratteri e dell'aspetto fisico su cui poi fondarono il loro stile comico.\nDopo quest'esperienza, approdati entrambi agli Hal Roach Studios (Hardy come attore, Laurel anche come sceneggiatore e regista), si incrociarono di nuovo nel 1926 per il film \"Get 'Em young\", in cui Laurel dirigeva e Hardy era uno degli attori protagonisti. La lavorazione ebbe un inizio travagliato, a causa di Oliver che si ustion\u00f2 accidentalmente in un incidente domestico e venne sostituito, per volere del produttore Hal Roach, dallo stesso Stan, che dovette quindi rinunciare alla regia. Fu Roach a raccontare che Laurel, messo al corrente dell'incidente di Hardy e correndo sul set furioso, cadde a terra in maniera comica, suscitando l'interesse in Roach per la verve dei due attori.\nNel 1927 nacque ufficialmente il duo; nei loro primi lavori, tuttavia, i personaggi avevano nomi e connotati diversi da quelli con cui diventarono noti. Nel corto successivo, \"Zuppa d'anatra\", ad esempio, utilizzarono i nomi \"Hives\" e \"Maltravers\"; il cortometraggio acclamato e riconosciuto come primo vero corto della coppia, da Leo McCarey e dallo stesso Stan, \u00e8 \"Metti i pantaloni a Philip\", in cui ancora interpretano ruoli non legati alla futura caratterizzazione della coppia Laurel &amp; Hardy.\nNel 1928 i loro personaggi, in alcune comiche, inizieranno a possedere il nome di Laurel e Hardy e solo nel 1929 raggiunsero e agglomerarono tutte le caratteristiche standard per essere chiamati \"Stanlio e Ollio\".\nCon \"Metti i pantaloni a Philip\" ebbe ufficialmente inizio l'unione di Stan Laurel con Oliver Hardy, che li porter\u00e0 a girare 106 film (una media di 7-8 all'anno) tra corti e lungometraggi, accompagnati da cast di attori non protagonisti spesso ricorrenti. Le spalle che pi\u00f9 spesso lavorarono con loro furono, tra il 1927 e il 1929, James Finlayson, Edgar Kennedy e Tiny Sandford in ruoli da antagonisti; per i ruoli femminili, Dorothy Coburn, Anita Garvin, Viola Richard e Dorothy Christy, spesso in ruoli antagonistici di mogli tiranniche o donne con cui Stanlio e Ollio venivano a trovarsi in conflitto.\nDal 1931 in poi alcuni interpreti dei personaggi secondari cambiarono, anche se alcuni accompagnarono la coppia per quasi tutta la loro carriera cinematografica. Fra gli altri vi sono Finlayson, presenza ricorrente fino al 1940, Mae Busch in ruoli femminili, Charlie Hall e Billy Gilbert in ruoli di antagonista o vittima.\nDal muto al sonoro (1929-1930).\nGi\u00e0 dalla met\u00e0 degli anni 1920, con la massiccia diffusione della radio nelle case degli statunitensi, le major intuirono le grandi opportunit\u00e0 commerciali ed espressive offerte dal mezzo sonoro applicato al cinema che, dopo alcuni esperimenti, mostr\u00f2 tutto il suo potenziale nel primo film parlato \"Il cantante di jazz\" del 1927.\nPrendendo atto delle inarrestabili evoluzioni tecnologiche e dei gusti del pubblico, le case di produzione, tra cui la Roach, si dotarono delle strumentazioni tecniche necessarie e misero in cantiere le prime pellicole parlate. Il passaggio, tuttavia, non era privo di rischi, specie nel cinema comico: molti attori (fra cui Stanlio e Ollio), si domandarono se il loro stile, fino a quel momento incentrato in prevalenza sullo \"slapstick\" e la fisicit\u00e0, avrebbe retto alla prova del sonoro, dove avrebbero dovuto privilegiare i dialoghi alla pantomima (e la prova dei fatti, in effetti, sanc\u00ec il brusco declino di molte star dell'epoca del muto). Laurel, inoltre, era preoccupato dalla resa della sua voce, in virt\u00f9 della sua percepibile pronuncia dialettale dell'inghilterra settentrionale e degli esiti di un sigmatismo in et\u00e0 giovanile.\nNon manc\u00f2 un velato riferimento all'apprensione generata da questo drastico cambio nel titolo del loro primo film sonoro: \"Non abituati come siamo\". Uscito nel 1929, tuttavia, il notevole successo di pubblico e critica (la quale lod\u00f2 unanimemente la qualit\u00e0 del film e l'evoluzione del loro stile) fug\u00f2 ogni dubbio sull'opportunit\u00e0 di proseguire su quella strada.\nPer un breve periodo, la Roach gir\u00f2 in sonoro, ricavandone anche versioni mute (per soddisfare la domanda delle sale non ancora dotate delle apparecchiature di diffusione audio), per poi passare definitivamente a film parlati nel 1930.\nI primi lungometraggi (1929-1934).\nInizialmente, sia Roach che Laurel si mostrarono scettici riguardo alla produzione di lungometraggi. Nonostante il crescente favore del pubblico verso questo formato gi\u00e0 dalla met\u00e0 degli anni 1920, ritenevano che corti di 2 o 3 rulli (circa 20-30 minuti) costituissero la durata ideale di un soggetto comico, e temevano che film di 1 ora o pi\u00f9 avrebbero rischiato di diluire troppo lo svolgimento, compromettendone il ritmo e la comicit\u00e0. A sostegno della loro titubanza, vi erano precedenti di altri attori comici che vi si erano gi\u00e0 cimentati con risultati deludenti.\nTuttavia, un lungometraggio di successo avrebbe garantito introiti di gran lunga superiori ai corti; alla fine, gli altissimi costi operativi, aggravati dalla crisi economica conseguente al crollo di Wall Street del 1929, indussero Roach a riconsiderare le sue posizioni. In quell'anno, quindi, Laurel &amp; Hardy debuttarono in uno sketch nel lungometraggio \"Hollywood che canta\" e nel 1930 in alcune scene del film-operetta \"Il canto del bandito\", diretto da Lionel Barrymore.\nDopo questi camei, nel 1931 la coppia gir\u00f2 il loro primo film lungo da protagonista \"Muraglie.\" Il trattamento, originariamente pensato per un corto di 2 rulli, fu espanso fino a farne un film di 70 minuti, in parte anche per cercare di ammortizzare la costosissima produzione (durata oltre 6 mesi) causata dall'imponente scenografia e dalle edizioni multilingue, compreso l'italiano. La critica si espresse in maniera discorde, e a giudizi positivi ne seguirono altri pi\u00f9 sfavorevoli (fra cui quello di Laurel stesso) in cui veniva evidenziata la scarsa omogeneit\u00e0 della storia, nella quale gag divertenti e riuscite si alternavano a momenti fiacchi e slegati. Fu tuttavia l'ottimo successo al botteghino a indurre Roach nel proseguire la produzione di lungometraggi (alternandoli fino al 1935 ai corti), facendo seguire a questo \"I due legionari\" (1931), \"Il compagno B\" (1932) e \"I figli del deserto\" (1933); tra i corti di questo periodo sono da citare \"I monelli\", \"Andiamo a lavorare\", \"Il circo \u00e8 fallito\", \"Anniversario di nozze\", \"Il regalo di nozze\", \"Il fantasma stregato\", \"Vita in campagna\" e soprattutto, tra quelli di maggior successo, \"La scala musicale (1932)\", vincitore del premio Oscar per la migliore comica. Nel 1997 venne scelto per la conservazione nel National Film Registry della Biblioteca del Congresso degli Stati Uniti.\nPur avendo raggiunto il picco creativo e di notoriet\u00e0 con questo riconoscimento, la coppia sembrava trovarsi meno a proprio agio con film di lunga durata, e la critica cinematografica espresse giudizi discordi sulla loro riuscita, notando come questi, pi\u00f9 che su una storia unica e coerente, fossero basati sull'accostamento di varie situazioni che prima venivano sviluppate in un singolo cortometraggio.\nIl successivo lungometraggio, \"Fra Diavolo\" (1933) inaugur\u00f2 la consuetudine, imposta da Roach contro il parere di Laurel, di ricorrere a film-operetta, rielaborazioni comiche di lavori teatrali di successo del XIX secolo a opera di Daniel Auber, Victor Hehrbert e Michael William Balfe, nelle quali poter inserire sottotrame musicali e romantiche. Allo stesso filone appartiene \"Nel paese delle meraviglie\", uscito nel 1934. Durante la lavorazione Walt Disney, ammiratore di Laurel e Hardy nonch\u00e9 amico di Hal Roach, acconsent\u00ec che una scimmia interpretasse il ruolo di Topolino e che fossero presenti i Tre Porcellini (con tanto di tema originale); questa fu una delle rare volte in cui un personaggio Disney appariva in un film che non fosse da essa stessa prodotto.\nL'era dei lungometraggi (1935-1937).\nNel 1935, dopo aver girato il corto \"Gelosia\", la coppia inizi\u00f2 la produzione del lungometraggio \"Gli allegri eroi\". Il film ebbe una lavorazione travagliata e rischi\u00f2 di non vedere mai la luce quando il contratto di Laurel, in scadenza a maggio di quell'anno, fu rescisso unilateralmente da Roach il 16 marzo sulla base di dissidi inconciliabili sui soggetti dei film. Roach rifer\u00ec che, al rifiuto di Laurel di firmare un nuovo accordo a lungo termine sotto clausole riviste, non ci sarebbero stati altri film della coppia e che Hardy avrebbe ricoperto il ruolo di protagonista in una nuova serie intitolata \"The Hardy Family\" (poi cancellata) con Patsy Kelly e Spanky McFarland. Alla fine, la controversia tra le parti si ricompose con la firma di un nuovo contratto l'8 aprile e la produzione pot\u00e9 proseguire. Terminato questo film, Laurel &amp; Hardy girarono il loro ultimo corto da protagonisti \"Fratelli di sangue,\" dedicandosi da quel momento in poi solo a lungometraggi, a iniziare da \"La ragazza di Boemia\", di nuovo con una storia tratta da un'operetta di Balfe. Le tensioni tra Laurel e Roach si acuirono di nuovo. Come gi\u00e0 accaduto nel 1934, Laurel fece un ulteriore vano tentativo di negoziare un contratto congiunto e di ottenere una percentuale sui diritti dei loro film. Roach non si mosse dalle sue posizioni e insistette nel mantenere il potere economico e contrattuale garantitogli dagli accordi separati. Al contrario di artisti come Charlie Chaplin, che produceva i suoi film e ne era l'unico beneficiario, Laurel e Hardy erano e rimasero sempre semplici dipendenti degli studi Roach.\nCome concessione allo scopo di stabilire una tregua sui sempre pi\u00f9 frequenti dissidi, Roach, pur rimanendo il finanziatore esclusivo, abbandon\u00f2 i propositi di ulteriori storie operettistiche, sempre invise a Laurel, e acconsent\u00ec che a produrre i due film successivi, \"Allegri gemelli\" (1936) e \"I fanciulli del West\" (1937) fosse Stan, attraverso la sua neonata societ\u00e0 \"Stan Laurel Productions\".\nGli ultimi film prodotti da Hal Roach (1938-1940).\nNel 1938 i rapporti tra Roach e Laurel, gi\u00e0 compromessi dalle vicissitudini sentimentali di quest'ultimo e dai continui contrasti sulla scelta delle storie da girare, giunsero a una nuova rottura. In quell'anno, mentre Stan e il suo team di sceneggiatori lavoravano a un copione che, tuttavia, stentava a prendere forma, la Roach Productions si trov\u00f2 in difficolt\u00e0 finanziarie e dovette ricorrere a un prestito bancario, la cui concessione era vincolata all'esistenza di un film in corso di riprese. Per riuscire a mettere in cantiere una produzione economica e iniziare a girare nel pochissimo tempo disponibile, Laurel propose un rifacimento del loro primo film sonoro \"Non abituati come siamo\", uscito nove anni addietro. Si inizi\u00f2 a girare appena una settimana dall'inizio della stesura della sceneggiatura; la lavorazione del film (intitolato \"Stanlio e Ollio teste dure\") fu caratterizzata dalle frequenti assenze ingiustificate di Laurel, a causa dei suoi problemi matrimoniali; sia Roach sia il figlio, Hal junior (produttore esecutivo della pellicola), gli contestarono la cattiva pubblicit\u00e0, generata dall'ampia eco sulla stampa, che questi causarono agli studios, e il presunto abuso di alcol durante le riprese, al punto da dichiarare di essersi trovati costretti a tagliare delle scene in cui Laurel sarebbe apparso visibilmente alterato. Dopo alcuni tentativi falliti di mediazione per tramite dei rispettivi avvocati, la Roach Productions prima lo depenn\u00f2 dai compensi, poi, invocando la clausola morale, risolse definitivamente il contratto il 12 agosto 1938.\nIn assenza di Laurel, Roach decise di produrre un film mettendo in coppia Oliver Hardy, ancora legato da un contratto individuale, con Harry Langdon, ex stella del muto che collaborava ai copioni della coppia, e non recitava da diversi anni. Uscito nel 1939, \"Zenobia - Ollio sposo mattacchione\", per stessa ammissione di Roach, si rivel\u00f2 un totale insuccesso, ottenendo risultati deludenti di critica e incassi e inducendolo a rinunciare a un secondo film della coppia Langdon - Hardy, gi\u00e0 annunciato, dal titolo di lavorazione \"Road show\".\nA questo punto, Roach e Laurel (che nel frattempo aveva citato in giudizio gli studios per dollari di danni derivati dalla cessazione unilaterale del contratto) decisero di ricomporre la controversia tramite un accordo extra-giudiziale. Laurel ritir\u00f2 la causa e ricevette a titolo di risarcimento una somma imprecisata, la cui disponibilit\u00e0 fu tuttavia vincolata all'esito della sua causa di divorzio, ancora in corso. Roach riassunse Stan e firm\u00f2 con lui e Oliver due nuovi contratti individuali di un anno, l'8 aprile 1939.\nIn quell'anno, gireranno tre film, uno per la RKO Pictures con la produzione di Boris Morros, \"I diavoli volanti\", e due prodotti da Roach per la United Artists, \"Noi siamo le colonne\" e \"C'era una volta un piccolo naviglio\", entrambi usciti nel 1940.\nIl periodo con la 20th Century-Fox e la Metro-Goldwin-Mayer (1941-1945).\nCome gi\u00e0 anticipato dalla stampa nel febbraio 1940, i contratti che legavano Laurel, Hardy e la Hal Roach Productions terminarono il 5 aprile di quell'anno, e nessuna delle parti intese rinnovarli; Laurel, in particolare, si sentiva finalmente libero dalle ingerenze di Roach ed era fiducioso di poter siglare altrove un nuovo accordo in cui, come produttore indipendente, avrebbe potuto disporre del pieno controllo creativo sui film. Mentre il loro agente, Ben Shipman, era impegnato in trattative con varie case di produzione, la coppia fece alcune apparizioni per beneficenza e intraprese un tour teatrale tutto esaurito (the \"Laurel &amp; Hardy revue\") negli Stati Uniti, esordendo a Omaha in settembre e concludendo a Buffalo nel dicembre 1940.I tempi erano cambiati: l'epoca d'oro del cinema comico, a cavallo tra gli anni 1920 e 1930, era tramontata, e la vecchia generazione di attori comici come Charlie Chaplin, Harold Lloyd, Buster Keaton e Harry Langdon si era gi\u00e0 ritirata o era sul viale del tramonto; nuovi interpreti come Gianni e Pinotto si affacciarono sulla scena con uno stile ritenuto pi\u00f9 consono ai gusti dell'epoca. Con questi presupposti, Shipman trov\u00f2 grandi difficolt\u00e0 a negoziare un contratto alle condizioni di Stan. Le major erano riluttanti a esporsi finanziariamente in film in cui una sola persona avrebbe avuto pieno controllo; a suo sfavore, inoltre, giocava la fama di inaffidabilit\u00e0 causata dai precedenti screzi con Roach, cui la stampa aveva dato ampio risalto.\nLaurel &amp; Hardy risentirono economicamente dei quasi due anni di inattivit\u00e0 dal loro ultimo film, principalmente a causa di tasse arretrate e degli altissimi assegni di mantenimento dei loro precedenti matrimoni. Dopo alcune trattative non andate in porto, Shipman (che gest\u00ec sempre la trattativa per conto della coppia senza che questa fosse direttamente coinvolta nelle discussioni), ricevette una proposta dalla 20th Century-Fox e si giunse, nell'aprile del 1941, alla firma di un contratto (a dollari a film) per produrre un lungometraggio, con opzione per altri nove in cinque anni. L'accordo conteneva una clausola di non esclusivit\u00e0 che avrebbe consentito loro di produrre film per altri studi, se lo avessero desiderato e a esibirsi in pubblico (come poi effettivamente avvenne).\nDopo l'esperienza con una piccola casa di produzione con budget limitati come la Roach, Laurel era euforico all'idea di poter disporre degli imponenti mezzi di una major, ma la realt\u00e0 si mostr\u00f2 presto diversa dalle sue aspettative. Abituato ad avere il controllo, o a poter influenzare le varie fasi di realizzazione di un film, dal soggetto, alla sceneggiatura, alla regia, fino al montaggio e privo del fidato cast e della troupe d'un tempo, si trov\u00f2 con la Fox a dover lavorare nel contesto, a lui non congeniale, di una casa cinematografica senza esperienza in produzioni comiche e con i diversi ruoli rigidamente organizzati e non comunicanti tra loro. Anche il metodo di lavorazione dei film (da \"catena di montaggio\" come lo defin\u00ec Laurel) si conciliava male con le abitudini della coppia. Alla Fox (dove venivano prodotti oltre cinquanta film l'anno) era consuetudine lavorare su sceneggiature dettagliatissime che dovevano essere seguite fedelmente, per essere certi di non andare oltre i tempi e i budget allocati; al contrario, la Roach perseguiva un approccio artigianale, non pi\u00f9 di sei-sette produzioni l'anno, tipicamente girate in ordine sequenziale; i soggetti e le sceneggiature erano meno dettagliati (talvolta semplici abbozzi) e lasciavano molta discrezionalit\u00e0 alle modifiche creative in corso d'opera e all'improvvisazione.\nNe risult\u00f2 per Laurel la quasi impossibilit\u00e0 di poter esercitare il proprio talento artistico, dovendosi limitare a interpretare copioni scritti da altri che stravolgevano le caratterizzazioni della coppia.\nIl sostanziale cambiamento di approccio ai film di Laurel e Hardy fu annunciato dalla Fox stessa, in un comunicato stampa, alla vigilia dell'uscita del primo film, \"Ciao amici!\" (1941):\nLa pellicola riscosse il gradimento del pubblico e ottimi incassi, ma la critica non fu concorde sui giudizi e sul nuovo stile della coppia. Ad esempio la rivista Variety, solitamente critica nei loro confronti, spese parole lodevoli definendola:\nMentre il New York Times fu decisamente pi\u00f9 critico (con giudizi via via sempre pi\u00f9 negativi verso le loro produzioni degli anni 1940), con un articolo rivelatore delle circostanze in cui la coppia si trov\u00f2 a lavorare:\nGli ottimi riscontri indussero Laurel e Hardy a rinnovare il contratto, nella speranza di poter esercitare maggiore influenza artistica sulle produzioni future. La situazione, tuttavia, non mut\u00f2 nel film successivo \"Sim sal\u00e0 bim\", la cui sceneggiatura fu scritta senza alcun apporto creativo di Laurel, mentre la coppia era impegnata nella tourn\u00e9e teatrale \"Hell-a-Belloo\" negli USA tra gennaio e febbraio del 1942. Uscito pochi mesi dopo, nonostante il buon successo al botteghino, ricevette in prevalenza critiche negative.\nLa seconda guerra mondiale frattanto imperversava, influenzando significativamente il mondo del cinema su vari fronti. Nel novembre 1941 Laurel e Hardy intrapresero una tourn\u00e9e, con altre celebrit\u00e0 dell'epoca (tra cui Chico Marx), nelle basi militari di Porto Rico, Antigua, Saint Lucia, Trinidad e la Guyana britannica per sostenere il morale delle truppe; nello stesso anno, il loro vecchio produttore Hal Roach fu richiamato in servizio, riprendendo il suo grado di tenente colonnello, e i suoi studios messi a disposizione dell'esercito per girare film dimostrativi a supporto dello sforzo bellico.\nPer le major che potevano permettersi di continuare la produzione, i budget e il personale per la realizzazione dei film erano ridotti (la Fox stessa si trov\u00f2 in questa situazione quando, allo scoppio della guerra, circa 800 dipendenti vennero richiamati alle armi); le storie, inoltre, erano spesso influenzate dagli eventi bellici (anche questo fatto estraneo alle tipiche ambientazioni dei film di Stanlio e Ollio, in cui l'attualit\u00e0 rivestiva di solito un ruolo marginale). Fu questo il caso del film successivo: dopo due produzioni con la Fox, per cambiare aria e nella speranza di ritoccare le vette del decennio precedente, si accordarono con la vecchia MGM per produrre il lungometraggio \"Il nemico ci ascolta\" (1943), in cui interpretano due agenti incaricati di scoprire i piani sabotatori dei nazisti; la produzione part\u00ec sotto migliori premesse, con Stan messo in condizioni di fornire contributi artistici, coadiuvato dal suo vecchio collaboratore Charley Rogers alla sceneggiatura e da altro personale degli studi Roach; anche in questo film, a riscontri commerciali positivi seguirono giudizi critici deludenti.\nDi ritorno alla Fox, girarono \"Allegri imbroglioni\" e \"Maestri di ballo\", entrambi nel 1943, per poi tornare di nuovo alla MGM per \"Sempre nei guai\", alla cui sceneggiatura collabor\u00f2 anche Buster Keaton. Laurel e Hardy si sforzano di ricreare le atmosfere dei vecchi lungometraggi Roach con il successivo film per la Fox, \"Il grande botto\", di nuovo con una storia legata alla guerra in corso. Il film venne accolto molto freddamente sia dal pubblico sia dalla critica (fu addirittura l'unico lungometraggio con Stanlio e Ollio protagonisti che in Italia non usc\u00ec mai al cinema), subendo un'ondata di recensioni negative all'epoca negli USA e persino l'inclusione nel libro \"I 50 peggiori film di tutti i tempi\".\nNel 1945 fu la volta dell'ultimo film Fox, \"I Toreador\". La qualit\u00e0 della sceneggiatura era sempre scadente tanto che lo stesso Laurel, nelle occasioni in cui ne aveva la possibilit\u00e0, interveniva a modificarla. Quest'ultimo film, nonostante un buon successo al botteghino, conferm\u00f2 ancora una volta, come nel caso de \"Il grande botto\", che nel ripristinare i meccanismi comici dei vecchi film degli anni 1930, Laurel e Hardy finivano con l'essere ripetitivi e privi di freschezza recitativa.\nLa pausa cinematografica e i tour teatrali in Europa (1946-1950).\nScaduto il contratto con la Fox, Laurel e Hardy non lo rinnovarono (nonostante l'offerta della major) e decisero di sospendere la carriera cinematografica, pur coltivando il proposito di tornare a lavorare per il grande schermo, a fronte di offerte di qualit\u00e0. Durante il 1946 Laurel lavor\u00f2 a una storia con lo sceneggiatore Sam Locke che non venne mai completata. Si parl\u00f2 anche di un film basato sulla storia di Robin Hood, da girare in Inghilterra, ma anche questo proposito rest\u00f2 sulla carta.\nNel 1947, visto il successo negli Stati Uniti ormai ai minimi, la coppia accett\u00f2 di buon grado la proposta dell'impresario britannico Bernard Delfont, loro vecchia conoscenza, di intraprendere una lunga serie di tourn\u00e9e in Europa; esordirono a Southampton l'11 febbraio e toccarono il Regno Unito, Danimarca, Francia, Belgio e Svezia. Il tour si protrasse per quasi due anni con ottimi riscontri di pubblico (con una necessaria pausa dopo nove mesi per permettere a Hardy il rinnovo del permesso di lavoro per cittadini stranieri), concludendosi nel gennaio 1948.\nAmmalatosi di diabete attorno al 1949, Stan Laurel rest\u00f2 inattivo fino a met\u00e0 del 1950; nel frattempo Hardy partecip\u00f2 a un tour teatrale per lo spettacolo \"Uomini alla ventura\" (\"What price glory?\") diretto da John Ford e apparve in ruoli da non protagonista nei film \"Dopo Waterloo\" del 1949 con John Wayne e \"Le gioie della vita\" l'anno dopo con Bing Crosby.\nAtollo K: l'ultimo film (1950-1951).\nIn Europa, al contrario degli Stati Uniti, la popolarit\u00e0 della coppia era ancora intatta, grazie ai tour e agli undici film girati dopo \"Teste dure\" del 1938 e distribuiti solo dopo il blocco causato dalla guerra, tra il 1947 e il 1949. L'industria cinematografica europea era ansiosa di ripartire e si pens\u00f2 che una produzione con due interpreti di spicco come Laurel e Hardy avrebbe dato uno slancio significativo alla ripresa. Un consorzio di case cinematografiche italo-francese present\u00f2 un'offerta; Laurel si era frattanto rimesso abbastanza per lavorare e, considerato un budget di 2 milioni di dollari, imponente per l'epoca, e un generoso cachet, la coppia accett\u00f2, intrigata dall'opportunit\u00e0 di lavorare per il loro primo film girato fuori dagli Stati Uniti e ritenendo ci fossero le premesse per un prodotto di qualit\u00e0.\nLa lavorazione del film fu funestata da problemi organizzativi e imprevisti di ogni genere. Gi\u00e0 durante la stesura del trattamento, il team di sceneggiatori (composto da italiani, francesi e americani che parlavano solo le rispettive lingue madri) si trov\u00f2 nell'impossibilit\u00e0 di comunicare. Quando, dopo svariati mesi di lavoro ritennero di avere un copione utilizzabile, Laurel e Hardy giunsero dagli Stati Uniti; fecero tappa in Italia per un rapido tour promozionale nel luglio 1950, toccando Sanremo e la Liguria, Milano e Roma, venendo ovunque accolti trionfalmente; si recarono infine a Parigi per iniziare la produzione. Laurel rest\u00f2 profondamente deluso dalla qualit\u00e0 della sceneggiatura, e si mise al lavoro con l'aiuto del comico Monty Collins per migliorarla.\nSi inizi\u00f2 a girare l'8 agosto del 1950, sotto la direzione di L\u00e9o Joannon; secondo i piani originali, il cast avrebbe dovuto comprendere attori noti come Tot\u00f2, Fernandel e Simone Simon; si fece anche il nome di Walter Chiari, ma nessuno di questi venne alla fine scritturato. I problemi di comunicazione, dovuti alla troupe multilingua, si ripresentarono sul set. Stan e Oliver erano tra i pochi a parlare inglese, rendendo cos\u00ec difficile la collaborazione con il regista francese, il cast misto italiano-francese e la produzione. Stan, gi\u00e0 malato di diabete, venne colto da nuovi problemi di salute, subendo anche un intervento chirurgico, a Parigi, nel corso delle riprese: le scene del film lo ritraggono visibilmente dimagrito. Anche Oliver soffr\u00ec di problemi cardiaci a causa del clima torrido ed entrambi contrassero una dissenteria. Per loro venne preparata un'infermeria mobile da usare nelle pause tra le riprese; Laurel riusciva a lavorare per non oltre mezz'ora al giorno. Per il completamento del film, originariamente stimato in dodici settimane, occorse quasi un anno.\nNegli Stati Uniti il film usc\u00ec nelle sale solo nel 1954 con il titolo \"Utopia\", ridotto a 82 minuti rispetto ai 99 delle versioni europee.\nI nuovi tour teatrali in Europa e le ultime apparizioni in TV (1952-1954).\nDopo l'insuccesso di \"Atollo K\", la coppia trascorse il resto del 1951 e parte del 1952 a riposo per rimettersi in sesto. Giunsero proposte di lavoro che non si concretizzarono, fra cui una partecipazione al film \"Two tickets to Broadway\" e un lungometraggio basato sulle loro vite, propostogli da Billy Wilder. Vi furono offerte anche da uno studio giapponese e dall'italiana Scalera, per un rifacimento in chiave di commedia musicale della Carmen.\nNel 1952 la coppia si ristabil\u00ec a sufficienza per imbarcarsi in due nuove tourn\u00e9e teatrali nel Regno Unito e Irlanda, esibendosi con sketch come \"A spot of trouble\" e \"Birds of a Feather;\" la prima si concluse a settembre del 1953, seguita da una seconda dall'ottobre del 1953 fino al 17 maggio 1954, quando, dopo uno spettacolo a Plymouth, Hardy contrasse una polmonite e fu colpito da un lieve attacco cardiaco, che li costrinse ad annullare il resto delle date. La coppia ripart\u00ec per gli Stati Uniti il 2 giugno, appena Hardy si rimise abbastanza per viaggiare.\nLa TV, gi\u00e0 molto diffusa nelle case degli americani agli inizi degli anni 1950, era nei piani futuri della coppia. In quel periodo, Hal Roach, intuendone il potenziale economico e oberato dai debiti, aveva ceduto i diritti di trasmissione di molti film di Stanlio e Ollio al distributore Regal Films, che li vendette alle stazioni TV di tutti gli Stati Uniti. L'esposizione mediatica di quegli anni port\u00f2 alla coppia una rinnovata popolarit\u00e0 in patria che, tuttavia, non si tradusse in nuove opportunit\u00e0 cinematografiche, n\u00e9 frutt\u00f2 loro alcun guadagno, non possedendo diritti sui loro film.\nIl 1\u00ba dicembre 1954 parteciparono al programma TV NBC \"This is your life\", uno show celebrativo a sorpresa della loro carriera. Convinti di dover incontrare il loro impresario Bernard Delfont per una riunione, furono invece introdotti, ignari di quanto stesse per accadere, nello studio, con la complicit\u00e0, tra gli altri, delle mogli. Laurel ebbe a lamentarsi per il risultato scadente e per il fatto che fossero stati coinvolti senza possibilit\u00e0 di provare lo show.\nNel 1955, Laurel e Hardy fecero la loro ultima apparizione pubblica in un breve intervento filmato per un programma TV della BBC. Nello stesso anno, Hal Roach Junior, che nel frattempo aveva assunto il controllo degli studios del padre, ebbe l'idea di riproporre la coppia in una serie di quattro telefilm di un'ora ciascuno, \"Le fiabe di Laurel &amp; Hardy.\" I due accettarono con entusiasmo la proposta. Laurel port\u00f2 praticamente a termine anche il primo copione (\"Babes in the woods\"), ma il 10 aprile 1955, dieci giorni prima dell'inizio programmato delle riprese, fu colpito da un ictus e la lavorazione venne rinviata; quando Stan si riprese, fu Oliver ad ammalarsi, e cos\u00ec il progetto venne definitivamente accantonato.\nGli ultimi anni e la morte di Hardy (1955-1957).\nNel settembre 1955 Hardy venne colpito da un secondo infarto e successivamente da un ictus. Soffriva anche di calcolosi biliare, che tuttavia non pot\u00e9 essere trattata chirurgicamente a causa delle condizioni cardiache compromesse. Per questo, durante il 1956 si sottopose, su consiglio dei medici, a una dieta rigidissima che lo fece dimagrire di circa settanta chili. L'ultima sessione fotografica della coppia e un breve filmato amatoriale della famiglia di Laurel, entrambi risalenti a quell'anno, ritraggono Stan sereno e sorridente, nonostante un braccio paralizzato dall'ictus dell'anno prima, mentre Oliver appare visibilmente invecchiato e dimagrito, i capelli radi e argentei. Mentre non era ancora tramontato il progetto delle comiche TV e Laurel si dichiarava possibilista al riguardo, il 14 settembre 1956 Hardy venne colpito da un secondo grave ictus che lo lasci\u00f2 quasi del tutto paralizzato e incapace di parlare. Ne sub\u00ec altri due agli inizi di agosto 1957, entrando in un coma dal quale non si riprese pi\u00f9.\nHardy mor\u00ec il 7 agosto 1957 all'et\u00e0 di 65 anni. Laurel, che negli ultimi mesi lo aveva assistito, rimase sconvolto, ma non presenzi\u00f2 alle sue esequie. Questa assenza fu in seguito usata a sostegno dell'ipotesi che i due nella vita reale si ignorassero; in realt\u00e0 Laurel non pot\u00e9 recarsi al funerale a causa del divieto di uscire impostogli dal medico curante e comment\u00f2 la sua assenza con le sole parole: \"Babe avrebbe capito\".\nOliver Hardy era un membro della massoneria e furono i suoi fratelli della loggia \"\u00abShrine, Ordine arabico dei nobili del santuario mistico\u00bb\", a prendersi cura dei suoi funerali. Venne cremato e le sue ceneri tumulate al \"Valhalla Memorial Park Cemetery\" a Hollywood.\nGli ultimi anni e la morte di Laurel (1957-1965).\nDalla morte di Hardy, Laurel decise di non partecipare pi\u00f9 a nessun film e di ritirarsi completamente dalla vita pubblica. Nell'estate del 1957 si trasfer\u00ec con la moglie in un appartamento a Malibu e da l\u00ec, nel 1958, a Santa Monica, in un appartamento dell'hotel Oceana, dove continu\u00f2 a scrivere materiale per film e spettacoli, rispondere metodicamente alle lettere e alle telefonate degli ammiratori, e riceverne di sconosciuti e famosi come Dick Van Dyke, Peter Sellers, Danny Kaye, Dick Cavett, Marcel Marceau e Jerry Lewis. Quest'ultimo gli offr\u00ec un contratto di consulenza artistica per i suoi film a dollari l'anno, ma Laurel declin\u00f2. Malgrado le voci di una sua presunta indigenza, generate da un articolo giornalistico del 1959, Laurel visse agiatamente, grazie a investimenti effettuati gi\u00e0 dagli anni 1930, nonostante il suo patrimonio fosse stato intaccato dal crollo di Wall Street del 1929, da tasse e assegni di mantenimento dei suoi numerosi matrimoni.\nNel 1961 venne gratificato con il premio Oscar alla carriera e, nel 1963, con lo Screen Actors Guild Life Achievement Award; in entrambi i casi, impossibilitato a ritirare i riconoscimenti di persona per ragioni di salute, fu Danny Kaye a farlo per suo conto. Sempre nel 1963 il regista Stanley Kramer gli propose un cameo nel suo film \"Questo pazzo, pazzo, pazzo, pazzo mondo\", ma Laurel, fedele al suo proposito di non lavorare pi\u00f9 senza Hardy, rifiut\u00f2.\nLa sua salute declin\u00f2 verso la fine del 1964. Le biografie riportano che, ricoverato in ospedale, in punto di morte si rivolse all'infermiera che lo assisteva per un'ultima gag: \u00ab\"Mi piacerebbe essere in montagna a sciare\"\u00bb. L'infermiera gli chiese: \u00ab\"Le piace sciare, Signor Laurel?\"\u00bb. \u00ab\"No, lo detesto, ma \u00e8 sempre meglio che stare qui!\"\u00bb.\nMor\u00ec di infarto il 23 febbraio 1965, all'et\u00e0 di 74 anni. Venne sepolto presso il Forest Lawn Memorial Park a Los Angeles.\nCaratterizzazione dei personaggi.\nLa coppia dei due personaggi compare in oltre un centinaio di film con caratteristiche che vengono mantenute.\nStanlio.\nIl personaggio di Stanlio (Stanley Laurel, Stan, o Mr. Laurel nell'originale inglese) \u00e8 magro dal volto sorridente, dalle orecchie a sventola e con i capelli spettinati, sempre ispidi e sollevati, che gratta spesso, specialmente quando non riesce a capire qualcosa o quando li arruffa contorcendo il viso in una buffa espressione di malessere e lamentandosi o frignando per le percosse che talvolta Ollio, esasperato per i disastri in cui \u00e8 stato coinvolto, gli infligge servendosi spesso della sua bombetta pi\u00f9 grande di quella di Stanlio; due cappelli identici che finiscono spesso per scambiarsi erroneamente, dando vita a molte gag differenti. Non sempre Stanlio soccombe nelle liti, ma accade che, quando viene provocato, reagisce cos\u00ec furiosamente da stendere al tappeto il suo aggressore (\"Andiamo a lavorare\", \"Noi siamo zingarelli\" o \"Noi siamo le colonne)\". Stanlio \u00e8 rappresentato a volte come un marito borghese che possiede una bella casa con una moglie dispotica condividendo cos\u00ec le stesse condizioni in cui versa Ollio e, quando capita che i due cerchino di ingannare le loro mogli per andare a divertirsi, finiscono entrambi nei guai subendo un doppio attacco dalle relative consorti. Tra le strane doti di Stanlio, nessuna naturalmente di qualit\u00e0 razionale, ci sono alcuni apparentemente semplici giochi con le mani che Ollio si danna inutilmente nei tentativi di imitare (e con lui gli spettatori del film). Altre surreali qualit\u00e0 di Stanlio sono l'accensione del pollice come fosse un accendino e il movimento frenetico delle orecchie. Un'altra peculiarit\u00e0 di Stanlio \u00e8 il suo pianto acuto che imperversa quando capisce di aver combinato qualche guaio e si aspetta una reazione violenta dall'amico o da qualche antagonista.\nOllio.\nIl personaggio di Ollio (Oliver Hardy, Ollie, Babe, Oliver o Mr. Hardy nell'originale inglese) \u00e8 un tipo corpulento e saccente; \u00e8 pi\u00f9 alto dell'amico e tra i film del 1937 fino al 1951 il suo peso aumenter\u00e0 molto viste le reali condizioni di obesit\u00e0 dell'interprete. I suoi capelli neri, lisci e lucenti, sono fissati alla fronte con della brillantina; ha un paio di baffetti a spazzolino e, come Stanlio, indossa una bombetta e una giacca. Rispetto all'amico, che appare sempre allegro, \u00e8 un essere sconsolato, che entra in crisi morale dal primo momento in cui il compagno d'avventure incomincia a creare pasticci. Si rivela pi\u00f9 sciocco di Stanlio e persino la moglie non lo ascolta e lo contraddice sempre. Cerca sempre di migliorare le proprie condizioni economiche e sociali, tanto da arrivare a candidarsi come sindaco ne \"I polli tornano a casa\". Quando si trova in un pasticcio, crede di essere il pi\u00f9 intelligente della coppia e propone le sue idee, ma alla fine \u00e8 sempre costretto a sottostare ai piani curiosi dell'amico. Cerca di affermarsi nei confronti di Stanlio, ad esempio se questi adocchia qualcosa o vuole compiere una specifica azione viene sempre frenato sul partire da Ollio, che lo agguanta per la giacca e lo trascina dietro a s\u00e9, indicandosi con il dito, facendo capire che per natura tocca sempre prima a lui. Alla fine sar\u00e0 Stanlio a essere il pi\u00f9 furbo, perch\u00e9 Ollio in queste situazioni incappa in qualche guaio e Stanlio lo deride con i suoi sorrisini spingendo Ollio a vendicarsi. Il personaggio \u00e8 in grado di sventolare il proprio cravattino come per esprimere gioia, imbarazzo o mascherare la paura che \u00e8 presente in tutti i film della coppia. Secondo il produttore ufficiale, questa gag risale alle riprese del corto muto \"Perch\u00e9 le ragazze amano i marinai?\", in cui il personaggio si sarebbe deterso il sudore con la cravatta, ma trovandosi dinanzi a delle attrici, in profondo imbarazzo l'avrebbe sventolata per apparire divertente. Tale mossa sarebbe piaciuta a Hal Roach che l'avrebbe consigliata a Hardy per le prossime comiche. Ollio, oltre a essere un bravo cantante (essendo l'attore un tenore, come dimostra nei film \"Allegri legionari\", \"Muraglie\" e \"I diavoli volanti\"), \u00e8 anche un gran dongiovanni ed \u00e8 sempre alla ricerca di una donna. Stanlio per\u00f2 riesce a rovinare anche questi progetti.\nLa coppia.\nI personaggi del duo comico non sono nati dal nulla in un giorno; sono stati creati con un processo di evoluzione creativa nel corso degli anni; tra il 1920 e il 1930 molte storie si basavano sulle loro capacit\u00e0 creative e d'improvvisazione e si divertivano assieme alla troupe a migliorare gli sketch, senza un preciso copione da seguire. Dal 1914 Stan decise di aggiungere una bombetta come copricapo della coppia, sostenendo che quel tipo di cappello \u00e8 sempre appartenuto al trucco dei personaggi fumettistici, accattivanti per il pubblico. Hardy \u00e8 cresciuto con i modi del sud, quindi appare sempre cortese e galante quando si rivolge alle donne o presenta degli uomini, con una certa enfasi di effetto comico. La loro essenza artistica risiedeva nella goffaggine e nell'ignoranza con cui approcciavano le avventure e i rapporti con le persone e la caratteristica innocenza della coppia era un segno distintivo. Ollio, conformemente al suo personaggio serioso, indossa la cravatta che usa agitare in segno di saluto o per accattivarsi la simpatia delle persone, mentre Stanlio porta il farfallino che gli dona un'aria pi\u00f9 sbarazzina e comica.\nIl film \"Agli ordini di sua altezza\" (1929) ha introdotto due gag comiche, portate avanti dalla coppia anche negli anni successivi. La prima consisteva nell'aggressivit\u00e0 di Ollio nell'entrare prima di Stanlio in una stanza, tuttavia Stan, pur accettando la tendenza del caro amico, cercava sempre il modo di superarlo a sua insaputa tentando di intrufolarsi per primo nel locale sfruttando le sue minute dimensioni. La seconda \u00e8 stato il gesto divenuto famoso usato da Ollio nel firmare un documento con penna o altri strumenti di scrittura. Altra tipica situazione delle loro gag era la contemporanea e graduale distruzione reciproca di un qualche oggetto che per ripicca colpo su colpo veniva smontato, distrutto o lanciato: famosa la scenetta dove l'auto (la Ford Model T) dei due e quella dell'antagonista vengono smantellate a poco a poco per ricambiarsi reciprocamente i danni ricevuti, altre scene simili si possono trovare in \"Affari in grande\" (1929) o in \"Questioni d'onore\" (1935) . Altra celebre caratteristica di entrambi i personaggi era la risata; in almeno una decina dei loro film pi\u00f9 famosi, i due imperversano in una lunga e irrefrenabile risata che porta automaticamente lo spettatore a seguirli, come in \"La sbornia\" e \"Lo sbaglio\" (1930), \"Ospiti inattesi\" (1932) e in \"Fra Diavolo\" (1933). Le avventure della coppia si concludono spesso malamente per i due anche se Stanlio riesce in genere a uscirne illeso, con Ollio avvilito ed \u00e8 in questa occasione che si verificava il \"look in camera\" da parte di Ollio, rivolgendosi sconsolato direttamente agli spettatori per cercare da loro comprensione e partecipazione alle sue disgrazie. Il duo ha interpretato una grande variet\u00e0 di ruoli, simulando la vita di tutti i giorni; dai poveri vagabondi ai ricchi uomini d'affari, dai marinai ai soldati o i detenuti in prigione. Qualunque fosse il ruolo svolto, riuscivano sempre a empatizzare con il pubblico per la loro verit\u00e0 e sincerit\u00e0.\nGran parte dei soggetti e delle sceneggiature si basa su canovacci ricorrenti: Stanlio e Ollio o sono impegnati in un particolare impiego, causando divertenti e strambe situazioni (come \"Il tocco finale\" o \"Blue Boy, un cavallo per un quadro\"), oppure recitano nel ruolo di mariti. Fu questa seconda opzione a metterli in condizione di esprimere al meglio la loro comicit\u00e0, perch\u00e9 Stan e Oliver, essendo in compagnia di due donne che non approvavano il loro carattere e i loro modi di fare, mettevano nelle comiche in seria difficolt\u00e0 gli stereotipi dei due personaggi, facendoli apparire pi\u00f9 impacciati e goffi. Una buona spinta per dare maggiore ilarit\u00e0 a questa seconda situazione era un tentativo di Laurel e Hardy di tradire le mogli con una scappatella assieme a due ragazze pi\u00f9 belle e pi\u00f9 allegre che si concludeva sempre con la scoperta del misfatto da parte delle mogli severe mediante la soffiata di una vecchia pettegola che sfociava in una battaglia finale in cui soccombevano i poveri Stan e Oliver.\nNel 1928 Leo McCarey, regista prolifico soprattutto negli anni cinquanta e sessanta che lavor\u00f2 molto con la coppia Stanlio e Ollio all'epoca del muto, ebbe molto da dire sulla comicit\u00e0 di Stanlio e Ollio per un episodio a cui assist\u00e9 personalmente: \u00ab\"Un giorno stavamo girando una scena a dieci metri da terra. Stan era nervoso, diceva di non sentirsi sicuro. Babe cercava di rassicurarlo, ma alla vista di Stan sempre pi\u00f9 terrorizzato, si spazient\u00ec e salt\u00f2 gi\u00f9 per dimostrargli che non c'era nulla da temere [...] \"\u00bb con il prevedibile risultato, dato il suo peso di 130 chili, del cedimento rovinoso della piattaforma tra le risate dei presenti. Nacque cos\u00ec una tipica scenetta dei loro film, tante volte ripetuta ma sempre esilarante per il contrasto tra il faccione serio e irritato di Hardy e la ridicola caduta.\nLa colonna sonora \"The Cuckoo Song\", composta da Marvin Hatley e usata per la prima volta ne \"I ladroni\" (1930) divenne celebre. Cos\u00ec in parte anche per altri motivetti e balli improvvisati della coppia, come nel film \"I fanciulli del West\" o \"Guardo gli asini che volano nel ciel\" dal film \"I diavoli volanti\" o il balletto di \"Honolulu Baby\" de \"I figli del deserto\".\nEdizioni in lingua straniera.\nAl di fuori dell'ambito anglosassone, una delle peculiarit\u00e0 della coppia \u00e8 la loro dizione storpiata. Essa nacque nel 1929 da una trovata casuale del produttore Hal Roach: in quell'anno venne infatti girato il loro primo cortometraggio sonoro, \"Non abituati come siamo\", ma il doppiaggio in lingue straniere non era stato ancora inventato. Desiderando rendere le proprie pellicole pi\u00f9 appetibili per il mercato non anglofono, Roach fece pertanto girare ciascuna scena cinque volte in altrettante lingue (inglese, francese, tedesco, spagnolo e italiano): a ogni sequenza gli attori secondari venivano sostituiti con interpreti madrelingua, mentre Stanlio &amp; Ollio via via recitavano nelle varie lingue (a loro perlopi\u00f9 sconosciute) leggendo le battute sul gobbo posizionato dietro la macchina da presa.\nL'effetto di tale meccanismo fu involontariamente comico, perch\u00e9 i due protagonisti tendevano ad alterare le parole straniere spostandone gli accenti, come in \"stup\u00ecdo\" o \"automob\u00ecle\"; gli spettatori non anglofoni si affezionarono tanto a questo modo buffo di parlare che, quando nel 1933 il doppiaggio venne inventato, i distributori pretesero che i doppiatori conservassero questa peculiarit\u00e0. La pronuncia \"inglesizzata\" venne quindi mantenuta nelle sonorizzazioni italiane, francesi, spagnole e tedesche.\nPer quel che concerne la lingua italiana, varie coppie di doppiatori iniziarono ad alternarsi a prestare le voci a Laurel &amp; Hardy, ciascuna con un proprio stile: l'identit\u00e0 vocale definitiva dei due personaggi si consolid\u00f2 nel 1939 grazie a Mauro Zambuto e Alberto Sordi, che furono capaci di caratterizzarli in modo significativo e peculiare. Alberto Sordi apport\u00f2 una modifica importante alla voce di Ollio, trasformandola in basso (mentre il vero Hardy aveva una dizione marcatamente tenorile), con risate profonde e lamenti vibranti nei momenti di malessere; Zambuto diede invece a Stanlio una voce acuta, che nel gridato e nel pianto sfocia addirittura nel falsetto. Le coppie di doppiatori che succedettero loro (Franco Latini-Carlo Croccolo ed Enzo Garinei-Giorgio Ariani) si mantennero fedeli a questa impostazione.\nFilm recitati in italiano.\nEntrambi i film girati in lingua italiana sono ritenuti perduti.\nFilm a colori.\nSalvo un'eccezione minore, tutti i film di Stanlio e Ollio furono prodotti su pellicola monocromatica; solo in seguito, con l'invenzione delle specifiche tecnologie, a partire dal 1983 si assistette a una massiccia opera di colorizzazione digitale del loro catalogo, a iniziare da \"I fanciulli del West\", tra i primi film in bianco e nero in assoluto a esservi sottoposto.\nL'unico film di recitazione girato a colori originali dalla coppia, dove apparvero in un cameo, fu il film-operetta \"Il canto del bandito\", del 1930, diretto da Lionel Barrymore. Tutte le copie integrali di questo film sono andate perdute a causa dei difetti del Technicolor dell'epoca. Sono sopravvissute, in cattivo stato di conservazione, solo una scena musicale iniziale di 5 minuti, un altro sketch centrale, una gag con Stanlio &amp; Ollio (che si ritirano nella caverna di un orso) e il trailer originale dell'epoca.\nSono noti soltanto altri due contributi filmati a colori originali in cui la coppia compare insieme:\nCritica.\nI film della coppia sono stati spesso sottovalutati dalla critica cinematografica, probabilmente perch\u00e9 accusati di non possedere un messaggio sociale come i capolavori di Charlie Chaplin. In realt\u00e0 Laurel &amp; Hardy interpretano la societ\u00e0 statunitense degli anni trenta ancora prostrata dalla crisi del 1929, formata da emarginati, vittime dei prepotenti e dei ricchi. A questa societ\u00e0 essi non offrono sogni e speranze per l'avvenire ma soltanto risate, medicina efficace ma temporanea, un palliativo anestetizzante dei mali quotidiani.\nLa morale dei loro film, molto spesso realisticamente pessimista, raramente vede il trionfo del bene e della giustizia con il classico \"lieto fine\". Sotto la veste comica i loro film nascondono una grande quantit\u00e0 di situazioni sociali quotidiane: drammi domestici, soprusi verso il pi\u00f9 debole, vagabondi e disoccupati in cerca di lavoro. Il loro \u00e8 un esempio di umorismo puro in tutte le sue sfumature che nasce senza espliciti messaggi ideali, senza doppi sensi, senza riferimenti salaci, senza eccessive movenze del corpo: la loro \u00e8 una normalit\u00e0 comica connaturata. Si offrono come sono e il pubblico li accoglie con le risate.\nCome diceva il regista e comico francese Pierre \u00c9taix: \u00ab\"Basta vederli, anche se non fanno niente\"\u00bb. \u00ab\"Secondo Jean-Pierre Coursodon la radice del fenomeno, che \u00e8 anche la ragione del perdurante successo della coppia, risiederebbe in \u00abun fatto morfologico indiscutibile: erano piacevoli da guardare [\u2026] Il loro contrasto era cos\u00ec totale che si sarebbero potuti credere due personaggi dei fumetti cui fosse stata magicamente donata la vita\u00bb. Il critico francese non manca di ricordare che lo stesso Hardy dichiarava d'aver basato il proprio personaggio su un oscuro cartoon degli anni Venti, Helpful Henry di J. P. Arnot.\"\u00bb \u00ab\"Non solo si opponevano fisicamente, ma si completavano [\u2026] Qualsiasi gesto, qualsiasi iniziativa dell'uno trovava la propria causa e conseguenza nell'altro\".\u00bb.\nLe personalit\u00e0 di Stanlio &amp; Ollio sono prive di cattiveria: quando provano ad agire maliziosamente, qualcosa li tramuta in uomini ingenui e buoni che cercano, sia pure maldestramente, di rendersi utili a chi ne ha bisogno. Sono due adulti rimasti bambini che non capiscono cosa sia il male, lo ignorano e ne diventano vittime inconsapevoli. Non a caso sono proprio i bambini che si appassionano ancora oggi alle storie dei due personaggi, li sentono amici coetanei poich\u00e9 vedono in quei due adulti la loro stessa infanzia, cos\u00ec come gli adulti riscoprono nella risata la loro stessa innocenza infantile.\nSe alcuni dei loro numerosi film sono da considerare di scarsa qualit\u00e0, questo \u00e8 dovuto essenzialmente alle scarse capacit\u00e0 dei produttori, sceneggiatori e registi delle maggiori case cinematografiche di allora (come la Twentieth Century Fox, ad esempio, negli anni quaranta) che dopo aver fatto conoscere al mondo intero la grande coppia, ne vollero sfruttare il successo commerciale fino all'ultimo, proponendo film dal contenuto improbabile, associandoli ad attori non alla loro altezza o inserendoli in commedie musicali in cui la loro recitazione il pi\u00f9 delle volte risultava avulsa dal resto del film. Al di l\u00e0 delle considerazioni della critica, il pubblico di ogni tempo continua a consacrare il successo di questi due attori.\nSuccesso.\nI due attori comici cominciarono a essere noti in Italia in piena era fascista quando nel 1931 fu importato il loro film \"Muraglie\". Mussolini stesso spesso si lasciava andare all'ilarit\u00e0 assistendo in proiezioni private alle loro scenette. Il \"Duce\" era un grande ammiratore della coppia comica, al punto di girare con la bombetta in testa sentenziando: \u00ab\"Siamo rimasti in tre a portare la bombetta: io, Laurel e Hardy!\"\u00bb. Un altro inatteso fan della coppia si dice sia stato papa Pio XII, personaggio mistico e riflessivo, che si sarebbe deliziato dei film dei due che addirittura, come si dice in alcune fonti, volle ricevere in Vaticano in udienza privata, sebbene non ignorasse il tormentato percorso matrimoniale di Stan, sposato per cinque volte, e di Hardy, che ripet\u00e9 l'esperienza matrimoniale per tre volte.\nInizialmente i due erano conosciuti come Crik e Crok \u00e8 con questi soprannomi che negli anni quaranta e cinquanta i ragazzini, che avevano adattato delle parole alla musichetta marchio dei loro film \"The cuckoo song\", cantavano il motivetto cantilenante: \u00ab\u00c8 morto Crik, \u00e8 morto Crok, povero Crik, povero Crok.\u00bb I nomi \"Stanlio\" e \"Ollio\" furono un'idea di Hal Roach che nel film \"Fra Diavolo\" diede ai due protagonisti nomi italianizzati in quanto la storia si svolgeva nel Nord Italia.\nIl successo in America cominci\u00f2 a declinare e cos\u00ec Stan e Ollie si recarono in Europa, dove fecero, dal 1947 al 1954, numerose \"tourn\u00e9e\" in Francia, Inghilterra, Belgio e Danimarca: il nuovo successo fu immediato, dato che le TV locali decisero di trasmettere gran parte delle comiche di Stanlio e Ollio di una volta e una buona parte dei loro film degli anni trenta.\nIn Italia il successo di Stanlio e Ollio fu assai popolare, tanto che ancora oggi le loro comiche vengono riproposte sulle reti televisive. Dopo la loro comparsa nel cinema italiano, Stanlio e Ollio sbarcarono in televisione. Verso la fine del 1960 fino agli anni settanta la TV trasmise tutti i cortometraggi della coppia, con il doppiaggio di Franco Latini e Carlo Croccolo, mentre a partire dalla seconda met\u00e0 del 1980 la RAI mand\u00f2 in onda tutte le comiche mute rese \"sonore\" dalle musiche di Piero Montanari e il doppiaggio di Enzo Garinei e Giorgio Ariani, che leggevano i cartelli delle battute ad alta voce. Vennero doppiati anche i lungometraggi \"Allegri eroi\" del 1935, \"Allegri gemelli\" del 1936 e \"I fanciulli del West\" del 1937 in quanto i doppiaggi precedenti non erano disponibili. Dal 1991 al 1992 vennero doppiate anche alcune comiche come \"La scala musicale\" oppure \"Ospedale di contea\", per il commercio in VHS anche nella versione colorata dal restauro americano degli anni ottanta. Negli anni ottanta ci furono le trasmissioni \"Laurel &amp; Hardy - Due teste senza cervello\" (1985) e \"Zuppa e noccioline\" (1988) trasmesse da Rai 1, negli anni novanta vennero trasmesse le comiche nelle nuove versioni colorizzate, trasmesse da Rai 2 nel ciclo \"Quando ridere faceva ridere\". Dai primi anni del 2000 le reti Mediaset hanno acquistato i diritti per trasmettere tutte le comiche e i film di Stanlio e Ollio e in alcuni casi venne prodotto una versione restaurata di alcune comiche come il ricolorato \"Tempo di pic-nic\" (1929), \"Tutto in ordine\" (1932) oppure \"Stanlio e Ollio teste dure\" (1938) e, tra il 2003 e il 2008, ha finanziato anche il nuovo doppiaggio dei film \"Sim sal\u00e0 bim\" (1942), \"Ciao amici!\" (1941) e \"I maestri di ballo\" (1943). Dal 2011 Rai 3 ha trasmesso \"Per ridere insieme con Stanlio e Ollio\". Le comiche e i film vengono tuttora vendute in DVD.\nInfluenza culturale.\nCinema.\nNel 2019 \u00e8 uscito il film \"Stanlio &amp; Ollio\" (\"Stan &amp; Ollie\"), diretto da Jon S. Baird e interpretato da Steve Coogan e John C. Reilly.\nTelevisione.\nDal 1966 al 1967 la Hanna-Barbera, produsse una serie televisiva animata di 148 episodi intitolata \"Stanlio &amp; Ollio\".\nMerchandising.\nSono state pubblicate numerose serie a fumetti sulla coppia dal 1949, un gioco da tavolo nel 1962, un gioco di carte nel 1972, e il videogioco \"Laurel &amp; Hardy\" nel 1987."}
{"id": "55734", "revid": "1543377", "url": "https://it.wikipedia.org/wiki?curid=55734", "title": "Wiesbaden", "text": "Wiesbaden \u00e8 una citt\u00e0 extracircondariale della Germania centro-occidentale, capitale del Land dell'Assia dal 1945 e precedentemente del Granducato di Nassau dal 1806 al 1866. \nNota come \"La citt\u00e0 del matrimonio\", \u00e8 una delle pi\u00f9 antiche citt\u00e0 termali d'Europa, con 26 sorgenti termali calde ed una fredda, e rappresenta, dopo Francoforte sul Meno, il secondo centro del Land per popolazione.\nGeografia fisica.\nWiesbaden, la pi\u00f9 grande citt\u00e0 del Rheingau, sorge sulla sponda destra del fiume Reno, di fronte a Magonza, che si trova sulla riva opposta. La citt\u00e0 \u00e8 collocata in corrispondenza dell'avvallamento tra il fiume Meno e la catena montuosa del Taunus, in una zona delimitata a nord dal Neroberg (montagna di Nerone), a est dalla Bierstadter Warte, a ovest dal bosco di Biebrich e a sud-est dal monte Hainer.\nL'altitudine nel centro storico \u00e8 di circa sul livello del mare. Il punto pi\u00f9 alto del territorio comunale si trova a su un sentiero chiamato Rheinh\u00f6henweg; il punto pi\u00f9 basso all'entrata del porto di Schierstein \u00e8 a di altitudine.\nIl territorio comunale si estende per , ha un diametro massimo di sull'asse nord-sud e di sull'asse est-ovest. A nord la citt\u00e0 \u00e8 circondata da vaste aree boschive (27,4% del territorio comunale), a ovest da colline sfruttate per la viticoltura e ad est da terreni agricoli (31,1%). Il corso del fiume Reno delimita il territorio comunale per una lunghezza di .\nClima.\nWiesbaden, grazie alla sua posizione protetta ai piedi del Taunus, ha un clima piuttosto mite: la temperatura media annua \u00e8 di , in un anno cadono mediamente di pioggia e vi sono mediamente ore di sole. Questo clima fa di Wiesbaden una delle citt\u00e0 pi\u00f9 calde in Germania. La sua posizione in un avvallamento e la presenza di alcuni grandi edifici limitano il ricambio d'aria nel centro cittadino.\nConfini.\nI seguenti comuni confinano con Wiesbaden o si trovano comunque nelle sue immediate vicinanze (l'elenco \u00e8 ordinato in senso orario partendo da nord): Taunusstein, Niedernhausen, Eppstein, Hofheim am Taunus, Hochheim am Main, Ginsheim-Gustavsburg, Magonza (Mombach), Budenheim, Walluf, Eltville sul Reno e Schlangenbad.\nStoria.\nLe sorgenti termali di Wiesbaden erano note gi\u00e0 ai Romani, che fecero costruire in questa zona un forte ausiliario tra il 6 ed il 15 dopo Cristo. Esse furono descritte per la prima volta nel 77 nella \"Naturalis historia\" di Plinio il Vecchio. Nacque quindi un insediamento romano con il nome di \"Aquae Mattiacorum\" (ancora sulla facciata del Kurhaus, il palazzo delle terme, vi \u00e8 l'iscrizione Aquis Matthiacis), che fa riferimento ad un'antica popolazione germanica.\nNegli anni 828-830 compare per la prima volta il nome \"Wisibada\" (terme tra i prati), citato da Eginardo, biografo di Carlo Magno.\nNel 1170 il territorio occupato dall'odierna Wiesbaden pass\u00f2 sotto il dominio dei duchi di Nassau.\nNel 1232 Wiesbaden divent\u00f2 citt\u00e0 libera dell'Impero. Questo potrebbe essere uno dei motivi che hanno portato l'arcivescovo di Magonza nel 1242 ad ordinare la distruzione della citt\u00e0.\nNel 1296 il re Adolfo di Nassau fece costruire il convento di Klarenthal. Nello stesso anno la citt\u00e0 fu occupata dalle truppe di Ludwig di Baviera. Il convento di Klarenthal ed i terreni circostanti furono saccheggiati e devastati.\nNel 1525, durante la guerra dei contadini tedeschi, gli abitanti di Wiesbaden parteciparono alle insurrezioni e dopo la loro sconfitta persero tutti i loro privilegi, che riuscirono ad ottenere nuovamente soltanto nel 1566. Con la nomina del prete luterano Wolf Denthener, Wiesbaden ader\u00ec alla riforma nel 1543.\nTra il 1609 ed il 1610 fu costruito il vecchio municipio, che \u00e8 il pi\u00f9 antico edificio della citt\u00e0. Quasi tutti gli edifici antecedenti furono distrutti da due incendi, rispettivamente nel 1547 e nel 1561.\nNel 1744 il castello di Biebrich divenne residenza della famiglia Nassau, nel 1806 Wiesbaden divenne sede del governo e capitale del ducato di Nassau, sotto il cui dominio gli uomini di Wiesbaden dovettero partecipare alle guerre napoleoniche. Nel Luisenplatz si trova un monumento ai caduti nella battaglia di Waterloo del 1815. Il ruolo di capitale tramont\u00f2 nel 1866 quando, in conseguenza della guerra austro-prussiana, il Granducato di Nassau perse la sua indipendenza e fu annesso al Regno di Prussia.\nNel XIX secolo inizi\u00f2 il periodo di maggior splendore di Wiesbaden e la sua ascesa a citt\u00e0 mondiale della cultura. La citt\u00e0 si espanse notevolmente, sviluppando le sue terme ed assumendo notevole rilevanza come citt\u00e0 di congressi e sede governativa. La \"Nizza del nord\" fu spesso scelta dall'imperatore Guglielmo II come destinazione per dei periodi di vacanza in estate. A seguito della corte imperiale vennero numerosi nobili, artisti ed imprenditori, molti dei quali si stabilirono in citt\u00e0. A questo periodo risalgono parecchi edifici pubblici, tra cui il Kurhaus (palazzo delle terme) con annesso casin\u00f2 ed il teatro di Stato dell'Assia (Hessische Staatstheater) presso la Wilhelmstra\u00dfe.\nGrazie alla crescita demografica nel periodo dell'industrializzazione, Wiesbaden continu\u00f2 a svilupparsi rapidamente fino all'inizio del XX secolo. La popolazione quasi decuplic\u00f2 tra il 1840 (circa abitanti) ed il 1910 (circa abitanti). La crescita della citt\u00e0 port\u00f2 alla nascita di nuovi quartieri, in cui furono costruiti edifici negli stili architettonici dell'eclettismo, del classicismo e dello Jugendstil.\nLa popolarit\u00e0 di Wiesbaden come citt\u00e0 termale termin\u00f2 con la fine della prima guerra mondiale. Nel 1918 la citt\u00e0 fu occupata dall'esercito francese; nel 1921 fu firmato il trattato di Wiesbaden sui danni di guerra che i tedeschi dovettero pagare alla Francia. Nel 1925 Wiesbaden divent\u00f2 il quartier generale dell'armata britannica del Reno e lo rimase fino al ritiro delle forze di occupazione dalla Renania nel 1930. Tra 1944 e 1945, con la partizione della Provincia d'Assia-Nassau, Wiesbaden divenne capoluogo della neo-istituita provincia di Nassau, nell'ambito dello Stato libero di Prussia.\nNella seconda guerra mondiale Wiesbaden fu in buona parte risparmiata dai bombardamenti alleati. Il pesante attacco aereo della notte tra il 2 ed il 3 febbraio 1945 non ebbe gli effetti previsti a causa delle cattive condizioni meteorologiche. Wiesbaden fu occupata dalle truppe appartenenti alla 80\u00aa Divisione statunitense il 28 marzo 1945. Le frazioni di Magonza sulla sponda destra del Reno (Am\u00f6neburg, Kastel e Kostheim) furono annesse a Wiesbaden in seguito ad un'ordinanza dell'amministrazione militare. Questo fatto costituisce una delle cause dell'odierna rivalit\u00e0 tra Wiesbaden e Magonza. Il generale Dwight D. Eisenhower fond\u00f2 il Land Gro\u00df-Hessen (Grande Assia), di cui Wiesbaden divenne capitale.\nDopo la formazione della Repubblica Federale Tedesca nel 1949, la Wiesbaden ora capitale dell'Assia divenne sede di due autorit\u00e0 federali: la prima \u00e8 l'Ente federale per la lotta alla criminalit\u00e0 (Bundeskriminalamt), fondato nel 1953; nel 1956, nella zona della stazione centrale, fu poi costruito il palazzo dell'Ente federale di statistica (Statistische Bundesamt). L'aeroporto militare di Erbenheim fu uno degli otto aeroporti da cui partirono i voli per il ponte aereo con Berlino Ovest tra il 24 giugno 1948 ed il 12 maggio 1949, periodo in cui i sovietici avevano bloccato le altre vie di accesso alla citt\u00e0.\nNel 1957 furono inaugurate le Rhein-Main-Hallen, utilizzate come spazio per esposizioni, e negli anni sessanta sorsero i primi grattacieli a Gr\u00e4selberg, Klarenthal e Schelmengraben. Dopo che nel 1961 la ZDF, il secondo canale televisivo pubblico tedesco, scelse Magonza come sede principale, Wiesbaden ne divenne provvisoriamente la sede amministrativa. Tra il 1969 ed il 1974 \u00e8 stata creata la zona pedonale.\nIl 2 aprile 1970 fu inaugurata la clinica tedesca per la diagnostica (Deutsche Klinik f\u00fcr Diagnostik) nei pressi delle Aukamm Housings. Il 1\u00ba gennaio 1977 furono annessi a Wiesbaden i paesi di Auringen, Breckenheim, Delkenheim, Medenbach, Naurod e Nordenstadt. La popolazione che si aggiunse con tale provvedimento supera i abitanti. Nel 2003 la cittadinanza ha iniziato una contestazione al progetto di trasferire l'ente federale per la lotta alla criminalit\u00e0 (Bundeskriminalamt) a Berlino. La controversia non \u00e8 ancora risolta.\nSimboli.\nLo stemma della citt\u00e0 di Wiesbaden presenta tre gigli (due sopra, uno sotto) dorati su sfondo azzurro. I gigli comparvero per la prima volta nei sigilli della citt\u00e0 nel XVI secolo e pare siano di origine francese.\nI colori azzurro e giallo rimandano ai tempi del dominio della famiglia Nassau. Ufficialmente lo stemma \u00e8 stato adottato nella sua forma nell'anno 1906.\nMonumenti e luoghi d'interesse.\nSchlo\u00dfplatz.\nIn posizione centrale nella parte pi\u00f9 antica della citt\u00e0, all'interno dell\"'Historische F\u00fcnfeck\", troviamo il Schlo\u00dfplatz (piazza del Castello). Qui sorgono l'edificio pi\u00f9 antico della citt\u00e0, cio\u00e8 il \"Vecchio Municipio\", costruito tra il 1608 ed il 1610, in cui oggi ha sede l'anagrafe, e l'attuale municipio, progettato da Georg von Hauberrisser ed edificato tra il 1884 ed il 1887.\nIl lato nord della piazza \u00e8 dominato dall'antico \"Stadtschloss\" (castello cittadino) dei duchi di Nassau costruito tra il 1837 ed il 1842, il cui interno ben conservato contrasta con l'attuale aspetto della facciata. Il castello fu usato ripetutamente come dimora dall'imperatore Guglielmo II durante i suoi periodi di permanenza a Wiesbaden; oggi invece vi ha sede il parlamento regionale dell'Assia (\"Hessischer Landtag\").\nTra il 1853 ed il 1862 Carl Boos costru\u00ec una chiesa luterana, la \"Marktkirche\", con 5 torri, una delle quali, con i suoi 98 metri, \u00e8 ancora oggi l'edificio pi\u00f9 alto della citt\u00e0. La chiesa, originariamente chiamata \"Naussauer Landesdom\", \u00e8 stata progettata sul modello della \"Friedrichswerdersche Kirche\" di Berlino.\nA est la piazza era delimitata dalla \"H\u00f6here T\u00f6chterschule\" costruita tra il 1898 ed il 1901 sul progetto di Felix August Helfgott Genzmer. Questo edificio \u00e8 stato distrutto durante la seconda guerra mondiale, cos\u00ec come il pinnacolo principale del nuovo municipio.\nA sud del municipio e della \"Marktkirche\" si trovano lo storico \"Marktkeller\" e la \"Markts\u00e4ule\".\nWilhelmstra\u00dfe e Kureck.\nSul bordo orientale dello \"Historische F\u00fcnfeck\" \u00e8 situata l'elegante \"Wilhelmstra\u00dfe\" (letteralmente: via Guglielmo). Accanto a raffinati negozi e caff\u00e8, troviamo qui il museo di Wiesbaden, l\"'Erbprinzenpalais\", costruito tra il 1813 ed il 1817 (oggi sede della Camera di Commercio), e la \"Villa Clementine\", dove \u00e8 stata ambientata la versione cinematografica dei \"I Buddenbrook\" di Thomas Mann. Ogni anno ai primi di giugno si svolge il \"Wilhelmstra\u00dfenfest\", cio\u00e8 la festa della Wilhelmstra\u00dfe.\nA est della Wilhelmstra\u00dfe \u00e8 stato realizzato nel 1860 il parco del \"Warmer Damm\". A oriente del parco, lungo la \"Paulinenstra\u00dfe\", sorge la \"S\u00f6hnlein-Villa\", chiamata anche \"la Casa Bianca\" per la sua somiglianza con il noto edificio di Washington.\nAll'estremit\u00e0 settentrionale della Wilhelmstra\u00dfe si trova il cosiddetto \"Kureck\". Vi si trova il \"Bowling Green\", un'area verde di forma rettangolare con due imponenti fontane, circondata da un complesso di edifici posti a ferro di cavallo. A est si trova il \"Kurhaus\" (palazzo delle cure), costruito tra il 1905 ed il 1907 da Friedrich von Thiersch e nel quale, tra l'altro, oggi \u00e8 ospitato il casin\u00f2. Dietro al \"Kurhaus\" si estende per circa 7,5 ettari il \"Kurpark\" (parco delle cure), progettato nello stile dei giardini all'inglese. A nord del \"Bowling Green\" sono erette le \"Kurhauskolonnaden\", che grazie ai loro di lunghezza formano la loggia pi\u00f9 lunga d'Europa. Di fronte ad esse si trovano le \"Theaterkolonnaden\" e l\"'Hessische Staatstheater\" (il teatro statale dell'Assia), inaugurato nel 1894. Dall'altro lato della \"Wilhelmstra\u00dfe\", di fronte al \"Bowling Green\", si trova la statua dell'imperatore Federico III e l'albergo \"Nassauer Hof\".\nNelle immediate vicinanze del \"Bowling Green\" si estende il \"Kranzplatz\" con il \"Kochbrunnentempel\" (letteralmente: tempietto della fontana bollente). Dal Kochbrunnen sgorgano ogni giorno circa litri d'acqua ad una temperatura di . Nell'antica \"Trinkhalle\" sul lato occidentale della piazza si trova oggi un ristorante. Attorno alla piazza sono sorti i pi\u00f9 lussuosi alberghi della citt\u00e0: lo \"\"Schwarze Bock\", il pi\u00f9 antico albergo della Germania (\u00e8 stato fondato nel 1486), l'ex \"Palasthotel\" e l'ex \"Hotel Rose\", dove dal settembre 2004 ha sede la cancelleria di Stato dell'Assia.\nAltre zone del centro.\nNon lontano dal \"Kranzplatz\" c'\u00e8 lo storico \"Kaiser-Friedrich-Bad\" del 1913 (una piscina alimentata da sorgenti termali) ed il \"R\u00f6mertor\", con i resti delle mura romane.\nLa \"Adolfsallee\" e la sua prosecuzione, la \"Adolfsstra\u00dfe\", conducono al \"Luisenplatz\". Qui si trova la chiesa cattolica di San Bonifacio, costruita tra il 1844 ed il 1849 in stile neogotico con due torri di . Nel \"Luisenplatz\" c'\u00e8 anche il ministero della pubblica istruzione dell'Assia. L'obelisco della battaglia di Waterloo al centro della piazza ricorda i cittadini del ducato di Nassau caduti nelle guerre di liberazione del 1815 contro Napoleone.\nA sud del \"Luisenplatz\", la \"Rheinstra\u00dfe\" conduce alla \"Ringkirche\" costruita tra il 1892 ed il 1894 da Johannes Otzen con una doppia torre alta 65 m. Si tratta del primo esempio del rivoluzionario \"programma di Wiesbaden\", che ha profondamente influenzato lo stile architettonico delle chiese protestanti tedesche fino alla prima guerra mondiale. Nella \"Rheinstra\u00dfe\" \u00e8 situata anche la \"biblioteca del Land dell'Assia\" con volumi ed un'antica sala di lettura, il ministero delle scienze e dell'arte dell'Assia e la sede centrale della banca \"Nassauische Sparkasse\".\nLa \"Bahnhofstra\u00dfe\" collega il \"Schlo\u00dfplatz\" alla stazione centrale, costruita tra il 1904 ed il 1906 in stile neobarocco con una torre dell'orologio alta in arenaria rossa. Dalla stazione parte la \"Ringstra\u00dfe\" realizzata attorno al 1900. All'angolo con la \"Moritzstra\u00dfe\" si trova il \"Landeshaus\", che oggi ospita il ministero dell'economia, dei trasporti e dello sviluppo dell'Assia.\nFuori dal centro storico.\nDal \"Nerotal\" parte la \"Nerobergbahn\", un mezzo su rotaia azionato da un sistema di contrappesi ottenuti riempiendo e svuotando delle cisterne d'acqua. Essa \u00e8 stata costruita nel 1888 e sale sul \"Neroberg\", alto . Qui, oltre ad un vigneto, troviamo una chiesa russo-ortodossa (spesso impropriamente chiamata \"Cappella Greca\"), con delle vistose cupole dorate. Dal tempietto del Monopteros, sulla cima del \"Neroberg\", si gode di una notevole vista sul centro cittadino, fino al Reno.\nNella frazione di Sonnenberg, su una collina al centro di una stretta vallata, sorge un castello del XIII secolo. Dalla sua torre si ha un'ottima visuale sulle mura di Sonnenberg, in gran parte ben conservate.\nLa frazione di Dotzheim \u00e8 la stazione terminale della ferrovia turistica di Nassau, chiamata anche \"Aartalbahn\"\", che ancora oggi \u00e8 percorsa dagli storici treni. La linea ferroviaria da Wiesbaden a Diez \u00e8 considerata un vero e proprio \"monumento tecnologico\".\nIl castello barocco di Biebrich, costruito tra il 1700 ed il 1750 sulle rive del Reno, \u00e8 stato a lungo la residenza dei duchi di Nassau. Nell'adiacente parco di 50 ettari in stile inglese si tiene ogni anno a Pentecoste il tradizionale torneo ippico.\nNella periferia nord-occidentale di Wiesbaden, dove iniziano le zone boschive del Taunus, \u00e8 situato il parco della \"Fasanerie\", in cui sono ospitate numerose specie vegetali ed animali. Questo \u00e8 anche il punto di partenza ideale per un'escursione sullo \"Schl\u00e4ferskopf\", su cui sorge una torre panoramica.\nSociet\u00e0.\nEvoluzione demografica.\nLa popolazione della citt\u00e0 \u00e8 cresciuta in modo particolare nel periodo dall'inizio dell'industrializzazione all'inizio della seconda guerra mondiale. Tra il 1800 ed il 1939 gli abitanti di Wiesbaden passarono da a unit\u00e0. Questo incremento demografico fu favorito dalla posizione favorevole allo sviluppo economico, data dalla presenza del fiume Reno e dalla vicinanza della regione della Ruhr. Dopo la seconda guerra mondiale l'ulteriore crescita della popolazione \u00e8 dovuta principalmente all'annessione di alcune frazioni orientali ed all'immigrazione di numerosi stranieri.\nNel 2002 il 17,5% degli abitanti non aveva la cittadinanza tedesca. Tale percentuale \u00e8 significativamente pi\u00f9 bassa rispetto all'analogo dato di alcune citt\u00e0 vicine come Francoforte (26,4%) e Offenbach (31,2%). La percentuale di stranieri sul totale della popolazione \u00e8 comunque cresciuto del 55% dal 1980 (anno in cui era dell'11,3%) al 2002.\nLa seguente tabella mostra la crescita della popolazione di Wiesbaden. Fino al 1833 si tratta di stime, i dati successivi sono tratti da censimenti e da altri documenti della pubblica amministrazione.\nReligione.\nLa zona della citt\u00e0 di Wiesbaden apparteneva in origine alla diocesi di Magonza. Nel 1543 i signori di Nassau introdussero la riforma protestante. In citt\u00e0 si diffuse cos\u00ec il luteranesimo, ma a partire dal XVIII secolo appaiono anche comunit\u00e0 riformate. Nel 1817 all'interno del ducato di Nassau fu siglata l'unione tra le comunit\u00e0 riformate e quelle luterane. Esse entrarono cos\u00ec a far parte della Chiesa evangelica di Nassau, che fu poi inserita nella Chiesa evangelica d'Assia e Nassau di Darmstadt. In reazione all'unione del 1817 si sono formate comunit\u00e0 luterane, appartenenti al distretto ecclesiastico dell'Assia meridionale della Chiesa evangelico-luterana indipendente.\nDal XVIII secolo tornarono ad esserci alcuni cattolici ed a partire dal 1791 essi poterono nuovamente celebrare messa pubblicamente; nel 1801 ottennero un proprio luogo di culto. I cattolici di Wiesbaden appartengono alla diocesi di Limburg, che nel 1827 fu rifondata per il ducato di Nassau.\nLa comunit\u00e0 ebraica di Wiesbaden inaugur\u00f2 nel 1869 una sontuosa sinagoga sul \"Michelsberg\"; essa fu distrutta nella notte dei cristalli del 1938 ed oggi ne sono rimasti soltanto dei cartelli commemorativi. Gi\u00e0 nel dicembre 1946 fu rifondata una nuova comunit\u00e0 ebraica e fu costruita una nuova sinagoga nei pressi della stazione di polizia della Friedrichstra\u00dfe. Nella periferia delle citt\u00e0 si trova anche un cimitero ebraico. In seguito ai flussi migratori dall'Europa orientale oggi la comunit\u00e0 ebraica conta pi\u00f9 di 700 persone.\nAttualmente a Wiesbaden sono presenti le seguenti comunit\u00e0 religiose:\nCultura.\nIstruzione.\nBiblioteche.\nLa biblioteca comunale, nella zona pedonale, e la biblioteca del Land, nella Rheinstra\u00dfe, sono liberamente accessibili a tutti i cittadini. La biblioteca dell'Ente Federale di Statistica \u00e8 la pi\u00f9 fornita in tutta la Germania per quello che riguarda i testi di argomento statistico. A Wiesbaden si trova anche il principale archivio statale dell'Assia (Hessische Hauptstaatsarchiv).\nAll'angolo tra la Wilhelmstra\u00dfe e la Frankfurter Stra\u00dfe, nella Villa Clementine, vengono inoltre organizzate letture pubbliche di testi letterari ed altre iniziative culturali.\nScuole.\nA Wiesbaden ha sede un istituto parauniversitario di qualificazione professionale, la Fachhochschule Wiesbaden, fondato nel 1971 grazie alla fusione di una scuola della citt\u00e0 con varie scuole di Geisenheim, Idstein e R\u00fcsselsheim.\nWiesbaden \u00e8 la maggiore citt\u00e0 tedesca (ed oltre a Schwerin l'unica capitale di un Land) che non ha un'universit\u00e0.\nLa \"European Business School\" sta pensando alla possibilit\u00e0 di trasferirsi da Oestrich-Winkel a Wiesbaden e di ampliare la sua offerta formativa per ottenere il riconoscimento di universit\u00e0.\nPresso la Martin-Niem\u00f6ller-Schule (MNS) ha sede lo storico osservatorio astronomico della citt\u00e0, ora utilizzato a fini divulgativi.\nMusei.\nI musei presenti in citt\u00e0 sono:\nTeatri.\nI teatri di Wiesbaden sono i seguenti:\nAltro.\nNel \"Thalhaus\" e nel Kulturzentrum Schlachthof si svolgono numerose attivit\u00e0 culturali, come spettacoli teatrali e concerti.\nGeografia antropica.\nUrbanistica.\nL'attuale assetto urbanistico della citt\u00e0 di Wiesbaden \u00e8 stato determinato in particolare dai seguenti tre fattori:\nGrazie a questi fattori oggi il centro storico di Wiesbaden presenta un alto grado di omogeneit\u00e0 negli edifici, quasi tutti riconducibili agli stili architettonici del classicismo, dell'eclettismo e dello Jugendstil. Alla fine dell'Ottocento risalgono alcuni quartieri residenziali, come ad esempio il quartiere del Rheingau, quello dei Feldherrn, quello dei poeti e la zona della Ringstra\u00dfe. Alle abitazioni si sono ben presto aggiunti numerosi edifici pubblici come il palazzo delle terme (Kurhaus) con annesso parco, il teatro di Stato dell'Assia (Hessisches Staatstheater), la Marktkirche (una chiesa costruita tra il 1853 ed il 1862 da Carl Boos con il nome di Nassauer Landesdom), cos\u00ec come vasti parchi, tra cui il Warmer Damm, le Reisinger-Anlagen ed il Bowling Green.\nAllontanandosi dal centro storico gli edifici antichi lasciano sempre pi\u00f9 il posto a case risalenti al secondo dopoguerra.\nStruttura urbanistica del centro.\nLa citt\u00e0 pu\u00f2 essere suddivisa in vari settori. La parte pi\u00f9 intensamente urbanizzata si trova in una zona pianeggiante ai piedi del Taunus. Essa pu\u00f2 essere ulteriormente suddivisa come segue.\nSui pendii delle colline che circondano la citt\u00e0 vi sono ampie zone residenziali con numerose ville della fine dell'Ottocento. In particolare si tratta della valle del Nerotal (ai piedi del Neroberg) e delle sue immediate vicinanze, del Philippsberg a nord della Emser Stra\u00dfe, della frazione di Sonnenberg e del cosiddetto Villengebiet Ost, a est della Wilhelmstra\u00dfe e della Friedrich-Ebert-Allee.\nNella zona sud-orientale del centro (Gustav-Stresemann-Ring e Berliner Stra\u00dfe) sono sorti fin dagli anni cinquanta del Novecento alcuni moderni edifici amministrativi.\nSuddivisioni amministrative.\nDistretti.\nLa citt\u00e0 \u00e8 suddivisa in 26 distretti (\"Ortsbezirke\"):\nFrazioni.\nNel 1945, durante il periodo di amministrazione militare statunitense della citt\u00e0, sono state inglobate nel territorio comunale di Wiesbaden alcune frazioni di Magonza che si trovavano nella zona controllata dagli americani (Magonza, trovandosi dall'altra parte del Reno, era amministrata dai francesi). L'appartenenza delle frazioni Am\u00f6neburg, Kastel e Kostheim al comune di Wiesbaden, che doveva essere limitata temporalmente al periodo di occupazione degli alleati, si \u00e8 prolungata fino al giorno d'oggi. Nella seguente tabella sono riportate le frazioni della citt\u00e0 con l'anno di acquisizione e l'estensione in ettari.\nAlcune delle frazioni (Dotzheim, Schierstein e Rambach) sono ormai inglobate nell'area metropolitana di Wiesbaden; altre, come Biebrich e Bierstadt, hanno mantenuto una loro identit\u00e0 cittadina. Le frazioni orientali (Naurod, Auringen, Breckenheim, Kloppenheim, Hessloch, Igstadt, Nordenstadt, Erbenheim e Delkenheim) hanno invece prevalentemente un carattere rurale. Altre due frazioni sono Frauenstein e Dotzheim, che sono le uniche situate ad ovest della citt\u00e0.\nLe principali zone industriali si trovano a sud del centro cittadino, vicino al Reno: a Schierstein, Biebrich, Am\u00f6neburg, Kastel e Kostheim. Altre industrie si trovano nelle frazioni orientali (Erbenheim e Nordenstadt), favorite dal passaggio dell'autostrada 66.\nIn alcune zone periferiche c'\u00e8 stata, e in parte c'\u00e8 ancora, una presenza militare statunitense. Nella zona nord-orientale di Wiesbaden vi sono alcune zone residenziali (Housings Aukamm, Crestview e Hainerberg Village) in cui vivono i militari della base aerea di Wiesbaden-Erbenheim. Nel 1993 gli americani si sono ritirati dal Camp Pieri a Dotzheim e dal Camp Lindsey (nell'attuale quartiere Europa) nella parte occidentale del centro della citt\u00e0. Le ex caserme sono state trasformate in appartamenti privati ed in edifici pubblici, tra cui una scuola.\nEconomia.\nGrazie anche al suo ruolo di capitale dell'Assia, l'economia di Wiesbaden \u00e8 principalmente legata al settore terziario, mentre l'apporto delle industrie \u00e8 in continua regressione da alcuni decenni. Oltre ai vari enti legati alla pubblica amministrazione del Land, hanno sede a Wiesbaden anche il Bundeskriminalamt (ente federale per la lotta alla criminalit\u00e0), il Landeskriminalamt dell'Assia (l'analogo ente su scala regionale), lo Statistische Bundesamt (ente federale di statistica) e la Deutsche Klinik f\u00fcr Diagnostik (clinica tedesca per la diagnostica). Vi sono inoltre le sedi di numerose altre organizzazioni, come il Karl-Br\u00e4uer-Institut des Bundes der Steuerzahler e la Gesellschaft f\u00fcr deutsche Sprache (societ\u00e0 per la lingua tedesca).\nIl turismo, legato principalmente alle cure termali ed ai congressi, ha un ruolo significativo, ma non vitale, per l'economia.\nCirca aziende hanno sede a Wiesbaden: tra di esse ricordiamo la Abbott, la CSC Ploenzke AG, la Dyckerhoff (a Mainz-Am\u00f6neburg) e la Linde AG (a Mainz-Kostheim).\nA Mainz-Am\u00f6neburg vi \u00e8 il sito archeologico di Mosbacher Sande, dove sono stati rinvenuti numerosi fossili risalenti a circa anni fa.\nAttivit\u00e0 curative e termali.\nWiesbaden \u00e8 famosa per le sue sorgenti termali al cloruro di sodio, che vengono utilizzate a scopo curativo in presenza di malattie reumatiche e delle vie respiratorie.\nNel centro della citt\u00e0 vi sono 26 sorgenti calde, con temperature tra i 46 ed i . Esse forniscono giornalmente circa 2 milioni di litri d'acqua; tale valore supera di molto quello di qualsiasi altra citt\u00e0 tedesca (al secondo posto troviamo Baden-Baden con litri giornalieri). Lo sfruttamento delle acque termali avviene fin dai tempi dell'Impero romano ed oggi molte sorgenti sono liberamente accessibili. Tra di esse ricordiamo in particolare il \"Kochbrunnen\" (), che da solo fornisce quasi litri al giorno. Il \"Kaiser-Friedrich-Bad\" \u00e8 alimentato dalla \"Adlerquelle\" (, litri al giorno). Anche la piscina termale comunale dell\"'Aukammtal\" \u00e8 alimentata da sorgenti naturali, cos\u00ec come alcune piscine private, principalmente di propriet\u00e0 di alberghi (\"Badehaus Rose\", \"Schwarzer Bock\", \"Goldenes Ross\", \"B\u00e4ren\" e \"Nassauer Hof\"). Oltre al \"Kochbrunnen\" le principali altre sorgenti pubbliche sono il \"B\u00e4ckerbrunnen\" (, litri al giorno) ed il \"Faulbrunnen\" (, litri al giorno). Il \"Faulbrunnen\", che letteralmente significa \"fontana marcia\", deve il suo nome all'elevato contenuto di zolfo della sua acqua; a causa della temperatura troppo bassa esso non viene per\u00f2 considerato sorgente termale.\nLe terme ed il casin\u00f2 hanno indotto a visitare la citt\u00e0 personaggi come Johann Wolfgang von Goethe, F\u00ebdor Michajlovi\u010d Dostoevskij, Richard Wagner, Alexej von Jawlensky e Johannes Brahms.\nDopo la prima guerra mondiale, quando Wiesbaden perse la sua fama di citt\u00e0 mondiale della cultura, la funzione curativa delle terme inizi\u00f2 a prevalere su quella dilettevole. Oggi ci sono numerose cliniche specializzate, tra cui la \"Deutsche Klinik f\u00fcr Diagnostik\" (clinica tedesca per la diagnostica).\nVi si trova lo Hessisches Staatstheater.\nVino e spumante.\nWiesbaden si trova nella regione del Rheingau, famosa per i suoi vini. Una volta all'anno, per una settimana, si tiene la Rheingauer Weinwoche, durante la quale lo Schlo\u00dfplatz davanti al vecchio municipio si trasforma nella \"pi\u00f9 grande enoteca del mondo\", come recita lo slogan. Ricordiamo inoltre i vigneti sul Neroberg ed i numerosi produttori di vino e spumante come Henkell, S\u00f6hnlein e F\u00fcrst von Metternich.\nCinema e televisione.\nA Wiesbaden hanno sede parecchie aziende del settore mediatico. Nella localit\u00e0 \"Unter den Eichen\", da dove tra il 1964 e l'1984 venivano trasmessi i programmi della ZDF, oggi hanno sede la \"Taunusfilm GmbH\", che realizza numerose produzioni televisive, cos\u00ec come alcune sezioni della Fachhochschule Wiesbaden dell'indirizzo mediatico. Dal 2002 si trova l\u00ec anche la stazione radio locale non commerciale Radio RheinWelle 92,5.\nWiesbaden \u00e8 anche sede di molte associazioni ed istituzioni legate alla cinematografia.\nQui si trovano le sedi della Spitzenorganisation der Filmwirtschaft (SPIO), la Freiwillige Selbstkontrolle (FSK), la Filmbewertungsstelle (FBW), la Fondazione Friedrich Wilhelm Murnau, che si occupa dell'amministrazione e della conservazione di gran parte del patrimonio cinematografico tedesco, cos\u00ec come l'archivio del Deutsche Filminstitut.\nNel Wiesbadener Landtag (parlamento regionale dell'Assia) vi \u00e8 uno studio televisivo e radiofonico della televisione pubblica dell'Assia (Hessischer Rundfunk) ed una redazione della trasmissione televisiva di approfondimento politico \"de facto\".\nIn citt\u00e0 hanno sede anche alcune case editrici, come il \"Deutscher Genossenschafts-Verlag\", il \"Verlag Dr. Th. Gabler\", il \"Westdeutscher Verlag\" ed il \"Vieweg\".\nI quotidiani locali di Wiesbaden sono il \"Wiesbadener Kurier\" ed il \"Wiesbadener Tagblatt\".\nTurismo.\nIl turismo, legato alle cure termali, ai congressi ed al ruolo politico ed amministrativo della citt\u00e0, non \u00e8 trascurabile da un punto di vista economico. Negli alberghi della citt\u00e0 si contano annualmente circa pernottamenti, senz'altro pochi rispetto agli di Berlino ed ai di Francoforte sul Meno, ma paragonabili al di Brema ed agli di Heidelberg.\nAttualmente in citt\u00e0 si contano 67 tra alberghi e pensioni, per un totale di circa posti letto. L'ostello dell\"'Els\u00e4sser Platz\" \u00e8 uno dei pi\u00f9 grandi di tutta la Germania ed offre 220 posti letto. A queste strutture si aggiungono tre campeggi, che ospitano annualmente persone per un totale di pernottamenti.\nInfrastrutture e trasporti.\nLa citt\u00e0 di Wiesbaden \u00e8 ben connessa alla rete viaria tedesca, tramite l'autostrada A66 e le strade statali B 54, B 262, B 263, B 417 e B 455.\nIl trasporto pubblico \u00e8 garantito dagli autobus della ESWE e di alcune altre ditte. Wiesbaden \u00e8 stata la prima citt\u00e0 tedesca a sostituire i tram con gli autobus ed \u00e8 stata anche la prima ad introdurre le corsie riservate ai mezzi pubblici.\nDalla stazione centrale partono i treni suburbani della \"S-Bahn\" Reno-Meno, diretti a Francoforte, cos\u00ec come numerosi altri treni regionali ed i treni che costeggiano il Reno sulla riva destra fino a Coblenza, passando per R\u00fcdesheim am Rhein. Dal 2002, con la costruzione della linea da Francoforte a Colonia, Wiesbaden \u00e8 servita anche da treni ad alta velocit\u00e0.\nI dintorni di Wiesbaden.\nLa zona del \"Rheingau\", considerata patrimonio dell'umanit\u00e0 dall'UNESCO, merita di essere visitata per i suoi vigneti, il \"Niederwalddenkmal\", il monastero \"Kloster Eberbach\", le antiche citt\u00e0 di R\u00fcdesheim am Rhein, Eltville sul Reno e Kiedrich cos\u00ec come per i numerosi castelli. Il \"Rheinsteig\", un recente sentiero che collega Wiesbaden (Biebrich) a Bonn, passa vicino a tutti i castelli della riva destra del Reno lungo la parte centrale del suo corso.\nAnche il Taunus, con le sue cime boscose, offre numerose possibilit\u00e0 per escursioni a piedi o in bicicletta. Meritano di essere viste anche le caratteristiche case dei centri di Idstein, Eppstein e Hochheim am Main. Nei giorni festivi dei mesi estivi \u00e8 in funzione la gi\u00e0 menzionata \"Aartalbahn\", che, con i suoi treni da museo, \u00e8 anche un utile mezzo di trasporto per gli escursionisti. Da Wiesbaden-Dotzheim \u00e8 possibile in questo modo raggiungere le stazioni di \"Chausseehaus, Eiserne Hand, Hahn-Wehen, Bleidenstadt, Bad Schwalbach, Breithardt\" e \"Hohenstein\".\nIl \"Taunus-Wunderland\" tra Wiesbaden e Bad Schwalbach \u00e8 un parco divertimenti per bambini e ragazzi.\nCon i treni della S-Bahn sono inoltre facilmente raggiungibili le citt\u00e0 di Francoforte sul Meno e Magonza.\nAmministrazione.\nFunzioni come capitale dell'Assia.\nA partire dal 1949 Wiesbaden \u00e8 la capitale del Land dell'Assia e pertanto vi si trovano tutti gli organismi del governo regionale: il parlamento regionale, la cancelleria di Stato (sede del presidente del consiglio dei ministri dell'Assia) e tutte le altre autorit\u00e0 del Land.\nAmministrazione della citt\u00e0 di Wiesbaden.\nPer molti secoli il potere nella citt\u00e0 era detenuto dallo scoltetto e dagli scabini del tribunale cittadino. Ad essi erano affiancati due borgomastri, che costituivano l'effettivo organo governativo. A partire dal XV secolo i borgomastri apparivano spesso come i reali detentori del potere politico, ma furono ben presto soppiantati nuovamente dallo scoltetto. Nel 1775 il tribunale cittadino ottenne dal duca Karl Wilhelm von Nassau il titolo onorifico di consiglio cittadino.\nA partire dal XV secolo al tribunale si affianc\u00f2 un consiglio. In epoca prussiana i borgomastri ottennero il titolo di Oberb\u00fcrgermeister. Al giorno d'oggi l'Oberb\u00fcrgermeister (sindaco) \u00e8 eletto direttamente dal popolo.\nSport.\nLe principali squadre di calcio della citt\u00e0 sono: l\"'SV Wiesbaden\", il SV Wehen Wiesbaden, la \"SG Germania Wiesbaden\", il \"Biebricher FV 02\", il \"FSV Schierstein 08\", il \"TuS Dotzheim\" e la \"SpVgg. Nassau Wiesbaden\".\nLa squadra femminile di pallavolo \"1. VC Wiesbaden\" gioca attualmente in prima serie, mentre gli uomini del \"TuS Eintracht Wiesbaden\" giocano in seconda serie.\nProbabilmente il principale evento sportivo dell'anno \u00e8 il torneo ippico di Pentecoste nel parco del castello di Biebrich.\nA Wiesbaden ci sono anche numerose associazioni di Sch\u00fctzen. Vari atleti olimpici provengono dal Sch\u00fctzenverein di Biebrich 1864; alcuni di essi hanno anche vinto delle medaglie."}
{"id": "55735", "revid": "123060729", "url": "https://it.wikipedia.org/wiki?curid=55735", "title": "Tabula recta", "text": "In crittografia, la tabula recta, \u00e8 una disposizione di una serie di righe dell'alfabeto a quadrato, queste righe vengono costruite sfalsandole di una lettera (verso destra o verso sinistra).\nStoria.\nVenne creata nel 1508 da Johannes Trithemius, ma viene spesso chiamata tavola di Vigen\u00e8re in quanto \u00e8 stata in seguito utilizzata nell'omonimo cifrario.\nTritemio utilizz\u00f2 la \"tabula recta\" per definire un cifrario polialfabetico che era equivalente nel suo risultato finale al disco cifrante di Leon Battista Alberti, eccetto per il fatto che nel disco dell'Alberti gli alfabeti erano mescolati. La \"tabula recta\" viene spesso menzionata quando si spiegano le cifrature analogiche dell'era antecedente i computer, includendo il cifrario di Vigen\u00e8re e, sempre di Vigen\u00e8re, il meno noto (ma molto pi\u00f9 resistente alla decodifica) cifrario ad autochiave. Tutte le cifrature polialfabetiche basate sul cifrario di Cesare, possono essere descritte in termini di \"tabula recta\".\nFunzionamento.\nPer riuscire a criptare un testo qualsiasi, si deve localizzare la linea con la prima lettera da criptare, e la colonna nella prima lettera della chiave. La lettera dove la linea e la colonna si incrociano \u00e8 la lettera che bisogna adoperare nella scritta cifrata.\n A B C D E F G H I J K L M N O P Q R S T U V W X Y Z\n B C D E F G H I J K L M N O P Q R S T U V W X Y Z A\n C D E F G H I J K L M N O P Q R S T U V W X Y Z A B\n D E F G H I J K L M N O P Q R S T U V W X Y Z A B C\n E F G H I J K L M N O P Q R S T U V W X Y Z A B C D\n F G H I J K L M N O P Q R S T U V W X Y Z A B C D E\n G H I J K L M N O P Q R S T U V W X Y Z A B C D E F\n H I J K L M N O P Q R S T U V W X Y Z A B C D E F G\n I J K L M N O P Q R S T U V W X Y Z A B C D E F G H\n J K L M N O P Q R S T U V W X Y Z A B C D E F G H I\n K L M N O P Q R S T U V W X Y Z A B C D E F G H I J\n L M N O P Q R S T U V W X Y Z A B C D E F G H I J K\n M N O P Q R S T U V W X Y Z A B C D E F G H I J K L\n N O P Q R S T U V W X Y Z A B C D E F G H I J K L M\n O P Q R S T U V W X Y Z A B C D E F G H I J K L M N\n P Q R S T U V W X Y Z A B C D E F G H I J K L M N O\n Q R S T U V W X Y Z A B C D E F G H I J K L M N O P\n R S T U V W X Y Z A B C D E F G H I J K L M N O P S\n S T U V W X Y Z A B C D E F G H I J K L M N O P Q R\n T U V W X Y Z A B C D E F G H I J K L M N O P Q R S\n U V W X Y Z A B C D E F G H I J K L M N O P Q R S T\n V W X Y Z A B C D E F G H I J K L M N O P Q R S T U\n W X Y Z A B C D E F G H I J K L M N O P Q R S T U V\n X Y Z A B C D E F G H I J K L M N O P Q R S T U V W\n Y Z A B C D E F G H I J K L M N O P Q R S T U V W X\n Z A B C D E F G H I J K L M N O P Q R S T U V W X Y\nSe si interpretano le lettere come codifiche dei primi 26 numeri naturali secondo la corrispondenza biunivoca tra lettere e numeri \nformula_1 ,\nogni posizione della tavola fornisce la somma modulo 26 dell'intero a inizio riga e dell'intero a inizio colonna. Questa tavola quindi costituisce la tavola di moltiplicazione per il gruppo ciclico di ordine 26, ovvero del gruppo additivo delle classi di resti modulo 26. Essa si pu\u00f2 anche considerare un quadrato latino di ordine 26.\nCuriosit\u00e0.\nLa sua presunta scoperta si ha nel testo della lettera di Nostradamus a suo figlio Cesare, dove si troverebbe una cifratura basata su una variante della tavola di Vigen\u00e8re, che impiegherebbe come chiave di crittazione la seguente frase mnemonica a senso compiuto in latino:"}
{"id": "55737", "revid": "399", "url": "https://it.wikipedia.org/wiki?curid=55737", "title": "Cifrario di Vigen\u00e8re", "text": "Il cifrario di Vigen\u00e8re \u00e8 il pi\u00f9 semplice dei cifrari polialfabetici. Si basa sull'uso di un versetto per controllare l'alternanza degli alfabeti di sostituzione, concetto introdotto per la prima volta da Giovan Battista Bellaso ne \"La cifra del Sig. Giovan Battista Belaso\" del 1553.\nStoria.\nPubblicato nel 1586, il cifrario di Blaise de Vigen\u00e8re fu ritenuto per secoli inattaccabile, Una fama che \u00e8 durata per molti anni anche dopo la scoperta del primo metodo di crittanalisi da parte di Charles Babbage, e la successiva formalizzazione da parte del maggiore Friedrich Kasiski: il Metodo Kasiski del 1863.\nIl metodo.\nIl metodo si pu\u00f2 considerare una generalizzazione del cifrario di Cesare; invece di spostare sempre dello stesso numero di posti la lettera da cifrare, questa viene spostata di un numero di posti variabile ma ripetuto, determinato in base ad una parola chiave, da concordarsi tra mittente e destinatario, e da scrivere ripetutamente sotto il messaggio, carattere per carattere; la chiave era detta anche verme, per il motivo che, essendo in genere molto pi\u00f9 corta del messaggio, deve essere ripetuta molte volte sotto questo, come nel seguente esempio: \nIl testo cifrato si ottiene spostando la lettera chiara di un numero fisso di caratteri, pari al numero ordinale della lettera corrispondente del verme. Di fatto si esegue una somma aritmetica tra l'ordinale del chiaro (A = 0, B = 1, C = 2...) e quello del verme; se si supera l'ultima lettera, la Z, si ricomincia dalla A, secondo la logica delle aritmetiche finite.\nIl vantaggio rispetto ai cifrari monoalfabetici (come il cifrario di Cesare o quelli per sostituzione delle lettere con simboli/altre lettere) \u00e8 evidente: il testo \u00e8 cifrato con n alfabeti cifranti. In questo modo, la stessa lettera viene cifrata (se ripetuta consecutivamente) n volte; ci\u00f2 rende quindi pi\u00f9 complessa la crittoanalisi del testo cifrato.\nSi pu\u00f2 usare ovviamente una funzione matematica per la criptazione e decriptazione; in entrambe useremo sempre le stesse lettere:\nNumero prima lettera del cifrario (A) = 0\nNumero ultima lettera del cifrario (Z) = 25\nL = Lunghezza del cifrario = Numero elementi dell'insieme (26)\na = Numero della lettera della parola in Chiaro (0-25)\nb = Numero della lettera della parola Chiave/Verme (0-25)\nc = Numero della lettera della parola Criptata (0-25)\n\"Per criptare\": n = \"a + b (mod 26)\"\n\"Per decriptare\": n = \"c - b + 26\"\nr [parte intera del numero] = \"n / L\"\nF(x) = \"n - ( L * r )\" = Numero della lettera della parola in Chiaro/Criptata (0-25)\nLa funzione si basa semplicemente sulla somma/sottrazione dei numeri delle lettere e dividere per la \"lunghezza\" del cifrario per ottenere il numero della lettera desiderata. Per ottenere SEMPRE un numero n positivo anche per la decriptazione, in quanto una sottrazione, basta ricorrere al semplice aritificio di aggiungere 26, in quanto verr\u00e0 poi eliminato grazie ad r.\nEsempio di criptazione con le prime due lettere dell'esempio testo/chiave precedente.\nL = 26\na[R] = 17\nb[V] = 21\nn = \"17 + 21\" = 38\nr = \"38 / 26 = 1,461...\" = 1\nF(x) = \"38 - ( 26 * 1 )\" = \"38 - 26\" = 12\nF(12) = M\nL = 26\na[A] = 0\nb[E] = 4\nn = \"0 + 4\" = 4\nr = \"4 / 26 = 0,153...\" = 0\nF(x) = \"4 - ( 26 * 0 )\" = \"4 - 0\" = 4\nF(4) = E\nEsempio di decriptazione con le prime due lettere dell'esempio testo/chiave precedente.\nL = 26\nb[V] = 21\nc[M] = 12\nn = \"12 - 21 + 26\" = 17\nr = \"17 / 26 = 0,653...\" = 0\nF(x) = \"17 - ( 26 * 0 )\" = \"17 - 0\" = 17\nF(17) = R\nL = 26\nb[E] = 4\nc[E] = 4\nn = \"4 - 4 + 26\" = 26\nr = \"26 / 26 = 1\" = 1\nF(x) = \"26 - ( 26 * 1 )\" = \"26 - 26\" = 0\nF(0) = A\nLa tavola di Vigen\u00e8re.\nPer semplificare la cifratura, Vigen\u00e8re propose l'uso della seguente \"matrice\" quadrata, composta da alfabeti ordinati e spostati. Se si vuole cifrare, con la chiave dell'esempio precedente, la lettera \"R\" della parola \"rapporto\" baster\u00e0 trovare la lettera \"R\" nella prima riga, individuando la colonna relativa. Baster\u00e0 poi trovare la \"V\" di \"verme\" nella prima colonna per trovare la riga, individuando, tramite l'incrocio, la lettera corretta da usare.\n A B C D E F G H I J K L M N O P Q R S T U V W X Y Z\n B C D E F G H I J K L M N O P Q R S T U V W X Y Z A\n C D E F G H I J K L M N O P Q R S T U V W X Y Z A B\n D E F G H I J K L M N O P Q R S T U V W X Y Z A B C\n E F G H I J K L M N O P Q R S T U V W X Y Z A B C D\n F G H I J K L M N O P Q R S T U V W X Y Z A B C D E\n G H I J K L M N O P Q R S T U V W X Y Z A B C D E F\n H I J K L M N O P Q R S T U V W X Y Z A B C D E F G\n I J K L M N O P Q R S T U V W X Y Z A B C D E F G H\n J K L M N O P Q R S T U V W X Y Z A B C D E F G H I\n K L M N O P Q R S T U V W X Y Z A B C D E F G H I J\n L M N O P Q R S T U V W X Y Z A B C D E F G H I J K\n M N O P Q R S T U V W X Y Z A B C D E F G H I J K L\n N O P Q R S T U V W X Y Z A B C D E F G H I J K L M\n O P Q R S T U V W X Y Z A B C D E F G H I J K L M N\n P Q R S T U V W X Y Z A B C D E F G H I J K L M N O\n Q R S T U V W X Y Z A B C D E F G H I J K L M N O P\n R S T U V W X Y Z A B C D E F G H I J K L M N O P Q\n S T U V W X Y Z A B C D E F G H I J K L M N O P Q R\n T U V W X Y Z A B C D E F G H I J K L M N O P Q R S\n U V W X Y Z A B C D E F G H I J K L M N O P Q R S T\n V W X Y Z A B C D E F G H I J K L M N O P Q R S T U\n W X Y Z A B C D E F G H I J K L M N O P Q R S T U V\n X Y Z A B C D E F G H I J K L M N O P Q R S T U V W\n Y Z A B C D E F G H I J K L M N O P Q R S T U V W X\n Z A B C D E F G H I J K L M N O P Q R S T U V W X Y\nCome si decifra il messaggio.\nChi riceve il messaggio per decifrarlo deve semplicemente usare il metodo inverso (sottrarre invece che sommare); riferendosi all'esempio di sopra si avr\u00e0: \nUsando la tavola quadrata si potr\u00e0 decifrare la prima \"M\" ricercandola nella riga della corrispondente lettera del verme, la V; la colonna dove si trova la M ha quindi al primo posto in alto la lettera chiara, la R.\nCrittanalisi del Vigen\u00e8re.\nCome si \u00e8 detto questo cifrario ha goduto per tre secoli la fama di essere un cifrario inattaccabile; nel 1863 il colonnello prussiano Friedrich Kasiski pubblic\u00f2 un primo metodo di decrittazione; in seguito si sono trovati diversi altri efficienti metodi per forzare questo cifrario. In realt\u00e0 il cifrario di Vigen\u00e8re fu gi\u00e0 forzato da Charles Babbage, ma i risultati della sua ricerca non furono mai pubblicati.\nLa debolezza del Vigen\u00e8re sta nell'essere, di fatto, un insieme di codice_1 cifrari di Cesare, dove codice_1 \u00e8 la lunghezza della chiave; se il crittoanalista riesce a determinare la lunghezza della chiave (nel nostro caso, codice_1) la decrittazione diventa molto semplice.\nPer far ci\u00f2 si possono utilizzare metodi statistici per trovare codice_1, e successivamente applicare l'analisi delle frequenze a ciascun alfabeto cifrante. Ovvero, se abbiamo come chiave VERME, basta operare l'analisi delle frequenze per tutte le lettere cifrate dalla V, poi per quelle cifrate dalla E, ecc. Perci\u00f2, la prima, la sesta, l'undicesima, ecc. lettera avranno lo stesso alfabeto cifrante. La parte pi\u00f9 complicata sta dunque nello scoprire la lunghezza della chiave cifrante anche se la cosa non \u00e8 impossibile. Nel testo cifrato infatti, se la chiave utilizzata \u00e8 breve, vi saranno probabilmente delle serie di lettere ripetute. Queste serie di lettere, se abbastanza lunghe (5-6 caratteri), saranno generate probabilmente dalla stessa parola in chiaro. Baster\u00e0 allora calcolare la distanza tra una parola e l'altra e la lunghezza della ripetizione per risalire alla lunghezza n della chiave. Cos\u00ec facendo si pu\u00f2 capire quali lettere usano il primo alfabeto cifrante, quali il secondo, e cos\u00ec via procedendo poi con l'analisi delle frequenze per ciascun alfabeto.\nPer ovviare a questo problema, si \u00e8 provato a scegliere chiavi molto lunghe (e quindi, non ripetute o solo in minima parte). Cos\u00ec facendo, gli alfabeti cifranti sono molti di pi\u00f9 e le probabilit\u00e0 di ripetizioni sono inferiori.\nSe si usa una chiave di lunghezza paragonabile al testo, la crittanalisi diventa difficile ma non impossibile, potendo basarsi sulla natura del testo usato come chiave.\nNei linguaggi naturali, infatti, ogni carattere contiene solo una limitata quantit\u00e0 di entropia e i diversi caratteri, gruppi di caratteri e parole hanno di conseguenza diverse probabilit\u00e0 di occorrenza, ci\u00f2 rende il cifrario insicuro essendo possibile di conseguenza un'analisi statistica del testo cifrato che consenta progressivamente di scartare carattere per carattere o gruppo per gruppo le soluzioni di coppie (testo in chiaro pi\u00f9 chiave) meno probabili a favore delle pi\u00f9 probabili che portino a recuperare una parte di testo in chiaro, o di chiave, di senso compiuto.\nLo sviluppo del calcolo automatizzato a partire dalla seconda met\u00e0 dell'Ottocento rese estremamente pi\u00f9 efficace e praticabile una simile analisi statistica rendendo definitivamente obsolete le cifre basate su chiavi in linguaggi naturali (numerosi furono gli esempi di cifrari violati da Charles Babbage).\nInoltre, se per praticit\u00e0 un testo noto \u00e8 usato come chiave il recupero di porzioni della stessa rende possibile l'identificazione del testo-chiave con la definitiva compromissione della cifra; questo fattore diviene estremamente importante se parte del testo in chiaro \u00e8 conosciuta (\"plaintext attack\") o pu\u00f2 essere scelta dall'attaccante (\"chosen plaintext attack\") e diviene di conseguenza banale recuperare la porzione di chiave ad essa associata.\nIl logico passo successivo fu di dotare il flusso di dati della chiave di caratteristiche tali a resistere ad analisi statistiche sul testo cifrato ed al recupero della chiave a partire da porzioni della stessa; nel secolo successivo tale idea port\u00f2 a sviluppare funzioni matematiche sempre pi\u00f9 evolute che coprissero completamente le caratteristiche statistiche del testo in chiaro se combinate ad esso anche con una funzione molto semplice (es. xor tra ogni elemento di input ed ogni elemento della chiave), essendo gli output distribuiti in maniera pseudocasuale (e senza mostrare periodicit\u00e0 per una lunghezza almeno pari a quella del testo in chiaro), e che impedissero, noto un ammontare arbitrario di output, di prevedere output successivi o precedenti (caratteristica evidentemente incompatibile con un testo in linguaggio naturale come le chiavi usate nel cifrario di Vigen\u00e8re).\nTali funzioni sono dette PRNG, generatori di numeri pseudocasuali, quando \u00e8 verificata la prima preposizione, e quando \u00e8 verificata anche la seconda preposizione sono dette crittograficamente forti ed \u00e8 possibile usare tali funzioni come stream cypher.\nSe il flusso di dati della chiave non \u00e8 pseudo-casuale, ma casuale \"stricto sensu\", generato ad esempio da un rilevatore (non accessibile all'attaccante!) di fenomeni casuali (come decadimenti radioattivi, rumore elettrico o termico ecc.) vengono verificate tutte le precedenti condizioni di resistenza agli attacchi:\nIl limite delle PRNG \u00e8 dato dal fatto che tali propriet\u00e0 statistiche (periodo, uniformit\u00e0 statistica dell'output, correlazione non computazionalmente sfruttabile degli output) devono essere dimostrate, inoltre ciascuna funzione non pu\u00f2 generare tutte le possibili chiavi ma solo un numero (estremamente elevato, tale da non consentire praticamente la precomputazione da parte dell'attaccante) determinato dalla natura della funzione stessa, pertanto tali funzioni sono sempre forzabili con un numero di tentativi non superiore al numero delle chiavi generabili.\nAl contrario per un RNG tali propriet\u00e0 statistiche sono vere per definizione ed inoltre, potendo un RNG generare in modo equiprobabile tutti i possibili output della lunghezza desiderata, ne consegue che ogni output di tale lunghezza \u00e8, equiprobabilmente, il corrispondente testo in chiaro, non consentendo all'attaccante nessuna verifica dell'esattezza della decifrazione.\nVernam, partendo da una ennesima reinvenzione del cifrario di Vigen\u00e8re, arriv\u00f2 poi negli anni venti ad incorporare queste nozioni nel suo cifrario e Claude Shannon nel 1949 port\u00f2 una dimostrazione matematica di come un cifrario con tali caratteristiche (chiave generata da un RNG, lunga almeno quanto il testo, mai riutilizzata: One Time Pad) sia teoricamente inattaccabile (cifrario perfetto).\n\u00c8 di questo tipo il noto cifrario di Vernam, usato come base di alcune macchine cifranti e anche sulla famosa linea rossa tra Mosca e Washington."}
{"id": "55739", "revid": "1345932", "url": "https://it.wikipedia.org/wiki?curid=55739", "title": "Buzz Aldrin", "text": "Aldrin si laure\u00f2 presso la \"United States Military Academy\" nel 1951 in ingegneria meccanica. Venne arruolato nell'aeronautica militare statunitense e prest\u00f2 servizio come pilota di jet da combattimento durante la guerra di Corea. Partecip\u00f2 a 66 missioni di combattimento e abbatt\u00e9 due velivoli MiG-15.\nDopo aver conseguito un dottorato in astronautica presso il \"Massachusetts Institute of Technology\", Aldrin venne selezionato come membro del terzo gruppo di astronauti della NASA, divenendo il primo astronauta con un dottorato. La sua tesi di dottorato, \"Line-of-Sight Guidance Techniques for Manned Orbital Rendezvous\", gli procur\u00f2 il soprannome di \"Dr. Rendezvous\" da parte degli altri astronauti. Il suo primo volo spaziale fu nel 1966 nella missione Gemini 12 durante il quale trascorse pi\u00f9 di cinque ore in attivit\u00e0 extraveicolare. Tre anni dopo, Aldrin mise piede sulla Luna, alle 03:15:16 del 21 luglio 1969 (UTC), 19 minuti dopo che Armstrong aveva toccato la superficie, mentre il pilota del Modulo di Comando Michael Collins rimaneva in orbita lunare.\nDopo aver lasciato la NASA nel 1971, divenne comandante della \"U.S. Air Force Test Pilot School\". L'anno seguente si ritir\u00f2 dall'Aeronautica militare, dopo 21 anni di servizio. Le sue autobiografie \"Return to Earth\", (1973) e \"Magnificent Desolation\" (2009), raccontano le sue battaglie con la depressione clinica e l'alcolismo negli anni dopo aver lasciato la NASA. In seguito continu\u00f2 a sostenere l'esplorazione spaziale, in particolare una missione umana su Marte e svilupp\u00f2 il \"Cycler Aldrin\", una speciale traiettoria per le navette spaziali che rendeva possibile raggiungere il pianeta rosso utilizzando meno tempo e meno propellente. Nella sua carriera ricevette numerosi riconoscimenti, tra cui la \"Presidential Medal of Freedom\" nel 1969 ed \u00e8 elencato in diverse \"Hall of Fame\".\nBiografia.\n\u00c8 nato a Montclair il 20 gennaio 1930. Formatosi all'accademia militare di West Point (terzo del suo corso) laureandosi nel 1951 in ingegneria meccanica, Aldrin prese parte a 66 missioni di combattimento nella guerra di Corea, prima di entrare al Massachusetts Institute of Technology, dove ottenne un dottorato in Astronautica. Fu selezionato nel 1963 nel terzo gruppo di astronauti scelti dall'ente spaziale americano. Il suo soprannome storico, \"Buzz\", \u00e8 stato poi legalizzato ufficialmente come suo primo nome nel 1988, ed \u00e8 stato utilizzato dalla Walt Disney per denominare uno dei suoi personaggi (l'astronauta giocattolo Buzz Lightyear della saga \"Toy Story\").\nNel 1963 viene selezionato dalla NASA in una rosa di possibili astronauti per la missione Gemini 9. Dopo la morte, in un incidente aereo nella fase di addestramento, dell'equipaggio della missione per cui Aldrin era stato scartato, viene selezionato come riserva della missione successiva (Gemini 9A). Per l'eccellente lavoro svolto durante la \"9A\" Aldrin viene riconfermato pilota per l'ultima missione facente parte del progetto Gemini, la Gemini 12.\nProprio nel corso della missione orbitale Gemini 12 del 1966, comp\u00ec anche una EVA (attivit\u00e0 esterna alla navicella).\nViene quindi selezionato con Neil Armstrong e Michael Collins per far parte della storica missione Apollo 11 (luglio 1969), la prima che prevedeva un allunaggio con a bordo esseri umani. Nonostante il primo uomo a mettere piede sulla luna fosse stato Armstrong, Aldrin divenne allo stesso modo famoso grazie alla sua passeggiata lunare con il suo compagno sbarcato 20 minuti prima.\nDopo la missione Apollo 11, Aldrin aspetta tre anni prima di congedarsi e ritornare a una difficile vita nell'aeronautica militare. Nell'autobiografia \"Return to Earth\" racconta della lotta affrontata contro la depressione e contro l'alcolismo durante gli anni che seguirono la sua carriera alla NASA. Dopo l'abbandono della NASA continu\u00f2 a promuovere l'esplorazione dello spazio e produsse un gioco strategico per computer chiamato \"Buzz Aldrin's Race into Space\" (1992). Collabor\u00f2 inoltre con lo scrittore di fantascienza John Barnes per i romanzi \"Encounter With Tiber\" e \"The Return\". Massone, fu membro della Loggia \"Montclair Lodge N. 144\", nel New Jersey, e in seguito fu affiliato alla Loggia \"Clear Lake Lodge N. 1417\" di Seabrook, Texas; ottenne il 33\u00ba ed ultimo grado del Rito scozzese antico ed accettato dalla Giurisdizione Sud degli Stati Uniti nel 1969.\nNel 2002 il presidente George W. Bush nomin\u00f2 Aldrin presidente della Commissione sul futuro della industria aerospaziale americana. Nello stesso anno Aldrin fu invitato a Beverly Hills col pretesto di intervenire in un programma televisivo per ragazzi della TV giapponese. All'uscita dell'albergo trov\u00f2, invece, Bart Sibrel, regista statunitense sostenitore della teoria complottistica secondo cui l'Apollo 11 non sarebbe mai atterrato sulla luna. Sibrel, che aveva gi\u00e0 provato a far giurare sulla Bibbia i membri della missione Apollo circa la veridicit\u00e0 dei loro racconti, al rifiuto di Aldrin apostrof\u00f2 l'astronauta definendolo \"un codardo, un ladro e un bugiardo\". Aldrin, nonostante la statura notevolmente inferiore e sebbene fosse pi\u00f9 anziano di oltre trent'anni, reag\u00ec alle parole colpendo con un pugno in viso il suo interlocutore, che tuttavia non sub\u00ec alcuna conseguenza permanente, ma prov\u00f2 a utilizzare il video in sede giudiziaria, senza successo.\nAl 2021 \u00e8 l'ultimo dei tre astronauti dell\u2019Apollo 11 in vita, dopo la morte di Neil Armstrong, avvenuta il 25 agosto 2012, e quella di Michael Collins, deceduto il 28 aprile 2021."}
{"id": "55740", "revid": "324026", "url": "https://it.wikipedia.org/wiki?curid=55740", "title": "Slapstick", "text": "Lo slapstick (abbreviazione di \"slapstick comedy\") \u00e8 un sottogenere del film comico nato con il cinema muto in Francia nei primi del Novecento e sviluppatosi negli Stati Uniti negli anni venti, fondato su una comicit\u00e0 elementare che sfrutta il linguaggio del corpo e si articola intorno a \"gag\" tanto semplici quanto efficaci. Il genere si \u00e8 sviluppato grazie all'apporto della casa di distribuzione francese Path\u00e9, mentre negli Stati Uniti prosper\u00f2 e si raffin\u00f2 grazie a registi quali Hal Roach e Mack Sennett e attori quali Stan Laurel, Oliver Hardy, Buster Keaton, Charlie Chaplin, Harold Lloyd e i fratelli Marx.\nEtimologia.\nIl termine deriva dall'inglese \"slap stick\", letteralmente \u00abbastone per colpire [rumorosamente]\u00bb ovvero \u00abbatacchio\u00bb o \u00ab\"bataccio\"\u00bb, un oggetto composto di due listarelle di legno unite tra loro a una estremit\u00e0 e utilizzate nella commedia dell'arte italiana, in particolare dal personaggio di Arlecchino. Quando \u00e8 usato per percuotere, il \"batacchio\" produce un forte schiocco, anche se viene esercitata una piccola forza. Gli attori possono cos\u00ec colpirsi ripetutamente l'un l'altro con grande effetto senza farsi male. \u00c8 stato tra i primi effetti speciali dello spettacolo.\nCaratteristiche.\nUn esempio classico di \"slapstick comedy\", o semplicemente \"slapstick\", \u00e8 la scivolata sulla buccia di banana. Nel cinema, lo stile deve la paternit\u00e0 ai comici della casa cinematografica francese Path\u00e9, con i precursori Marcel Fabre (\"Robinet\"), Andr\u00e9 Deed (\"Cretinetti\"), e l'italiano Ferdinand Guillaume (\"Polidor\"), ma \u00e8 negli Stati Uniti d'America che, nei ruggenti anni venti, raggiunse il pi\u00f9 alto livello qualitativo, standardizzato industrialmente nelle produzioni dell'\"et\u00e0 dell'oro\" del cinema in bianco e nero, con i film muti diretti da Mack Sennett e Hal Roach, con interpreti grandi attori come Buster Keaton e Roscoe Arbuckle, Charlie Chaplin, Stanlio e Ollio, Harold Lloyd, i Fratelli Marx, i Keystone Cops e I tre marmittoni (\"The Three Stooges\"). \nTra gli attori del cinema muto americano che esponevano lo \"slapstick\" c'\u00e8 Larry Semon, conosciuto in Italia come Ridolini, che faceva dello \"slapstick\" una caratteristica per i suoi film pieni di gag a sequela. \nUn sottogenere dello \"slapstick\" \u00e8 il cosiddetto \"slow burn\", termine che rappresenta un tipo di comicit\u00e0 caratterizzata da una sequenza in cui basta un piccolo incidente perch\u00e9 tutti entrino nella battaglia infinitamente esilarante (un esempio \u00e8 la battaglia di torte in faccia ne \"La battaglia del secolo\", con Stanlio e Ollio).\nIn certi casi alcuni comici usano sia la comicit\u00e0 vocale (tipo la battuta) sia lo slapstick, per esempio il duo comico di Gianni e Pinotto (Bud Abbott e Lou Costello), in scene come quando Pinotto si tuffa e sotto c'\u00e8 una barca che lui sfonda, oppure in cui cade in modo goffo e buffo.\nLo slapstick \u00e8 estremamente utilizzato nei cartoni animati: esempi celebri sono \"Tom &amp; Jerry\", \"Wile E. Coyote (Road Runner)\" e \"Animaniacs\". In questi cartoni la violenza pu\u00f2 essere rappresentata in maniera esagerata, assurda e, di conseguenza, comica per stimolare la risata dello spettatore.\nLo \"slapstick\" ha le sue radici nella Commedia dell'arte italiana, che implicava un grande uso del corpo e della gestualit\u00e0 da parte dell'attore. Il termine deriva da un oggetto usato nei teatri dell'epoca, il \"battacio\", composto da due assi di legno, simile ad una mazza, che, quando sbattuta, produceva un rumore molto forte con poca forza. Lo strumento era noto in Inghilterra anche come \"slap stick\", e dava quindi la possibilit\u00e0 agli attori di colpirsi ripetutamente senza farsi male. Si tratta di una delle prime rudimentali forme di effetto speciale.\nIn tempi moderni molte commedie si ispirano ancora allo stile \"slapstick\", ricorrendo spesso a \"gag\" fisiche per muovere a risata il pubblico, come per esempio alcuni dei film di Woody Allen, soprattutto quelli del primo periodo, e le commedie dei fratelli Farrelly. In Europa negli anni cinquanta e sessanta fu Jacques Tati, con il suo personaggio \"Monsieur Hulot\", a rinverdire la comicit\u00e0 di tipo slapstick, mentre in tempi pi\u00f9 recenti hanno avuto grande successo le serie comiche televisive britanniche di Benny Hill e Mr. Bean (interpretato da Rowan Atkinson).\nUn moderno sottogenere derivato dallo \"slapstick\" \u00e8 il cosiddetto \"splatterstick\", la combinazione della sanguinolenza dei film horror e della \"slapstick comedy\", come per esempio nel film \"Final Destination\".\nUn esponente dello \"slapstick\" in Italia \u00e8 l'attore Paolo Villaggio, che trascorse un periodo di tempo in Inghilterra guardando a lungo cartoni animati, prendendone spunto per gag da dare ai suoi personaggi (celebre la martellata sul dito in \"Fantozzi\" o il boomerang in \"Il signor Robinson, mostruosa storia d'amore e d'avventure\" e \"Scuola di ladri\")."}
{"id": "55741", "revid": "2812", "url": "https://it.wikipedia.org/wiki?curid=55741", "title": "Edwin Aldrin", "text": ""}
{"id": "55742", "revid": "6923", "url": "https://it.wikipedia.org/wiki?curid=55742", "title": "Siluro", "text": "Il siluro o torpedine \u00e8 un proiettile esplosivo dotato di propulsione autonoma che, dopo essere stato lanciato sopra o sotto la superficie dell'acqua, opera in immersione, ed \u00e8 progettato per detonare a contatto o in prossimit\u00e0 di un obiettivo. Pu\u00f2 essere lanciato da sottomarini, navi di superficie, elicotteri e aerei.\nIl siluro pu\u00f2 essere anche utilizzato come parte di un'altra arma: il siluro Mark 46 usato dagli Stati Uniti \u00e8 parte del sistema antisommergibile ASROC, mentre la mina CAPTOR consiste in una piattaforma immersa che lancia un siluro quando identifica un contatto ostile tramite sonar.\nEtimologia.\nLa denominazione \"torpedine\" deriva dall'omonimo genere di razze elettriche dell'ordine dei Torpediniformes, denominazione che a sua volta deriva dal latino \"torpere\", essere rigido o paralizzato. Non c'\u00e8 peraltro somiglianza di forma tra la razza e la torpedine meccanica.\nIn ambito navale, il termine \"torpedine\" per la prima volta fu usato da Robert Fulton, che cos\u00ec battezz\u00f2 la carica di polvere da sparo rimorchiata usata dal suo sottomarino \"Nautilus\" nel 1800-1805 per dimostrare che potesse affondare navi da guerra.\nIl termine divenne in seguito di uso generalizzato nel riferirsi a cariche esplosive sommerse e ancorate, sviluppate durante la guerra civile americana da Matthew F. Maury, un ammiraglio confederato. Quest'uso della parola per riferirsi a ci\u00f2 che oggi chiamiamo \"mina navale\" dur\u00f2 sino alla prima guerra mondiale.\nIl Siluro Bangalore, ideato dall'esercito britannico nel 1912, \u00e8 un congegno esplosivo cilindrico montato all'estremit\u00e0 di un tubo e usato per aprire varchi nei campi minati o nel filo spinato. Si pu\u00f2 considerare una forma terrestre di torpedine.\nIl termine \"siluro\" si riferisce invece alla forma di vari pesci appartenenti all'ordine dei Siluriformi, denominazione a sua volta derivata dal nome greco dei Pesci Gatto.\nStoria.\nPrima dell'invenzione del siluro navale a propulsione autonoma, il termine \"siluro\" fu applicato a quegli ordigni esplosivi che avevano la caratteristica di essere nascosti, e che noi chiameremmo oggi mina antiuomo, mina terrestre, mina navale, fra le altre.\nLe prime torpedini navali.\nAnche se il termine \"torpedine\" venne coniato solo nel XIX secolo, il primo sottomarino, il \"Turtle\" (1775) attacc\u00f2 usando un congegno esplosivo molto simile alle \"torpedini\" di Fulton. Il \"Turtle\" avrebbe dovuto immergersi sotto un vascello britannico, perforarne la chiglia e attaccarvi una bomba. La bomba sarebbe esplosa dopo un tempo prestabilito, presumibilmente con un meccanismo a orologeria. Nel suo unico attacco registrato, contro la HMS \"Eagle\", il \"Turtle\" non riusc\u00ec a penetrarne la chiglia, in quanto rivestita di rame per resistere all'azione degli organismi marini.\nIl primo uso del termine \"torpedine\" in riferimento a un congegno esplosivo in ambito navale si deve a Robert Fulton che cos\u00ec denomin\u00f2 la carica di polvere da sparo rimorchiata usata dal suo sottomarino \"Nautilus\" nel 1800-1805 per dimostrare che potesse affondare navi da guerra. Questo tipo di torpedine rimorchiata, ricoperta di detonatori a contatto, rimase in uso durante tutta la Guerra civile americana. Il sottomarino confederato \"H. L. Hunley\" fu originariamente progettato per utilizzare questo tipo di arma.\nLa guerra civile americana vide l'utilizzo di diversi tipi di torpedini navali, maggiormente da parte dei Confederati, i quali erano in grande svantaggio nei metodi di guerra tradizionali. I modelli pi\u00f9 semplici erano torpedini galleggianti, con detonatori a tempo o a contatto, mandati alla deriva lungo la corrente dei fiumi per colpire le forze nemiche pi\u00f9 a valle. Come ci si pu\u00f2 attendere erano ben poco affidabili. Vennero costruiti diversi tipi di torpedini ancorate, riempiendo barili o damigiane con polvere da sparo e applicandovi detonatori a contatto. Queste potevano essere un pericolo per le navi Confederate, come per quelle dell'Unione, perci\u00f2 talvolta erano segnalate da una bandiera, che poteva essere rimossa se si temeva un attacco. I fiumi minati dalle torpedini confederate venivano spesso bonificati col semplice espediente di far precedere la flotta da piccole barche guidate da soldati confederati prigionieri, e a conoscenza della localizzazione delle mine.\nVennero anche impiegate torpedini sommerse a detonatore elettrico. Esse avevano il vantaggio di essere controllate da un operatore posizionato sulla riva, cosicch\u00e9 non si correva il rischio di colpire natanti amici, e anzi si poteva scegliere, fra i nemici, il bersaglio da privilegiare. Tuttavia la Confederazione era afflitta da una cronica scarsit\u00e0 di materiali, compreso il platino e il rame per i cavi e le batterie, e i cavi stessi andavano soggetti a frequenti rotture.\nIl guardiamarina Giovanni Emanuele Elia, della Marina Italiana, il 21 settembre 1899 riceveva il brevetto per la sua nuova torpedine, sperimentata sulla \"R. N. Washington\".\nLe prime torpedini guidate su un obiettivo specifico furono dei tubi esplosivi in cui la carica era posizionata al termine di un'asta lunga una decina di metri che sporgeva, sott'acqua, dalla prua della nave attaccante. Quando diretta contro il vascello nemico e fatta detonare, si poteva causare una breccia nella chiglia, sotto la linea di galleggiamento. Vennero impiegate dal sottomarino \"H. L. Hunley\" e dalle torpediniere Confederate di classe \"David\", tra le altre.\nBombe e mine antiuomo.\nDurante la guerra civile americana, il termine \"torpedine\" venne anche utilizzato in riferimento a vari tipi di bomba e dispositivi antiuomo. Il generale Confederato Gabriel Rains mise a punto delle \"granate sotterranee\" o \"torpedini terrestri\", ossia granate di artiglieria con detonatori a pressione seppellite lungo le strade su cui si ritiravano le forze Confederate, per ritardare il nemico nell'inseguimento. Erano gli antenati delle moderne mine terrestri. Sebbene i generali dell'Unione pubblicamente deplorassero questi mezzi, il generale Sherman impieg\u00f2 la stessa tecnica nella sua \"Marcia verso il mare\".\nL'agente segreto Confederato John Maxwell utilizz\u00f2 un meccanismo a orologeria per detonare una grande \"torpedine a orologeria\" (una bomba a tempo) il 9 agosto 1864. La bomba era nascosta in una cassa riportante la scritta \"candele\" e piazzata a bordo di una chiatta dell'Unione carica di munizioni (20-30\u00a0000 proiettili di artiglieria e 75\u00a0000 colpi per armi leggere) che si trovava ancorata a City Point (Virginia), sul James River. L'esplosione caus\u00f2 danni per oltre due milioni di dollari e la morte di almeno 43 persone.\nLa \"torpedine a carbone\" era una bomba della foggia di un masso di carbone, concepita per essere nascosta nei cumuli di minerale destinati al rifornimento delle navi dell'Unione. Una volta immessa nelle caldaie causava un'esplosione.\nTorpedini a propulsione autonoma.\nIl primo vero siluro si deve al fiumano Giovanni Luppis, un ufficiale della Marina austriaca che aveva pensato a un ordigno galleggiante per la difesa costiera, guidato con funi da terra, che denomin\u00f2 \"guardacoste\". L'ordigno venne presentato all'imperatore Francesco Giuseppe nel porto di Fiume nel 1860, ma non ebbe ulteriori sviluppi. Luppis conobbe poi Robert Whitehead, un ingegnere e imprenditore britannico direttore dello Stabilimento Tecnico Fiumano, e nel 1864 strinse con lui un accordo per perfezionare la propria invenzione. Whitehead introdusse numerosi e radicali cambiamenti al progetto, che divenne subacqueo e venne denominato \"Minenschiff\". Il primo siluro venne presentato ufficialmente alla Commissione Navale Imperiale il 21 dicembre 1866.\nPer la sua invenzione Giovanni Luppis venne nominato nobile col predicato \"von Rammer\" (affondatore) con diploma dato in Vienna il 1\u00ba agosto 1869 dall'imperatore Francesco Giuseppe.\nDopo che il governo ebbe deciso di investire nell'invenzione, Whitehead impiant\u00f2 la prima fabbrica di siluri a Fiume. Nel 1870 i due ingegneri perfezionarono i sistemi di propulsione per arrivare a un raggio d'azione di oltre 900 metri, a una velocit\u00e0 di sei nodi, e nel 1881 la fabbrica esportava i suoi siluri in dieci altri Paesi. La propulsione era assicurata da un dispositivo ad aria compressa, e la carica esplosiva era costituita da gloxylina o fulmicotone. Whitehead continu\u00f2 a lavorare al progetto, dando dimostrazioni di siluri capaci di viaggiare a 18 nodi (1876), 24 nodi (1886) e infine 30 nodi (1890).\nWhitehead acquis\u00ec i diritti di fabbricazione del giroscopio nel 1890 per migliorare la stabilit\u00e0 delle sue macchine. I suoi siluri si guadagnarono il nome di \"Ordigni del demonio\".\nNel 1877 l'Ammiragliato britannico gli pag\u00f2 15\u00a0000 sterline per assicurarsi gli sviluppi futuri, ed egli apr\u00ec una nuova fabbrica sull'Isola di Portland nel 1891. Il siluro Whitehead pi\u00f9 grande era lungo 5,8 metri, del diametro di 457\u00a0mm, in acciaio lucidato o bronzo al fosforo, con una testata di 90 chilogrammi di fulmicotone. L'aria era compressa a circa 90 atmosfere e muoveva due eliche attraverso un motore Brotherhood a tre cilindri. Un considerevole sforzo venne rivolto nel controllo della stabilit\u00e0 sia di direzione sia di profondit\u00e0.\nIl 16 gennaio 1877 il vapore turco \"Intibah\" fu il primo naviglio a essere affondato da siluri, a opera di siluranti russe lanciate dalla nave \"Velikiy Knyaz Konstantin\", al comando di Stepan Osipovich Makarov durante la guerra russo-turca.\nLa prima nave d'alto mare a lanciare un siluro in combattimento, il 19 maggio 1877, fu l'incrociatore britannico \"HMS Shah\" che cerc\u00f2, invano, di affondare il monitore peruviano \"Huascar\".\nIn un altro fra i primi episodi di uso del siluro, la \"Blanco Encalada\" fu affondata per opera della cannoniera \"Almirante Lynch\", durante la Guerra civile cilena il 23 aprile 1891.\nPresto le unit\u00e0 siluranti guadagnarono grande considerazione e per controbatterle vennero varate le prime cacciatorpediniere. Anche delle cannoniere, navi di circa mille tonnellate di dislocamento, vennero equipaggiate con siluri.\nAttorno al 1897 Nikola Tesla brevett\u00f2 una barca telecomandata e dimostr\u00f2 poi la fattibilit\u00e0 dei siluri radiocomandati alla marina degli Stati Uniti. I siluri a guida radio non vennero sviluppati fino agli anni sessanta.\nDurante la prima guerra mondiale, il termine \"torpedine\" assunse il significato odierno di \"siluro\", ossia proiettili a propulsione autonoma lanciati da una nave o un sottomarino. Pi\u00f9 tardi i siluri vennero provvisti anche di dispositivi di guida autonoma.\nNegli anni successivi i bilanci ristretti di quasi tutte le marine militari non consentirono di sviluppare oltre quest'arma. Solo i Giapponesi possedevano siluri pienamente collaudati all'inizio della seconda guerra mondiale. Tutte le classi di navi, dai cacciatorpediniere alle corazzate, erano armate di siluri.\nLa visione strategica di tutte le marine militari pi\u00f9 importanti consisteva nell'affondamento delle principali unit\u00e0 nemiche, bersagli primari dei sottomarini, in un classico scontro tra le flotte in alto mare. Ci\u00f2 era in linea con la teoria di Alfred Thayer Mahan, dominante nel pensiero strategico navale dell'epoca. Colpire il naviglio mercantile era proibito dalle regole di guerra. Per via delle pesanti corazzature allora in uso c'era la preoccupazione che i siluri non fossero efficaci: una potenziale soluzione fu un detonatore magnetico che avrebbe fatto s\u00ec che il siluro esplodesse \"sotto\" la nave, squarciandone lo scafo dal basso verso l'alto. In via di principio ci\u00f2 era corretto: in tal modo si poteva colpire il bersaglio al di sotto della cintura corazzata, massimizzando l'effetto del siluro e sfruttando la maggiore pressione dell'acqua per causare pi\u00f9 gravi allagamenti; inoltre si riduceva la dispersione verso l'alto dell'esplosione (la tipica \"colonna d'acqua\" causata dal siluro). Anche i moderni siluri agiscono nello stesso modo: esplodendo al di sotto della nave causano la concentrazione dell'energia verso l'alto, cio\u00e8 verso la chiglia, risultando capace nella maggior parte dei casi di spezzare in due lo scafo della nave. La Germania, la Gran Bretagna e gli Stati Uniti svilupparono indipendentemente questo concetto; i siluri tedeschi e americani, tuttavia, soffrirono di problemi ai meccanismi di profondit\u00e0, insieme a difetti al detonatore magnetico che erano comuni a tutti i progetti.\nLa mancanza di test sufficienti imped\u00ec di rilevare gli effetti del campo magnetico terrestre sulle navi e i meccanismi di scoppio, che risultarono in detonazioni premature, mentre una certa approssimazione fece passare sotto silenzio i difetti. La \"Kriegsmarine\" rispose prontamente identificando ed eliminando i difetti. La Royal Navy rimedi\u00f2 ugualmente. Nella marina degli Stati Uniti si accese una disputa sull'argomento. Un difetto di progettazione ne implicava un altro. Prove frettolose avevano consentito a progetti deficitari di entrare in servizio. Una certa tendenza all'insabbiamento, sia all'interno della marina sia al Congresso, imped\u00ec di correggere gli errori. Solo dopo venti mesi di guerra nel Pacifico gli Stati Uniti ebbero a disposizione siluri pienamente funzionanti.\nPropulsione.\nAd aria compressa.\nIl primo siluro del 1866 utilizzava aria compressa come fonte di energia. L'aria era immagazzinata a pressioni fino a 2,5 MPa (circa 25 atm) e inviata a un motore a pistoni che metteva in moto una singola elica ruotante a circa 100 giri al minuto. Era in grado di procedere per circa 180 metri a una velocit\u00e0 media di 6,5 nodi. La velocit\u00e0 e il raggio d'azione dei modelli successivi vennero migliorati aumentando la pressione dell'aria immagazzinata. Nel 1906 Whitehead costru\u00ec siluri in grado di viaggiare per quasi 1\u00a0000 metri a una velocit\u00e0 media di 35 nodi.\nA pressioni pi\u00f9 elevate il raffreddamento dovuto all'espansione dell'aria causava problemi di congelamento. A questo fu posto rimedio riscaldando l'aria con acqua di mare prima di immetterla nel motore. Inaspettatamente questo espediente increment\u00f2 ulteriormente le prestazioni del motore, grazie all'ulteriore espansione che l'aria subisce con il riscaldamento.\nUn limite di tutte le realizzazioni ad aria o a combustibile era la fuoriuscita di gas di scarico, che creavano una scia molto visibile dietro il siluro in corsa, permettendo alle vedette della nave bersaglio di individuare l'arma in arrivo anche a una certa distanza. Imbarcazioni veloci e manovriere (come ad esempio gli incrociatori e i caccia, meno le prime corazzate e i mercantili) potevano manovrare rapidamente per evitare i siluri, in genere accostando nella medesima direzione da cui proveniva la minaccia, mettendo la prua parallela al siluro. Era una manovra complessa e difficile, ma se svolta tempestivamente permetteva di evitare i siluri.\nSiluri \"riscaldati\".\nIl miglioramento delle prestazioni, dato dal riscaldamento dell'aria in decompressione, condusse all'idea di iniettare un carburante liquido, come il cherosene, nel flusso d'aria e incendiarlo. In tal modo l'aria si espande maggiormente e i gas di combustione stessi aumentano il flusso destinato al motore. La costruzione di tali siluri \"riscaldati\" inizi\u00f2 attorno al 1904.\nA riscaldamento d'acqua.\nUn ulteriore miglioramento al progetto venne dato dall'uso dell'acqua per il riscaldamento della camera di combustione. Ci\u00f2 non solo risolse i problemi di surriscaldamento, ma aument\u00f2 la potenza generata iniettando nel motore il vapore generato insieme coi prodotti della combustione. I siluri con tale sistema di propulsione divennero noti come \"a riscaldamento d'acqua\" (mentre i siluri senza generazione di vapore, in contrasto, vennero chiamati \"a riscaldamento secco\"). La maggioranza dei siluri in uso nella prima e seconda guerra mondiale era di questo tipo.\nA ossigeno compresso.\nLa quantit\u00e0 di carburante che un motore di siluro pu\u00f2 bruciare dipende dalla quantit\u00e0 di ossigeno trasportata. Poich\u00e9 l'aria compressa contiene circa il 21% in volume di ossigeno, i progettisti giapponesi svilupparono il siluro Tipo 93 (e poi altri modelli tra i 450 e i 610\u00a0mm di calibro) appositamente per i cacciatorpediniere negli anni trenta, che utilizzava ossigeno puro invece che aria compressa, e offr\u00ec prestazioni ineguagliate nella seconda guerra mondiale. Il sistema giapponese prevedeva prima un riscaldamento del siluro utilizzando la normale procedura dell'aria calda, poi, quando il motore era a pieno regime, all'aria si sostituiva l'ossigeno, questo provocava anche una notevole diminuzione della scia del siluro, in buona parte composta da bollicine di azoto incombusto, rendendo non solo i siluri molto pi\u00f9 prestanti in termini di velocit\u00e0 e di gittata, ma anche pi\u00f9 difficili da rilevare. In compenso i siluri a ossigeno liquido erano molto suscettibili a esplodere rovinosamente se colpiti dal tiro nemico, e infatti i cacciatorpediniere giapponesi disponevano di protezioni anti schegge (insufficienti come si vide) per impedire l'esplosione prematura dei propri siluri durante il combattimento.\nA vapore.\nDerivato dal siluro ad aria compressa era il siluro a vapore. Doveva essere rifornito di vapore surriscaldato dalle caldaie della nave attaccante prima del lancio, il che era uno svantaggio visto che il vapore non poteva essere immagazzinato pronto all'uso.\nA filo.\nIl siluro Brennan conteneva due fili avvolti attorno a dei tamburi rotanti. Un argano a vapore posto sulla riva metteva in moto i fili che facevano ruotare i tamburi e questi a loro volta le eliche. Tale sistema rimase in uso per la difesa costiera britannica dal 1887 al 1903. La velocit\u00e0 era di circa 25 nodi e il raggio d'azione di oltre 2\u00a0400 metri.\nA volano.\nUn'altra fonte di energia meccanica \u00e8 il volano. Il siluro Howell, in uso presso la marina degli Stati Uniti alla fine del XIX secolo, era dotato di un pesante volano che veniva messo in moto prima del lancio. Era in grado di viaggiare per circa 750 metri a una velocit\u00e0 media di 30 nodi. Il vantaggio di tale sistema era l'assenza della scia di bolle che caratterizzava i siluri ad aria compressa, il che dava al bersaglio meno possibilit\u00e0 di individuare il siluro in arrivo e di sfuggirgli, inoltre non rivelava la posizione dell'attaccante.\nA propulsione elettrica.\nPer le stesse ragioni appena citate, i progettisti si applicarono allo sviluppo di un sistema a propulsione elettrica. Nel 1873 John Ericsson invent\u00f2 un siluro alimentato via cavo da una fonte di energia esterna, poich\u00e9 le batterie elettriche del tempo non erano sufficientemente potenti.\nLa Germania fu la prima nazione a schierare un siluro elettrico prima della seconda guerra mondiale, il G7e. Era pi\u00f9 lento e con un raggio d'azione minore rispetto alla propria controparte convenzionale G7a, ma privo di scia e pi\u00f9 economico da produrre. D'altra parte utilizzava una batteria ricaricabile sensibile ai traumi, richiedeva inoltre manutenzione frequente, e doveva essere riscaldato prima del lancio per le prestazioni migliori. Per superare queste restrizioni si ricercarono altre fonti di energia.\nIl modello sperimentale G7ep, uno sviluppo del G7e, usava pile primarie come i moderni siluri elettrici. Le batterie a ossido d'argento sono le pi\u00f9 utilizzate nei siluri elettrici del dopoguerra come il Mark 24 Tigerfish o serie DM2. Una batteria del genere non necessita di manutenzione e un siluro con essa equipaggiato pu\u00f2 essere immagazzinato per anni senza perdere in prestazioni.\nModerni sistemi di propulsione.\nI moderni siluri utilizzano una variet\u00e0 di fonti energetiche tra cui monopropellenti come l'idrazina e il perossido di idrogeno, e il gas solfuro esafluorato spruzzato su un blocco di litio solido. Alcuni siluri come il russo VA-111 \"Shkval\" usano la supercavitazione per incrementare la loro velocit\u00e0 oltre i 200 nodi.\nClassi di siluri e dimensioni.\nI siluri vengono lanciati con diversi metodi:\nMolte marine militari hanno due tipi di siluri distinti in base al peso:\nPer i siluri posizionati sul ponte o lanciati da tubi lanciasiluri, il diametro \u00e8 ovviamente un fattore chiave nel determinare la possibilit\u00e0 di utilizzare un particolare siluro, similmente al calibro per le armi da fuoco. La lunghezza non \u00e8 cos\u00ec importante come per una canna di fucile, il diametro \u00e8 quindi diventato il parametro di classificazione pi\u00f9 comune per i siluri.\nLunghezza, peso e altri fattori influenzano anch'essi la compatibilit\u00e0. Nel caso di siluri lanciati da aerei, i fattori chiave sono il peso, la presenza di punti di aggancio e la velocit\u00e0 di lancio. I siluri assistiti rappresentano lo sviluppo pi\u00f9 recente e sono di solito progettati come un pacchetto integrato. Versioni inizialmente nate per aviolancio o lancio assistito sono state talvolta sviluppate a partire da versioni per ponte o tubo lanciasiluri e in almeno un caso fu progettato un tubo lanciasiluri per sottomarino in grado di lanciare siluri per aereo.\nCome in tutti i progetti di munizioni, anche in questo campo si cerca un compromesso tra l'esigenza di standardizzazione, che semplifica la produzione e la logistica, e la specializzazione, che tende a rendere l'arma molto pi\u00f9 efficace. Piccoli miglioramenti nella logistica o nell'efficacia possono entrambi tradursi in enormi vantaggi operativi.\nAlcuni diametri pi\u00f9 comuni di siluro (si utilizza la denominazione pi\u00f9 comune, metrica o in pollici, e si elencano in ordine di grandezza crescente):\nSiluri di dimensioni ancora maggiori sono stati installati su alcuni sottomarini nucleari: 660\u00a0mm (26 pollici), 30 pollici (762\u00a0mm) e 36 pollici (circa 914\u00a0mm). I tubi di lancio sono stati progettati per lanciare munizioni di grande diametro come missili da crociera, cos\u00ec come il siluro standard da 21 pollici.\nSiluri usati da varie marine.\nMarina militare italiana.\nCalibro 324\u00a0mm\nCalibro 533\u00a0mm\nMarina statunitense.\nI quattro maggiori siluri stipati nei magazzini della Marina statunitense sono:\nRoyal Navy.\nI siluri utilizzati dalla Royal Navy includono:\nMarina imperiale giapponese.\nI siluri utilizzati dalla Marina imperiale giapponese includevano:\nMarina tedesca.\nI siluri utilizzati dalla Kriegsmarine includevano:\nMarina russa.\nI siluri utilizzati dalla Marina russa includono:\nMarina francese.\nI siluri utilizzati dalla Marine nationale includono:"}
{"id": "55743", "revid": "110157", "url": "https://it.wikipedia.org/wiki?curid=55743", "title": "Battacio", "text": "Il battacio o batacchio (in veneto \"batocio\", da cui proviene la battuta \"mi son Arlechin Batocio /Orbo de na recia e sordo da un ocio\") \u00e8 uno strumento musicale della famiglia degli idiofoni a urto, composto di due assi di legno, simile ad una mazza, che, quando sbattuto, produce un rumore molto forte con poca forza.\nDescrizione.\nLo strumento \u00e8 usato nella Commedia dell'Arte, perch\u00e9 d\u00e0 la possibilit\u00e0 agli attori di colpirsi ripetutamente, non ferendosi n\u00e9 riportando contusioni, ma provocando un effetto scenico e sonoro notevole. Tra le maschere che ne fanno uso, ci sono Arlecchino e lo Zanni, anche se l'uso del battacio in questi due personaggi \u00e8 molto vario, ad esempio viene usato, sia come coltello di legno che come cucchiaio a causa della forma particolare concavo dalla parte interna, naturalmente l'uso pi\u00f9 classico \u00e8 quello di minaccia e offesa nelle risse tra servi, le celebri \"piattonate\" cio\u00e8 con la lama usata di piatto.\nSi tratta di una delle prime rudimentali forme di effetto speciale.\nIn Inghilterra, il \"battacio\" era noto come \"slap stick\", e diede per questo il nome al filone cinematografico \"Slapstick\", che riprende la grande importanza della gestualit\u00e0 dal teatro di quest'epoca."}
{"id": "55745", "revid": "37401", "url": "https://it.wikipedia.org/wiki?curid=55745", "title": "Primato mondiale", "text": ""}
{"id": "55746", "revid": "138365", "url": "https://it.wikipedia.org/wiki?curid=55746", "title": "Splatterstick", "text": ""}
{"id": "55747", "revid": "373458", "url": "https://it.wikipedia.org/wiki?curid=55747", "title": "Medio Evo", "text": ""}
{"id": "55748", "revid": "2567", "url": "https://it.wikipedia.org/wiki?curid=55748", "title": "Re Elessar", "text": ""}
{"id": "55753", "revid": "93556", "url": "https://it.wikipedia.org/wiki?curid=55753", "title": "Michael Collins (astronauta)", "text": "Collins, scelto nel 1963 come parte del terzo gruppo di astronauti della NASA che contava quattordici membri, vol\u00f2 nello spazio due volte. Il suo primo volo spaziale fu la missione Gemini 10, in cui lui e il comandante pilota John Young eseguirono un \"rendezvous\" spaziale tra due diversi veicoli e intrapresero due attivit\u00e0 extraveicolari (EVA, note anche come \"passeggiate spaziali\"). Il suo secondo volo spaziale fu l'Apollo 11 in qualit\u00e0 di pilota del Modulo di Comando. Mentre Collins rimaneva in orbita intorno alla Luna, Neil Armstrong e Buzz Aldrin furono i primi a mettere piede sulla sua superficie. \nCollins \u00e8 stato uno dei 24 astronauti che volarono intorno alla Luna, il diciassettesimo statunitense nello spazio, la quarta persona (e il terzo statunitense) a compiere una passeggiata spaziale e la prima persona ad averne eseguita pi\u00f9 di una.\nBiografia.\nCollins nacque al numero 16 di via Tevere a Roma, dato che il padre aveva in quel momento un impiego militare all'ambasciata statunitense in Italia; in seguito si sposter\u00e0 in vari paesi. Formatosi all'accademia militare di West Point divent\u00f2 pilota e collezion\u00f2 circa 4200 ore di volo. Fu selezionato dalla NASA come astronauta nel 1963.\nPrima di diventare un astronauta, si era laureato presso la United States Military Academy e da l\u00ec si era arruolato nell'Aeronautica degli Stati Uniti dove pilot\u00f2 i caccia F-86 Sabre alla base aerea di Chambley-Bussieres. Fu accettato nella scuola di pilotaggio sperimentale di volo dell'aeronautica presso la \"Edwards Air Force Base\" nel 1960. Fece domanda senza successo per il secondo gruppo di astronauti, ma venne accettato per il terzo.\nNel 1968 un'ernia del disco gli imped\u00ec di pilotare la capsula Apollo 8 e mise in forse la sua carriera di astronauta (era considerato il pi\u00f9 esperto pilota e conoscitore del CSM, il Modulo di Comando e di Servizio), ma un intervento chirurgico risolse il problema. Pot\u00e9 cos\u00ec partecipare alla missione Apollo 11 nel luglio del 1969, la prima a portare l'equipaggio sulla Luna. Collins era il pilota del Modulo di Comando e di Servizio (CSM) che orbitava attorno alla Luna, mentre Neil Armstrong e Buzz Aldrin erano sulla superficie lunare. Quindi Collins non pose mai piede sulla Luna, trovandosi tuttavia a pi\u00f9 riprese ad essere l'essere umano pi\u00f9 lontano dalla Terra nonch\u00e9 il pi\u00f9 isolato, anche dal punto di vista delle comunicazioni.\nPrima della missione Apollo 11, nel 1966, vol\u00f2 sul Gemini 10. In questa missione, lui e il suo compagno di viaggio John Young stabilirono l'allora record di altezza mai raggiunta: 475 miglia sopra la superficie terrestre. Inoltre Collins comp\u00ec una passeggiata nello spazio (EVA).\nDopo essersi ritirato dalla NASA nel 1970, Collins accett\u00f2 un lavoro nel Dipartimento di Stato come Assistente Segretario di Stato per gli affari pubblici. Un anno dopo, divenne direttore del National Air and Space Museum e mantenne questa posizione fino al 1978, quando si dimise per diventare sottosegretario dello Smithsonian Institution. Nel 1980 assunse un posto di vicepresidente della \"LTV Aerospace\". Collins si dimise nel 1985 per avviare la propria societ\u00e0 di consulenza.\nCome per gli altri membri dell'equipaggio dell'Apollo 11, un piccolo cratere vicino al luogo dell'allunaggio porta il suo nome. Scrisse un libro, \"Carrying the Fire\", sulla sua esperienza come astronauta. \u00c8 presente inoltre anche nella \"Hollywood Walk of Fame\". Il 13 agosto 1969 il presidente degli Stati Uniti Richard Nixon consegn\u00f2 a lui, Armstrong e Aldrin, la prestigiosa medaglia presidenziale della libert\u00e0 con lode.\n\u00c8 morto a Marco Island, in Florida, il 28 aprile 2021 a causa di un cancro.\nOmaggi e citazioni.\nA Michael Collins, gli Epo, gruppo indie-rock, hanno dedicato una canzone contenuta nell'album \"Silenzio/Assenso\" dal titolo omonimo \"Collins\". Inoltre, nel 1970, il noto gruppo musicale rock Jethro Tull ha dedicato a Michael Collins la canzone \"For Michael Collins, Jeffrey And Me\", presente nel disco \"Benefit\"."}
{"id": "55760", "revid": "228587", "url": "https://it.wikipedia.org/wiki?curid=55760", "title": "Premier League (disambigua)", "text": ""}
{"id": "55766", "revid": "6923", "url": "https://it.wikipedia.org/wiki?curid=55766", "title": "Lyndon B. Johnson Space Center", "text": "Il Lyndon B. Johnson Space Center (\"JSC\") \u00e8 l'installazione della NASA sede del Centro di controllo missione Christopher C. Kraft Jr. (\"Mission Control Center\" - MCC) per tutti i voli spaziali con equipaggio umano, oltre che centro di ricerca e preparazione per il volo spaziale umano.\nIl JSC si trova vicino alla baia di Galveston, sul lago Clear, a circa a sudest di Houston, Texas. Questo \u00e8 il motivo per cui tutte le frasi pronunciate dagli astronauti iniziavano con la parola \"Houston\". La pi\u00f9 famosa \u00e8 senz'altro \"Houston, abbiamo un problema\" pronunciata durante la missione Apollo 13.\nStoria.\nIl JSC fu istituito nel 1961 e denominato originariamente \"Manned Spacecraft Center\" (MSC). La costruzione richiese meno di due anni e l'apertura del complesso avvenne nel 1963. Venne successivamente rinominato \"Lyndon B. Johnson Space Center\" solo nel 1973, in onore del presidente degli Stati Uniti d'America Lyndon B. Johnson.\nDal 2011 il JSC viene utilizzato principalmente come centro di controllo missione (\"Mission Control Center\") e come centro di preparazione degli astronauti per le successive missioni. Per questo motivo \u00e8 anche la sede del corpo astronauti degli Stati Uniti."}
{"id": "55767", "revid": "2812", "url": "https://it.wikipedia.org/wiki?curid=55767", "title": "Johnson Space Center", "text": ""}
{"id": "55769", "revid": "599013", "url": "https://it.wikipedia.org/wiki?curid=55769", "title": "Maresciallo", "text": "Il maresciallo \u00e8 un grado militare o un titolo onorifico in uso in varie forze armate del mondo; pu\u00f2 essere rivestito dal comandante supremo di un esercito, sovente istituito unicamente in caso di guerra. In Italia \u00e8 uno dei gradi superiori dei sottufficiali e in passato un grado per gli ufficiali generali del Regio Esercito con il titolo di Maresciallo d'Italia, per i generali che si erano particolarmente distinti in campagne di guerra e della Regia Aeronautica con il titolo di Maresciallo dell'aria, conferito unicamente al generale di squadra aerea e ministro dell'aeronautica Italo Balbo, che ricevette il titolo al termine della cosiddetta crociera aerea del Decennale.\nStoria.\nIl titolo nacque come grado militare onorario, \"mar\u00e9chal\", nella Francia dell'XI secolo, forse per derivazione dalla figura del maniscalco, di cui comunque ha in comune l'etimologia dall'alto tedesco antico-francone: \"mahrskalk\", ovvero servo (\"skalk\") addetto ai cavalli (\"mahr\"). Il \"mar\u00e9chal\" era un dignitario della corte medievale incaricato di sovrintendere alle scuderie del re. Il titolo crebbe in reputazione divenendo il maresciallo un membro fidato della corte.\nNella Repubblica Democratica Tedesca il 25 marzo 1982 venne istituito dal Consiglio di Stato della Repubblica Democratica Tedesca il grado di Maresciallo della Repubblica Democratica Tedesca, creato ad imitazione del grado di maresciallo dell'Unione Sovietica, ma che non venne mai assegnato ad alcun ufficiale generale fino alla sua abolizione, nel novembre 1989. Fino al 1982 il grado pi\u00f9 alto era stato Armeegeneral.\nSul modello dei gradi dell'Armata rossa, nei paesi del patto di Varsavia si trovava il seguente sistema: maggior generale \u2013 tenente generale \u2013 colonnello generale \u2013 generale d'Armata \u2013 \"maresciallo\".\nCaratteristiche.\nIl grado di maresciallo \u00e8, in alcuni eserciti, il grado pi\u00f9 alto della gerarchia militare.\nIl \"maresciallato\", a prescindere dal paese in cui viene conferito, si distingue per due peculiarit\u00e0:\nNei paesi anglosassoni e tedeschi (ma anche in alcuni arabi che hanno risentito dell'influenza britannica, come l'Egitto e l'Iraq) \u00e8 denominato feldmaresciallo (\"Feldmarschall\"), ovvero maresciallo di campo. Abbiamo quindi il feldmaresciallo nella Germania imperiale e nazista (con l'eccezione di Hermann G\u00f6ring, per il quale venne creato \"ad personam\" il grado di \"Reichsmarschall\", maresciallo del Reich), nell'Impero austro-ungarico, nel Regno Unito e nei paesi del Commonwealth (dove \u00e8 tuttora in uso).\nNegli altri paesi abbiamo i titoli di maresciallo di Francia (durante l'epoca napoleonica era detto maresciallo dell'Impero), di maresciallo dell'Unione Sovietica, di maresciallo di Polonia, ed altri. Sino al 1946 anche in Italia era presente la dignit\u00e0 del maresciallato con il grado di maresciallo d'Italia. Negli anni trenta venne creato anche il grado di primo maresciallo dell'Impero, che venne conferito contemporaneamente al re Vittorio Emanuele III ed al capo del governo Benito Mussolini.\nAl grado di maresciallo - conferito ai generali dell'esercito - solitamente corrisponde il grado di grande ammiraglio per la marina militare ed il grado di maresciallo dell'aria per l'aeronautica militare.\nNel mondo.\nFrancia.\nUna legge del parlamento francese del 13 marzo 1875 mise i quattro marescialli di Francia in carica alla testa dello Stato maggiore, rimandando a ulteriori disposizioni la regolamentazione delle successive nomine; l'ultimo maresciallo, Canrobert, mor\u00ec nel 1895. \nFu con la prima guerra mondiale che la carica venne ripristinata, quando il 26 dicembre 1916 un decreto del Presidente della Repubblica nomin\u00f2 il maresciallo Joseph Joffre, gi\u00e0 comandante in capo dell'esercito francese. L'ultimo a essere nominato Maresciallo di Francia \u00e8 stato il generale Marie-Pierre K\u0153nig (1898-1970), il 6 giugno 1984 (postumo). \n\u00c8 simbolizzato da sette stelle contro le cinque del grado pi\u00f9 elevato, generale d'armata.\nIn Francia in epoca napoleonica fu istituito il grado di Maresciallo dell'Impero, che comandava pi\u00f9 corpi d'armata. Vi era poi il grado di \"Mar\u00e9chal de camp\" (Maresciallo di campo) corrispondente al generale di brigata, e dal XVII secolo fino al 1848 anche quello di Maresciallo generale degli accampamenti e delle armate del re.\nGrecia.\nNell'Esercito greco il grado di Anthypaspistis (greco: \u0391\u03bd\u03b8\u03c5\u03c0\u03b1\u03c3\u03c0\u03b9\u03c3\u03c4\u03ae\u03c2; traduzione: maresciallo) fa parte dei sottufficiali, mentre il grado inteso come comandante supremo era Stratarchis (greco: \u03a3\u03c4\u03c1\u03b1\u03c4\u03ac\u03c1\u03c7\u03b7\u03c2), grado che inizialmente assegnato a re Costantino I per il suo comando nelle guerre balcaniche venne poi ripristinato nel 1939 per Re Giorgio ed i suoi successori fino all'abolizione della monarchia nel 1974. L'unico ufficiale ad essere stato insignito del grado fu il generale Alexander Papagos il 28 ottobre 1949 come riconoscimento dei suoi servizi durante l'invasione italiana della Grecia nel corso della seconda guerra mondiale e nella guerra civile greca.\nGiappone.\nNell'Esercito imperiale giapponese vi fu il titolo di Gensui (Maresciallo). Il massimo grado militare che era denominato \"Daigensui-Rikugun-Taish\u014d\" (Primo maresciallo generale d'armata) cui seguiva il \"Gensui Rikugun Taish\u014d\" (maresciallo generale d'armata).\nItalia.\nIl \"maresciallo\" \u00e8 un grado militare delle forze armate italiane. Il grado \u00e8 equivalente al codice di grado NATO \"OR-8/OR-9\" (Denominazione NATO appartenuta al grado di \"maresciallo ordinario\" prima 1995). Attualmente si possono dividere tra \"nuovo iter\", \"vecchio iter\" e \u201csenza iter\u201d (a seconda di quando hanno frequentato la Scuola Sottufficiali o nell\u2019ultimo caso, il non averla frequentata affatto).\nNell'Esercito Italiano il maresciallo \u00e8 un ruolo appartenente alla categoria dei sottufficiali. Nell'Arma dei Carabinieri la denominazione del grado di primo maresciallo \u00e8 maresciallo maggiore, con la qualifica di sostituto ufficiale di pubblica sicurezza, mentre nella Guardia di Finanza la denominazione del grado \u00e8 maresciallo aiutante.\nNel 1924 in Italia venne il titolo di Maresciallo d'Italia, per onorare i generali Luigi Cadorna e Armando Diaz, che avevano comandato il Regio Esercito nella prima guerra mondiale. Successivamente, nel 1926, il grado fu conferito anche ad alcuni comandanti d'armata che si erano particolarmente distinti durante la guerra.\nDopo la conquista dell'Etiopia venne istituito il grado di Primo maresciallo dell'Impero, che venne conferito contemporaneamente sia a re Vittorio Emanuele III che al capo del governo Benito Mussolini.\nIl grado di maresciallo d'Italia \u00e8 stato abolito con il Decreto legislativo del Capo provvisorio dello Stato n. 66 del 18 gennaio 1947 .\nPolonia.\nNelle forze armate polacche il grado di Maresciallo di Polonia era previsto solamente per coloro che avessero riportato una vittoria in guerra.\nRussia.\nIn Unione Sovietica furono istituiti nella categoria degli ufficiali generali, i gradi di Maresciallo di corpo e di Maresciallo comandante di corpo, entrambi dal punto di vista gerarchico equivalenti al generale d'armata.\nMaresciallo dell'Unione Sovietica era \"de facto\" il grado militare pi\u00f9 elevato (\"de iure\" era quello di Generalissimo dell'Unione Sovietica, ottenuto unicamente da Stalin, che tuttavia rifiut\u00f2). Il grado venne creato nel 1935 ed abolito nel 1991. Sul piano pratico il grado di Generale d'armata e quello di Maresciallo dell'Unione Sovietica si equivalevano, lasciando al rango di maresciallo una qualifica fortemente onorifica. Furono quarantuno i generali che ottennero il grado.\nLa Marina militare sovietica aveva come corrispettivo quello di ammiraglio della flotta dell'Unione Sovietica.\nNelle forze armate della Federazione russa il grado di \"Maresciallo dell'Unione Sovietica\" \u00e8 stato sostituito dal 1993 con il grado di Maresciallo della Federazione Russa.\nLa Marina militare russa ha come corrispettivo quello di ammiraglio della flotta.\nStato Pontificio.\nIl \"maresciallo di Santa Romana Chiesa\" era un alto dignitario pontificio laico il quale rivestiva la carica di \"custode perpetuo del Conclave\", con la funzione di sorvegliare la clausura del Collegio cardinalizio riunito in conclave e di attendere alla custodia e difesa dei padri cardinali. Il maresciallo aveva il compito di chiudere la porta d'accesso al conclave con una chiave che doveva portare sempre con s\u00e9, chiusa in una borsa di velluto di colore rosso. \nNel tempo, il \"maresciallo di Santa Romana Chiesa\" coincise anche con la carica di capo di Stato Maggiore dell'Esercito dello Stato della Chiesa (da non confondere con la carica pi\u00f9 militare di Capitano generale della Chiesa). Pertanto, durante il corteo papale, le cavalcate pontificie e nella scorta ai trasferimenti del romano pontefice, il maresciallo, montando a cavallo, affiancava il papa assieme al Vessillifero di Santa Romana Chiesa, che montava sull'altro fianco del pontefice. Durante il periodo in cui ne furono titolari i Savelli, ebbe anche la giurisdizione sulla Corte Savella.\nIl primo maresciallo di Santa Romana Chiesa fu il conte Luca Savelli nel 1270 o 1274. Dal 1352 la carica fu ereditaria e fino al 1712 fu della famiglia Savelli, estinta la quale dal 1712 (pontificato di Clemente XI) al 1966 (pontificato di Paolo VI) \u00e8 stata esercitata dal primogenito della famiglia Chigi di Ariccia. Fu soppresso con la riforma della curia romana voluta da papa Paolo VI nel 1966, attualmente il ruolo \u00e8 ricoperto dal \"Clavigero\" dei musei vaticani.\nHanno ricoperto negli anni tale incarico:\nStati Uniti d'America.\nNelle Forze armate statunitensi vi \u00e8 il grado di \"United States Army Provost Marshal General\", che \u00e8 responsabile dei Military Police Corps, che riferisce direttamente al capo di stato maggiore dell'esercito."}
{"id": "55772", "revid": "21583", "url": "https://it.wikipedia.org/wiki?curid=55772", "title": "Marshall Space Flight Center", "text": " \nIl George C. Marshall Space Flight Center \u00e8 un centro di ricerca per la propulsione, i computer, le reti per l'informazione manageriale della NASA. Viene spesso indicato con la sua abbreviazione: MSFC.\nSi trova nell'Arsenale Redstone a Madison County nell'Alabama. Il centro fu chiamato cos\u00ec in onore di George Marshall, alto militare, segretario di stato e ideatore del piano Marshall. Qui fu sviluppato il razzo Saturn V, dall'\u00e9quipe di Wernher von Braun, che fu anche direttore del centro dal 1960 al 1970. Il Saturn V port\u00f2 l'Apollo 11 sulla Luna nel luglio del 1969."}
{"id": "55774", "revid": "767487", "url": "https://it.wikipedia.org/wiki?curid=55774", "title": "X-Men 2", "text": "X-Men 2 (\"X2\") \u00e8 un film del 2003 diretto da Bryan Singer. Il film \u00e8 il seguito del precedente \"X-Men\" ed \u00e8 ispirato ai fumetti degli X-Men pubblicati dalla Marvel Comics. In particolar modo la storia prende ispirazione dalla \"graphic novel\" \"Dio ama, l'uomo uccide\" di Chris Claremont (testi) e Brent Anderson (disegni), pubblicata dalla Marvel nel 1982.\nIl film usc\u00ec nelle sale in Europa e in Italia in contemporanea il 30 aprile 2003, mentre nelle sale negli USA il film \u00e8 uscito due giorni dopo, il 2 maggio 2003.\nIl film ha avuto due seguiti, \"X-Men - Conflitto finale\" nel 2006 e \"X-Men - Giorni di un futuro passato\" nel 2014, e quattro prequel: \"X-Men le origini - Wolverine\", \"X-Men - L'inizio\", \"X-Men - Apocalisse\" e \"X-Men - Dark Phoenix\".\nTrama.\nWolverine, dopo gli eventi del primo film si \u00e8 recato ad Alkali Lake nella provincia dell'Alberta, in Canada per cercare risposte sulle proprie origini ma la sua ricerca si \u00e8 rivelata infruttuosa. Mentre Logan fa ritorno al Maniero-X, Nightcrawler, un mutante dotato del teletrasporto, cerca di uccidere il presidente degli Stati Uniti per la libert\u00e0 dei mutanti ma fallisce, quindi il Professor X cerca di localizzarlo utilizzando Cerebro. Dopo aver inviato Jean Grey e Tempesta a recuperare il fuggitivo mutante, Charles, accompagnato da Ciclope, si reca a far visita a Erik Lensherr nella sua prigione per chiedergli spiegazioni in merito all'attacco al presidente.\nNel frattempo per\u00f2 il colonnello William Stryker, scienziato militare ossessionato dai mutanti, ottiene dal presidente il permesso di arrestare Xavier; pertanto le forze di Stryker attaccano il Maniero e molti giovani mutanti vengono catturati; mentre Colosso porta al sicuro pi\u00f9 studenti possibile, Wolverine fugge accompagnato da Rogue, Bobby e Pyro. Nel mentre Stryker invia la sua guardia del corpo, Yuriko Oyama (Lady Deathstrike), una mutante molto simile a Wolverine soggiogata con un siero alla sua volont\u00e0, a catturare Charles e Scott. Intanto Mystica riesce, con uno stratagemma ad aiutare Magneto a fuggire dalla sua prigione, e trova inoltre i progetti per una replica di Cerebro. Wolverine e gli altri si rifugiano a Boston dai genitori di Bobby, che fino ad ora erano rimasti all'oscuro dei poteri del figlio. Dopo una colluttazione con la polizia sul posto giungono anche Jean e Tempesta che hanno intanto trovato Kurt Wagner ovvero Nightcrawler, il quale era stato soggiogato anche lui da Stryker e costretto ad attaccare il presidente.\nMentre il gruppo vola via con il Jet degli X-Men, viene attaccato dalle forze di Stryker e solo l'intervento di Magneto lo salva dalla caduta. Magneto spiega quindi agli X-Men il piano di Stryker e il motivo del suo odio verso i mutanti. Suo figlio, Jason, \u00e8 un mutante capace di proiettare pensieri nella mente altrui e Stryker lo aveva portato da Xavier molti anni prima per aiutarlo, ma Xavier non curava i suoi studenti, insegnava loro ad usare i poteri, mentre Stryker considerava la mutazione un abominio: sua moglie si era suicidata per impedire a Jason di sfogare psichicamente su di lei il proprio rancore. Quando gli X-Men hanno fatto incarcerare Magneto, Stryker ha progettato la sua prigione di plastica e lo ha interrogato per sapere tutto sulla scuola di Xavier e su Cerebro; il suo piano \u00e8 usare la replica di Cerebro da lui costruita per localizzare tutti i mutanti e ucciderli.\nErik spiega inoltre che Stryker \u00e8 il responsabile dell'esperimento che ha portato al rivestimento di adamantio sullo scheletro di Logan (di cui lui non ha pi\u00f9 memoria). Gli X-Men e la Confraternita dei mutanti di Magneto decidono quindi di unirsi contro il loro nemico comune e leggendo nella mente di Kurt, Jean riesce a scoprire che la base di Stryker \u00e8 proprio sotto Alkali Lake; quella notte inoltre Logan e Jean hanno un breve momento romantico ma lei gli confessa che nonostante tutto lei ama solo Scott. Il piano viene messo in atto e Mystica, fingendosi Wolverine, entra nella base ed apre le porte agli altri mutanti; poi Jean deve fermarsi ad affrontare Ciclope, sotto controllo mentale e il loro scontro danneggia la diga, Magneto e Mystica si dirigono invece a fermare Xavier mentre questi (sotto il controllo di Jason, a sua volta controllato da Stryker) sta tentando di uccidere tutti i mutanti tramite la replica di Cerebro. Assunte le sembianze di Stryker, Raven asseconda il volere di Erik e d\u00e0 il contrordine a Jason di uccidere gli umani, non i mutanti.\nNightcrawler e Tempesta nel frattempo trovano i bambini rapiti e Ororo si fa portare da Charles per fermare Jason. Wolverine intanto insegue Stryker che sta cercando di fuggire con un elicottero, e lo incontra in un laboratorio di adamantio dove si ricorda di quando lo sottopose all'esperimento. Logan si ritrova poi ad affrontare Lady Deathstrike; dopo una dura battaglia Logan la uccide e ferma Stryker, incatenandolo a un palo. Mentre Magneto e Mystica si impadroniscono dell'elicottero e prelevano Pyro (che simpatizza per gli ideali della Confraternita), Wolverine arriva in tempo per avvertire gli altri dell'imminente crollo della diga e Rogue pilota il jet, ma l'aereo non decolla; Jean (i cui poteri da tempo si stanno intensificando a dismisura) scende a terra per deviare l'acqua della diga (che ha travolto Stryker), e si fa infine travolgere anche lei. Nonostante il dolore di tutti, Xavier decide di andare subito a Washington.\nAlla Casa Bianca il Presidente sta per comparire in televisione e riproporre la legge di Registrazione, quando il cielo si oscura, le telecamere si spengono e i presenti sono immobilizzati; i mutanti appaiono e il presidente viene informato della verit\u00e0 sul suo attentato. Giorni dopo, la vita riprende all'istituto, mentre Ciclope non si rassegna all'idea di aver perso Jean; durante una sua lezione, Xavier racconta ai suoi studenti la storia di re Art\u00f9 secondo il libro \"Re in eterno\" (Magneto leggeva lo stesso libro quando Stryker era andato a trovarlo in prigione) e sul lago creato dall'inondazione la voce di Jean ripercorre l'evoluzione umana mentre il fondo del lago riflette una sagoma a forma di Fenice.\nProduzione.\nDopo il successo del primo film, la 20th Century Fox d\u00e0 subito il via al seguito; il regista Bryan Singer decide di ispirarsi alla \"graphic novel\" \"Dio ama, l'uomo uccide\", ad opera dello scrittore Chris Claremont e del disegnatore Brent Anderson. Il produttore Avi Arad spinge per un'uscita nel novembre 2002. David Hayter e Zak Penn scrivono due sceneggiature separatamente per poi unirle in un'unica sceneggiatura nell'ottobre 2001. Successivamente Michael Dougherty e Dan Harris rettificano la sceneggiatura un paio di volte, dando pi\u00f9 spazio al personaggio di Halle Berry dopo la vittoria, da parte dell'attrice, del Premio Oscar.\nLe riprese iniziano il 24 giugno 2002 a Vancouver e terminano il 22 novembre.\nCast.\nPersonaggi minori.\nNel film appaiono per alcuni istanti diversi mutanti e personaggi dell'universo Marvel:\nCamei.\nNel film appaiono i seguenti camei:\nColonna sonora.\n\"X2: Original Motion Picture Score\".\nLo score del film, intitolato \"X2: Original Motion Picture Score\", \u00e8 stato composto da John Ottman.\nTracce.\nNella colonna sonora \u00e8 compresa anche la canzone \"Bye Bye Bye\" degli *NSYNC.\nDistribuzione.\nDivieti.\nIl film \u00e8 stato vietato ai minori di 13 anni per \"violenza, qualche riferimento sessuale, azione shi-fi e linguaggio volgare\u201c. \nEdizioni home video.\nL'edizione home video del film \u00e8 stata distribuita dalla 20th Century Fox e lanciata sul mercato con i seguenti contenuti speciali:\nAccoglienza.\nIncassi.\n\"X-Men 2\" ha ottenuto un incasso pari a $214,949,694 in Nord America e $192,761,855 nel resto del mondo, di cui $6,612,206 in Italia, per un incasso totale di $407,711,549.\nCritica.\nIl film ha ricevuto generalmente critiche positive dalla critica cinematografica. L'aggregatore di recensioni Rotten Tomatoes riporta una percentuale di gradimento del 86% con un voto medio di 7.5 su 10, basandosi su 235 recensioni, mentre il sito Metacritic attribuisce al film un punteggio di 68 su 100 in base a 37 recensioni."}
{"id": "55777", "revid": "4", "url": "https://it.wikipedia.org/wiki?curid=55777", "title": "Mariner X", "text": ""}
{"id": "55784", "revid": "123485889", "url": "https://it.wikipedia.org/wiki?curid=55784", "title": "Ulma", "text": "Ulma (in tedesco: \"Ulm\") \u00e8 una citt\u00e0 extracircondariale del Baden-W\u00fcrttemberg, in Germania. \u00c8 nota soprattutto per aver dato i natali ad Albert Einstein.\nCapoluogo del circondario (\"Landkreis\") Alb-Danubio (distretto di Tubinga) e della Regione Donau-Iller (distretto di Tubinga e di Svevia). \u00c8 la prima citt\u00e0 di una certa importanza (sopra i abitanti) sulle sponde del Danubio. Il toponimo probabilmente deriva dal tedesco \"ulme\" (olmo), pianta assai presente nella zona.\nGeografia fisica.\nUlma \u00e8 situata presso la confluenza dei fiumi Iller e Blau nel Danubio. I rilievi collinosi della \"Schw\u00e4bische Alb\" circondano la citt\u00e0 a ovest e a nord. Gran parte del centro urbano si sviluppa sulla riva sinistra del Danubio che nei pressi della citt\u00e0 delimita per un tratto il confine fra Baviera e Baden-W\u00fcrttemberg; il fiume separa Ulma dalla citt\u00e0 bavarese di Nuova Ulma. Le grandi citt\u00e0 pi\u00f9 vicine sono Augusta e Monaco di Baviera, rispettivamente a 70 e in direzione sud-est, e Stoccarda, a circa a nord-ovest.\nStoria.\nNell'854 il nome di Ulma viene menzionato per la prima volta in un documento ufficiale, nella sua funzione come residenza temporanea del re. Questa residenza (\"K\u00f6nigspfalz\") si trova al Weinhof, attorno al quale si forma il primo nucleo urbano. Nei secoli successivi Ulma conquista gradualmente lo statuto di citt\u00e0 libera dell'Impero. Alla fine del XII secolo la citt\u00e0 viene notevolmente ampliata verso est.\nNel XIV secolo, a partire dal 1316, la citt\u00e0 viene ingrandita ancora (verso ovest, nord e est) e mantiene questa estensione fino alla met\u00e0 dell'Ottocento. Nel 1377 inizia la costruzione del Duomo che doveva sostituire la vecchia chiesa parrocchiale posta fuori dalle mura della citt\u00e0. Nel 1397 patrizi e artigiani dopo un lungo conflitto giungono a un compromesso, fissato nello statuto cittadino chiamato \"Grande Lettera del Giuramento\" (\"Gro\u00dfer Schw\u00f6rbrief\"). Nel XV secolo Ulma vive un periodo di economia florida (soprattutto per il commercio di stoffe), tanti artisti si trovano a Ulma per la costruzione del Duomo, il numero di abitanti sale a circa . La citt\u00e0 governa su un territorio notevole ed \u00e8 tra le principali citt\u00e0 della Germania di allora.\nNel 1530 a Ulma s'introduce la riforma protestante per mano del fanatico predicatore cittadino Konrad Sam, seguito dall'87% della popolazione chiamata in un referendum. La furia dell'Iconoclastia scoppi\u00f2 il 19 giugno 1531. La costruzione del duomo viene fermata nel 1543. La torre campanaria fino a quel momento \u00e8 stata realizzata soltanto fino a un'altezza di circa e sar\u00e0 completata solo nell'800.\nLa Guerra dei trent'anni e quella di Successione spagnola insieme a fattori economici, come la Scoperta dell'America del 1492 e l'apertura della Rotta commerciale verso l'India nel 1497, condussero a una deviazione importante dei circuiti commerciali e delle materie prime ed ebbero come conseguenza una stagnazione economica, seguita da un inevitabile e grave declino. Dopo la guerra dei trent'anni (1618-1648) Ulma ha ormai solo circa 14.000 abitanti.\nNel 1802 Ulma perde lo statuto di citt\u00e0 libera dell'Impero e viene annessa alla Baviera; nell'ottobre del 1805 la citt\u00e0 \u00e8 teatro di una delle pi\u00f9 famose battaglie delle guerre napoleoniche. Nel 1810 Ulma viene annessa al W\u00fcrttemberg, mentre la fascia del suo territorio a sud del Danubio rimane sotto la Baviera e qui in seguito si svilupper\u00e0 la citt\u00e0 di Nuova Ulma (\"Neu-Ulm\"). Nel 1820 il numero di abitanti ammonta a circa soltanto. In seguito per\u00f2 la costruzione delle fortificazioni, delle ferrovie e l'industrializzazione portano a una ripresa economica e fanno crescere il numero degli abitanti. Tra gli architetti pi\u00f9 attivi in quegli anni, si ricorda Johann Gottfried Klinsky, morto a Ulma nel 1828.\nDal 1842 al 1859 la Confederazione germanica costruisce una cinta di fortificazioni attorno alle citt\u00e0 di Ulma e Nuova Ulma. Nel 1850 Ulma viene raggiunta dalla ferrovia: si inaugurano le linee per Stoccarda e per Friedrichshafen. Nel 1854 segue la linea per Monaco di Baviera. A met\u00e0 dell'800 riprendono i lavori per la costruzione del Duomo. Nel 1890 si completa la torre campanaria seguendo i progetti del Medioevo. Nel 1900 Ulma ha gi\u00e0 abitanti.\nNel novembre del 1933 il regime nazista istituisce nel forte \"Oberer Kuhberg\" uno dei primi campi di concentramento dove sono detenuti e maltrattati politici e preti scomodi al regime. Nel luglio del 1935 i prigionieri vengono trasferiti nel campo di concentramento di Dachau. Oggi nell'ex campo di concentramento si trova un'istituzione commemorativa. Nel dicembre del 1944 e nel 1945 Ulma subisce pesanti bombardamenti. Alla fine della seconda guerra mondiale circa l'80% del centro storico \u00e8 distrutto.\nDal 1955 al 1968 opera a Ulma la scuola superiore di disegno industriale (Scuola di Ulm), \"Hochschule f\u00fcr Gestaltung\". Nel 1960 viene fondata la scuola superiore di ingegneria (oggi \"Hochschule Ulm\"). Nel 1967 viene fondata l'universit\u00e0 (Universit\u00e4t Ulm) che opera soprattutto nel campo delle scienze naturali e della medicina. Tra il 1971 e il 1975 nove comuni adiacenti (M\u00e4hringen, Jungingen, Lehr, Ermingen, Eggingen, Einsingen, Donaustetten, G\u00f6gglingen, Unterweiler) vengono incorporati nel comune di Ulma e il territorio comunale passa da 51 a . Nel 1980 il numero degli abitanti supera la soglia di .\nEconomia.\nLa citt\u00e0 ha un'antica tradizione di scambi commerciali risalente al Medioevo e una lunga storia industriale, cominciata con la costruzione della stazione ferroviaria nel 1850. Il settore industriale pi\u00f9 importante \u00e8 ancora l'industria classica (macchinari, in particolare motocicli, elettronica, farmaceutica).\nFra le aziende con sede principale a Ulma:\nAziende con importanti stabilimenti a Ulma:\nInfrastrutture e trasporti.\nUlma \u00e8 collegata alle autostrade A 7 (Flensburg - F\u00fcssen) e A 8 (Karlsruhe - Salisburgo). Alcune \"Bundesstra\u00dfen\" (strade statali) toccano la citt\u00e0: B 10 Stoccarda \u2013 Ulma \u2013 Augusta, B 28 Ulma, B 30 Ulma - Friedrichshafen, B 311 Ulma - Geisingen (- Donaueschingen).\nLa stazione di Ulma Centrale \u00e8 un importante nodo ferroviario. \u00c8 posta lungo la ferrovia Stoccarda - Monaco di Baviera, qui fermano anche i treni ICE. Altre ferrovie passano verso sud (Ulma - Friedrichshafen), verso sudovest (Ulma - Donaueschingen), verso sudest (Ulma - Oberstdorf), verso nordest (Ulma - Regensburg) e verso nord (Ulma - Aalen).\nLa mobilit\u00e0 urbana \u00e8 garantita da numerose linee di autobus e da una rete tranviaria composta di due linee.\nGli aeroporti internazionali pi\u00f9 vicini si trovano a Stoccarda (circa ) e a Monaco di Baviera (circa ). Due aeroporti minori si trovano a Memmingen (circa ) e a Friedrichshafen (circa )."}
{"id": "55786", "revid": "2145227", "url": "https://it.wikipedia.org/wiki?curid=55786", "title": "Papa Celestino II", "text": "Biografia.\nFormazione e carriera ecclesiastica.\nGuido, figlio di Niccol\u00f2 de Castello, nacque a \"Castrum Felicitatis\" (attuale Citt\u00e0 di Castello, in Umbria) dalla nobile famiglia ternana dei Castelli. \nEbbe fama di grande uomo di lettere e buon sacerdote, oltre che di pacificatore tra le due correnti della Chiesa che all'epoca si confrontavano: quella pi\u00f9 tradizionalista e quella pi\u00f9 innovatrice, rappresentata quest'ultima da Pietro Abelardo e Arnaldo da Brescia. Durante il pontificato di Callisto II fu suddiacono apostolico e \"scriptor\".\nFu nominato cardinale diacono nel 1127 del titolo di santa Maria in Via Lata da papa Onorio II. Nel 1130 partecip\u00f2 al conclave che elesse papa Innocenzo II. \nNel 1140 Papa Innocenzo invi\u00f2 Guido come legato pontificio in Francia. In questo periodo conobbe Bernardo di Chiaravalle, con cui intrattenne un rapporto epistolare. Nel 1143 Guido fu legato pontificio in Boemia e Moravia: qui accolse Arnaldo da Brescia che era partito da Zurigo, dove si era recato dopo l'espulsione dalla Francia. In Boemia e Moravia diede protezione ad Arnaldo e conobbe il famoso abate bavarese Gerhoch di Reichersberg, noto per la sua integrit\u00e0 morale e amico dello stesso Arnaldo.\nPontificato.\nIl 26 settembre 1143, due giorni dopo la morte di Innocenzo II, fu eletto papa col nome pontificale di Celestino, in omaggio a san Celestino papa (422-432). Roma era nel pieno di una rivolta che avrebbe portato a una sorta di repubblica romana. Tale rivolta, ispiratasi anche alle autonomie comunali conquistate dalle citt\u00e0 del nord Italia, aveva esautorato il pontefice dai poteri temporali, conferendoli al Senato Romano; essa esprimeva soprattutto il malcontento della borghesia e della piccola nobilt\u00e0, contrapposta alla ricca nobilt\u00e0 romana. Guido de Castello fu consacrato il 3 ottobre, alla sola presenza dell'alta nobilt\u00e0 dell'Urbe, in una funzione divenuta esclusivamente a carattere religioso. Il suo breve pontificato, di circa cinque mesi, pass\u00f2 in secondo piano rispetto agli eventi politici che avvennero intorno a lui.\nL'atto pi\u00f9 importante nel suo pontificato fu la rimozione dell'interdetto su tutta la Francia che il suo predecessore aveva lanciato perch\u00e9 Luigi VII di Francia si era opposto al suo candidato all'elezione per l'arcivescovato di Bourges; la rimozione dell'interdizione, durata tre anni, fu facilitata dal pentimento dello stesso Luigi VII, consigliato in tal senso da Bernardo di Chiaravalle.\nCelestino II, alla vigilia di un vero e proprio conflitto con Ruggero II di Sicilia per questioni territoriali, mor\u00ec l'8 marzo 1144 nel monastero di S. Gregorio al Palatino sotto la protezione della famiglia Frangipane rimasta fedele al papa. In questo monastero vicino al colle Palatino dove avevano la loro sede principale i Frangipane, risiedettero Celestino e alcuni dei suoi successori durante gli anni della rivolta comunale, tenendosi pi\u00f9 riparati da un'eventuale aggressione dei rivoltosi. Venne sepolto in Laterano.\nAlla famiglia Frangipane aveva concesso poco prima, in feudo, la citt\u00e0 costiera di Terracina.\nI suoi concittadini di Citt\u00e0 di Castello ricordano il dono che Celestino II invi\u00f2 loro e che consiste in un \"paliotto\" o pala d'altare in argento, oggi conservato nel Museo del Capitolo del Duomo di Citt\u00e0 di Castello, mentre non si ha pi\u00f9 traccia della sua preziosa biblioteca personale, donata al capitolo dei canonici della Cattedrale di Citt\u00e0 di Castello tramite testamento.\nVa ricordato, infine, che con questo papa ha inizio la celebre Profezia di Malachia, l'arcivescovo irlandese di Armagh, morto nel 1148.\nConcistori per la creazione di nuovi cardinali.\nPapa Celestino II durante il suo pontificato ha creato 14 cardinali nel corso di 3 distinti concistori."}
{"id": "55788", "revid": "2145227", "url": "https://it.wikipedia.org/wiki?curid=55788", "title": "Papa Lucio II", "text": "Biografia.\nCarriera ecclesiastica.\nL'esatta data di nascita di papa Lucio II non \u00e8 nota. Quanto alle origini, fino al XIX secolo si riteneva che appartenesse alla famiglia Caccianemici, poi questa ricostruzione \u00e8 stata confutata. \nCanonico regolare, non \u00e8 certa l'appartenenza ai Canonici di Santa Maria in Reno a Casalecchio, vicino a Bologna, mentre \u00e8 pi\u00f9 probabile che appartenesse alla comunit\u00e0 di San Frediano di Lucca. Per un periodo si un\u00ec ai canonici regolari di Santa Croce di Mortara.\nLa prima notizia certa \u00e8 che nel 1122 fu nominato cardinale prete del titolo di Santa Croce in Gerusalemme da papa Callisto II. Dal 1125 al 1126 fu inviato come legato pontificio in Germania presso la corte dell'imperatore Lotario II, per conto di Onorio II e poi di Innocenzo II. Va ascritto principalmente alla sua mediazione il fatto che l'imperatore Lotario II decise di effettuare due spedizioni in Italia per proteggere Innocenzo II dall'antipapa Anacleto II. Innocenzo II lo nomin\u00f2 Cancelliere della Chiesa di Roma e bibliotecario pontificio. Nel 1140 divenne cardinale protopresbitero.\nDurante il suo periodo di cardinalato, papa Lucio II partecip\u00f2 ai seguenti conclavi:\nPontificato.\nL'8 marzo 1144 moriva papa Celestino II e Gherardo Caccianemici venne eletto suo successore. Gherardo era il candidato della famiglia Frangipane. Contro di essa un'altra nobile famiglia, i Pierleoni, aveva ingagidato una contesa che durava da decenni. Dopo l'ennesima sconfitta nell'elezione del pontefice, i Pierleoni scatenarono una rivolta. Gherardo fu consacrato il 12 marzo come papa Lucio II, ma il suo pontificato dur\u00f2 appena undici mesi. In questo breve periodo volle ed ebbe l'onore di titolare la Cattedrale di Roma e di tutto il mondo cristiano cattolico anche all'evangelista ed apostolo San Giovanni, aggiungendo quest'ultimo ai gi\u00e0 titolari San Giovanni Battista e al - pi\u00f9 antico - Santissimo Salvatore. \nAllo scopo di contrastare i rivoltosi e nello stesso tempo definire i contrasti territoriali con il regno normanno, che si trascinavano gi\u00e0 da alcuni anni, nell'ottobre 1144 Lucio II si incontr\u00f2 con il re normanno Ruggero II di Sicilia a Ceprano, cercando di delineare quali fossero i doveri del re normanno essendo questi un vassallo della Santa Sede. Lucio II non era inoltre intenzionato ad accettare le pretese territoriali di Ruggero, ma il re normanno, consapevole della propria superiorit\u00e0 militare, costrinse il papa ad accettare le sue condizioni, mentre nello stesso tempo il monarca si dichiarava impossibilitato a venire in aiuto al papa per sedare la rivolta in corso a Roma.\nDopo tale incontro il Senato romano, che gi\u00e0 aveva sottratto molto del potere temporale durante il pontificato di Innocenzo II ma che era stato sciolto da Lucio, venne ricostituito. Fu emanata una \"costituzione municipale\" che tendeva a far decadere definitivamente il pontefice da qualsiasi funzione di natura temporale. Fu abolita la carica di prefetto, che era appannaggio di un incaricato pontificio, e fu istituita la carica di \"patrizio\" rappresentante della citt\u00e0 e della repubblica che aveva il compito di presiedere il senato. Il numero dei senatori fu aumentato a 56, mentre la citt\u00e0 venne suddivisa in 16 rioni; ciascun rione poteva scegliere 10 elettori che avrebbero eletto, a loro volta, i senatori. Alla carica di patrizio fu eletto Giordano Pierleoni, parente dell'antipapa Anacleto II e vero artefice di primo piano della rivolta repubblicana.\nLucio chiam\u00f2 allora in aiuto contro il Senato l'imperatore Corrado III, ma senza successo: questi era troppo impegnato a fronteggiare i propri nemici in Germania. Anzi l'imperatore si mostr\u00f2 cordiale anche con la legazione repubblicana che era andata a chiedere un riconoscimento ufficiale.\nA questo punto Lucio tent\u00f2 di fare da solo e, con le milizie rimastegli fedeli, attacc\u00f2 il Campidoglio, sede del Senato. La reazione del popolo fu per\u00f2 massiccia e l'assalto fall\u00ec. Alcuni cardinali furono uccisi e lo stesso Lucio fu colpito alla testa da una pietra tirata dalla rocca. Ferito gravemente, fu trasportato immediatamente al convento di S. Gregorio al Palatino, dove mor\u00ec due giorni dopo, il 15 febbraio 1145.\nConcistori per la creazione di nuovi cardinali.\nPapa Lucio II durante il suo pontificato ha creato 9 cardinali nel corso di 2 distinti concistori."}
{"id": "55789", "revid": "767487", "url": "https://it.wikipedia.org/wiki?curid=55789", "title": "Ritratti (Francesco Guccini)", "text": "Ritratti (2004) \u00e8 il ventesimo album del cantautore italiano Francesco Guccini.\nBrani.\nOdysseus.\nIl brano contiene citazioni letterarie, da Omero (\"Odissea\") a Dante (\"Inferno\", XXVI canto), passando per Foscolo (\"L'isola Petrosa\", da \"A Zacinto\"), Costantino Kavafis (\"Itaca\") ed altri meno noti.\nL'Ulisse di Guccini, inizialmente, si differenzia da quello dantesco per la mancanza di stimoli a cercare le avventure. Ma sono le avventure a cercar lui, sin dall'inizio (\"Bisogna che lo affermi fortemente / che certo non appartenevo al mare / Anche se Dei d'Olimpo e umana gente / Mi sospinsero un giorno a navigare [...]\"). In questo, ricorda un po' il Gulliver dei primi due libri dei \"Gulliver's Travels\" di Swift. Un uomo spinto a viaggiare, non viaggiatore nato. Allo stesso tempo, per\u00f2, teso all'avventura come mezzo per scoprire una verit\u00e0 soprannaturale.\nMusicalmente la canzone riecheggia temi tipicamente mediterranei. Pi\u00f9 importante \u00e8 il testo della stessa. Oltre le citazioni, abbondano metafore e similitudini di rara eleganza e potenza. (\"[...] Il sudore e la terra erano argenti, / il vino e l'olio erano i miei ori [...]\" \u00e8 un'ipotiposi di rara efficacia). Guccini ne fa, come lui, un montanaro, un contadino, ma che \u00e8 spinto all'avventura, e \u2013 come uno scienziato \u2013 a \"cercare\" qualcosa ad ogni costo, fino all'estremo limite dello spazio conosciuto, ma anche del tempo, proprio grazie all'uomo cieco (\"[...] Leggende perse nella notte / perenne di chi un giorno mi ha cantato [...]\") che ne cant\u00f2 le gesta, dandogli la possibilit\u00e0 di viaggiare oltre ogni luogo, sul volo \"mistico\" dei versi dell'Odissea.\nPiazza Alimonda.\nRacconta il giorno del G8 di Genova, soffermandosi sulla morte del giovane manifestante Carlo Giuliani.\nCristoforo Colombo.\nRitratto del navigatore genovese, delle sue speranza e del suo viaggio, fino alla scoperta dell'America. All'arrivo, per\u00f2, ha come una visione profetica nella sua mente, e al posto di una \"fiaccola di libert\u00e0\" vede \"torri di cristallo\", tacchini nel Giorno del Ringraziamento, condannati a morte e aerei da guerra, e vorrebbe fuggire via.\nLa Tua Libert\u00e0\nCanzone incisa nel 1971, mai pubblicata precedentemente."}
{"id": "55790", "revid": "834", "url": "https://it.wikipedia.org/wiki?curid=55790", "title": "Ulm", "text": ""}
{"id": "55792", "revid": "1543377", "url": "https://it.wikipedia.org/wiki?curid=55792", "title": "Wilhelmshaven", "text": "Wilhelmshaven (in basso sassone \"Willemshaven\") \u00e8 una citt\u00e0 extracircondariale di 81.324 abitanti della Bassa Sassonia, in Germania.\nGeografia fisica.\nWilhelmshaven si trova sulla costa nordoccidentale della baia dello Jadebusen, alla foce del fiume Jade nel Mare del Nord.\nStoria.\nWilhelmshaven fu fondata nel 1869 come porto militare del regno di Prussia. Il territorio della citt\u00e0 fu ceduto appositamente dall'Oldenburg alla Prussia, costituendone un\"'exclave\". Acquis\u00ec il titolo di citt\u00e0 nel 1873.\nI sobborghi di Bant, Heppens e Neuende, appartenenti all'Oldenburg, si unirono nel 1911 a formare la nuova citt\u00e0 di R\u00fcstringen.\nDall'ammutinamento di due navi ormeggiate a Wilhelmshaven (29 ottobre 1918), ebbe inizio la \"rivoluzione controllata\" che port\u00f2 alla Repubblica di Weimar.\nNel 1937 la cosiddetta \"legge sulla Grande Amburgo\" decret\u00f2 l'annessione della citt\u00e0 di R\u00fcstringen a Wilhelmshaven; contemporaneamente Wilhelmshaven cess\u00f2 di essere un\"'exclave\" prussiana, e fu ceduta allo Stato libero di Oldenburg. La frazione di Eckwarderh\u00f6rn venne invece distaccata da Wilhelmshaven e aggregata al comune di Butjadingen.\nLa citt\u00e0 fu gravemente colpita dai bombardamenti della seconda guerra mondiale.\nEconomia.\nWilhelmshaven \u00e8 tradizionalmente importante per la navigazione militare e civile.\nSuddivisione amministrativa.\nWilhelmshaven \u00e8 divisa, a fini statistici, in 5 zone (\"Stadtbereich\"), suddivise a loro volta in 23 quartieri (\"Stadtteil\"):\nFedderwarden e Sengwarden possiedono lo \"status\" di frazione (\"Ortschaft\"), con un certo grado di autogoverno.\nAmministrazione.\nGemellaggi.\nLa citt\u00e0 intrattiene \"rapporti di amicizia\" (\"St\u00e4dtefreundschaft\") con:\nIl porto di Wilhelmshaven \u00e8 gemellato (\"Hafenpartnerschaft\") con:\nLe frazioni di Sengwarden e Fedderwarden sono gemellate con:"}
{"id": "55794", "revid": "74801", "url": "https://it.wikipedia.org/wiki?curid=55794", "title": "Solingen", "text": "Solingen \u00e8 una citt\u00e0 del Nordreno-Vestfalia, nota per la produzione di coltelli, spade e lance, tra cui la nota azienda Puma.\nSi fregia del titolo onorifico di \"Klingenstadt\" (\"citt\u00e0 delle lame\").\nGemellaggi.\nSolingen \u00e8 gemellata con:"}
{"id": "55796", "revid": "2061842", "url": "https://it.wikipedia.org/wiki?curid=55796", "title": "Siegen", "text": "Siegen \u00e8 una citt\u00e0 tedesca situata nel Land della Renania Settentrionale-Vestfalia; fa parte del circondario di Siegen-Wittgenstein compreso nel distretto governativo di Arnsberg. \u00c8 sede dell'Universit\u00e0 di Siegen, fondata nel 1972.\nCultura.\nIn questa citt\u00e0 \u00e8 nato il pittore fiammingo Pieter Paul Rubens (Siegen, 28 giugno 1577 \u2013 Anversa, 30 maggio 1640).\nLa citt\u00e0 di Siegen ospit\u00f2 nel 1970 l'XIX olimpiade degli scacchi."}
{"id": "55799", "revid": "484362", "url": "https://it.wikipedia.org/wiki?curid=55799", "title": "Salzgitter", "text": "Salzgitter \u00e8 una citt\u00e0 extracircondariale nel sud-est della Bassa Sassonia, in Germania. Fa parte di una grossa conurbazione, insieme alle vicine citt\u00e0 di Hannover, Braunschweig, Gottinga, Wolfsburg.\nCentro industriale (sede di una delle pi\u00f9 grandi acciaierie del mondo, la \"Salzgitter AG\"), \u00e8 collegata tramite un canale secondario al Mittellandkanal.\nStoria.\nLa storia di Salzgitter inizia nel XIV secolo nei pressi del villaggio Verpstedt (pi\u00f9 tardi denominato V\u00f6ppstedt). Il nome \"Salzgitter\", menzionato per la prima volta nel 1347, deriva dalle parole tedesche \"Salz\" (sale, viste le vicine miniere) e \"Gitter\", un villaggio vicino. Nei secoli seguenti, Salzgitter viene a far parte del principato vescovile di Hildesheim; della Prussia e del regno di Hannover.\nGeografia antropica.\nLa citt\u00e0 di Salzgitter \u00e8 suddivisa in 7 circoscrizioni (\"Ortschaft\"), a loro volta suddivise in quartieri:\nEconomia.\nLa citt\u00e0 di Salzgitter \u00e8 sede della \"Salzgitter AG\", un gruppo che comprende acciaierie e aziende specializzate in telecomunicazioni, per un totale di dipendenti. \u00c8 indicizzata nel MDAX.\n\u00c8 inoltre presente un impianto Volkswagen con oltre dipendenti.\nAmministrazione.\nGemellaggi.\nSalzgitter \u00e8 gemellata con:\nLa citt\u00e0 intrattiene rapporti di amicizia con:"}
{"id": "55800", "revid": "78273", "url": "https://it.wikipedia.org/wiki?curid=55800", "title": "LAN", "text": ""}
{"id": "55803", "revid": "124254654", "url": "https://it.wikipedia.org/wiki?curid=55803", "title": "Rostock", "text": "Rostock \u00e8 una citt\u00e0 extracircondariale (targa HRO) del Meclemburgo-Pomerania Anteriore, in Germania. Conta () abitanti. \u00c8 il centro maggiore, ma non la capitale, del \"Land\".\nRostock ricevette nel 1218 il cosiddetto Diritto di Lubecca e si fregia del titolo di \"citt\u00e0 anseatica\" (\"Hansestadt\").\nLa citt\u00e0 si sviluppa per circa venti chilometri lungo il corso del fiume Warnow, fino alle sue foci sul Mar Baltico. La porzione maggiormente costruita della citt\u00e0 \u00e8 quella posta ad ovest del fiume, mentre ad est sono presenti soprattutto gli insediamenti commerciali e la brughiera cittadina, detta Rostocker Heide.\nIl porto di Rostock \u00e8 uno dei pi\u00f9 importanti del paese sia per trasporto dei passeggeri che per movimento merci, risultando anche uno dei principali porti crocieristici tedeschi. La citt\u00e0 si impone all'interno del proprio Land anche come principale centro culturale ed economico. Elementi caratteristici della citt\u00e0 sono la posizione strategica, il porto, il Gotico baltico, la storica appartenenza di Rostock alla Lega anseatica e l'importante universit\u00e0, che costituisce oggi il pi\u00f9 grande datore di lavoro cittadino.\nRostock \u00e8 situata nella regione geografica del Meclemburgo ed appartenne in passato al Granducato di Meclemburgo-Schwerin, ridenominato dal 1918 al 1934 \"stato libero\". Rappresenta, insieme a Neubrandenburg, Schwerin e a Stralsund-Greifswald, uno dei quattro \"Oberzentren\" del Land.\nGeografia fisica.\nRostock \u00e8 situata nel Meclemburgo-Pomerania Anteriore centro-settentrionale. Il territorio urbano si estende a cavallo del corso inferiore del fiume Warnow, navigabile e noto come Unterwarnow nel tratto di 16 km tra il mare ed il centro della citt\u00e0. Prima di sfociare nel mar Baltico, presso il distretto di Warnem\u00fcnde, il fiume si allarga verso est nel cosiddetto Breitling, dove si \u00e8 sviluppato anche il porto cittadino. Il nome stesso deriva dalla parola slava \"roztoc\" (\"allargamento del fiume\"). La porzione sudorientale e quella del \"Warnowufer\" occidentale sono densamente popolate, mentre l'area nordorientale \u00e8 caratterizzata dai distretti rurali e dai circa della foresta cittadina, la Rostocker Heide.\nLa massima estensione cittadina \u00e8 di in direzione Nord-Sud e di 19,4 in quella Est-Ovest. Il confini urbani misurano , a cui si aggiungono di fascia costiera. Gli ultimi 16 chilometri del fiume Warnow scorrono all'interno dei confini cittadini. Il punto pi\u00f9 elevato della citt\u00e0 \u00e8 situato nel distretto di Biestow a 49 metri s.l.m., mentre il punto pi\u00f9 basso \u00e8 posto a 1,5 metri sotto il livello del mare a Warnem\u00fcnde (Diedrichsh\u00e4ger Moor).\nStoria.\nSebbene i primi accenni storiografici a Rostock risalgano al 24 giugno 1218, i primi insediamenti risalgono gi\u00e0 al VII secolo. \nSulla riva destra delWarnow, tra gli attuali Dierkow e Gehlsdor, sono documentati siti archeologici di laboratori artigianali e centri commerciali slavi. Successivamente, nel XII secolo, vi fu un principato dei Kessini, una popolazione appartenente alla stirpe dei Liutici, con una citt\u00e0 primitiva dotata di mercato. Questa, nel 1161, fu distrutta dal re danese Valdemaro I, alleato dei Sassoni, dopo che il principe degli Obodriti, Niklot, in una battaglia difensiva contro il duca sassone Enrico il Leone, a sud di Rostock, fu sconfitto e ucciso nel 1160. Nel 1167 il figlio di Niklot, Pribislao, si sottomise a Enrico il Leone e per questo ottenne in feudo da Enrico una grossa parte del Meclemburgo occidentale. Verso il 1170 egli eresse numerose roccaforti, tra le quali Rostock, che a poco a poco si svilupp\u00f2 vicino alla rocca di Kessin come secondo punto centrale del territorio del Meclemburgo.\nSuccessivamente, l'adesione alla Lega Anseatica del 1259 significa una prima fioritura per la citt\u00e0. Tuttavia perde gran parte della propria importanza durante la guerra dei trent'anni, durante la quale diventa vittima di saccheggi e occupazioni da parte degli Svedesi. A Rostock, tra il 1599 e il 1606, vengono pubblicati i primi importanti trattati che trattino retoricamente la musica scritti da J. Burmeister. \nDivenuta celebre per aver dato i natali al Feldmaresciallo Bl\u00fccher, vittorioso sulle truppe napoleoniche a Waterloo, nel corso dell'industrializzazione la citt\u00e0 riceve una nuova spinta di crescita che si manifesta per esempio nella costruzione di un cantiere navale nel 1891.\nDurante il Terzo Reich, vi vengono costruite delle industrie aeronautiche, come per esempio la \"Heinkel\", che produceva bombardieri. Rostock diventa dunque un importante punto d'appoggio per l'industria degli armamenti, ed \u00e8 proprio per questo motivo che, a partire dal 1942, queste fabbriche diventano l'obiettivo dei bombardamenti strategici alleati. Durante la Seconda guerra mondiale, la citt\u00e0 \u00e8 distrutta in misura considerevole.\nDal 1949 entra a far parte della Repubblica Democratica Tedesca, ed \u00e8 in questo periodo che avviene la ricostruzione di parte degli edifici distrutti in tempo bellico. Data, comunque, la negligenza da parte del governo comunista nel ripristino e nella salvaguardia del patrimonio architettonico, come soprattutto gli edifici sacri, la ricostruzione di alcuni palazzi e chiese ha luogo solo dopo la riunificazione, avvenuta nel 1990.\nNell'agosto 1992, a seguito dell'impoverimento successivo alla riunificazione, Rostock divenne tristemente famosa per i moti neonazisti con assalti agli alloggi dei richiedenti asilo.\nSociet\u00e0.\nEvoluzione demografica.\nDopo aver raggiunto il suo apice durante gli anni della RDT, con pi\u00f9 di abitanti, la popolazione di Rostock \u00e8 via via diminuita ed oggi ne conta meno di .\nInfrastrutture e trasporti.\nRostock \u00e8 un importante porto del Mar Baltico, primo in Germania per le crociere e gli imbarchi verso la Danimarca e la Svezia, la Finlandia e l'Estonia; principalmente servito dalla compagnia Scandlines. I porti collegati sono Trelleborg (Svezia), Hanko (Finlandia) e Gedser (Danimarca). Quest'ultimo tracciato, parte della E55 e piuttosto trafficato, \u00e8 il collegamento pi\u00f9 breve fra Berlino e Copenaghen.\nRostock \u00e8 anche un nodo ferroviario. Oltre a ci\u00f2 Rostock \u00e8 raggiungibile tramite le autostrade A 19 (Berlino-Rostock) e A 20 (Lubecca-Stettino). Infine \u00e8 presente un aeroporto, quello di \"Rostock-Laage\", che si trova circa dal centro e che mette Rostock in comunicazione con le principali citt\u00e0 europee.\n\"S-Bahn\".\nLa Deutsche Bahn esercisce una piccola rete di \"S-Bahn\", costituita di 3 linee:\nTrasporti urbani.\nLa citt\u00e0 \u00e8 servita da 6 linee tramviarie:\nUn progetto prevede l'introduzione di un sistema di tram-treno. Vi sono poi 24 linee automobilistiche urbane.\nEconomia.\nLe industrie tipiche della regione, in altre parole l'industria ittica e i cantieri navali, hanno perso parte della loro importanza dopo il 1990. Ciononostante, il porto di Rostock, dopo quello di Lubecca, \u00e8 il porto tedesco pi\u00f9 grande del mar Baltico.\nUn altro importante settore per l'economia \u00e8 il turismo.\nMolto rilevante in questo discorso \u00e8 il recente scalo navale ivi costruito nel 2005, nel borgo di Warnem\u00fcnde, per le navi da crociera internazionali.\nA Rostock sono inoltre attive parecchie aziende di servizi, soprattutto i call center, ed ultimamente sono fiorite anche imprese del settore biotecnologico. Grande offerta di posti di lavoro \u00e8 altres\u00ec data dall'universit\u00e0.\nA Rostock ha sede la societ\u00e0 di navigazione AIDA Cruises specializzata nel ramo delle crociere, la prima nel mercato tedesco, di propriet\u00e0 di Costa Crociere.\nCultura.\nL'universit\u00e0 di Rostock \u00e8 una delle pi\u00f9 antiche universit\u00e0 del Nordeuropa. La citt\u00e0 ospita anche un noto Istituto della Societ\u00e0 Max Planck dedicato alla ricerca demografica.\nSport.\nCalcio.\nLa squadra calcistica locale, l', milita nella seconda divisione del campionato tedesco.\nTurismo.\nIl teatro, dove vengono effettuate rappresentazioni di prosa, lirica e balletto, \u00e8 un centro notevolmente rappresentativo. Famosi nei dintorni i laghi, molto amati per fare pic nic.\nMonumenti.\nLo stile architettonico tipico di tanti edifici nel centro storico \u00e8 quello del gotico baltico.\nQuesto stile, che si trova spesso anche in altre citt\u00e0 della Lega Anseatica, \u00e8 presente nelle mura della citt\u00e0, che \u00e8 in parte ancora ben conservata, e in alcune porte cittadine, come per esempio la \"Kuhtor\" (Porta della Mucca), il pi\u00f9 antico edificio di Rostock.\nLe chiese principali del centro sono la \"Marienkirche\" (Chiesa di Santa Maria), costruita in stile gotico nel XIII secolo, che conserva un antico orologio astronomico, la \"Nikolaikirche\" (Chiesa di San Nicolai) e la \"Petrikirche\" (Chiesa di San Pietro). Il tetto di quest'ultima, distrutto diverse volte, venne ricostruito definitivamente solo nel 1994.\nUn altro notevole edificio della citt\u00e0 \u00e8 il municipio, o \"Rathaus\". \u00c8 un palazzo in stile gotico databile XIII - XIV secolo, che riceve una seconda facciata barocca nel 1727. Altre imponenti costruzioni sono l'edificio universitario principale, la \"F\u00fcnfgiebelhaus\" (Casa dei Cinque Pignoni) e diverse porte di ingresso alla citt\u00e0, come per esempio la \"Steintor\" (Portone di Pietra) e la \"Kr\u00f6peliner Tor\" (Portone di Kr\u00f6pelin).\nAltri luoghi interessanti.\nUn altro luogo degno di visita \u00e8 il porto cittadino lungo il fiume Warnow, con i suoi ormeggi e moli per gli yacht, con un viale ideale per una passeggiata, e con diversi ristoranti, gelaterie e bar. Non ultimo \u00e8 Warnem\u00fcnde, un borgo affacciato sul Mar Baltico che \u00e8 un altro punto di attrazione per i turisti. Oltre alle sue ampie spiagge sabbiose, Warnem\u00fcnde offre un'atmosfera che \u00e8 un misto fra una localit\u00e0 balneare mondana e un antico villaggio di pescatori. Attrazioni del centro sono la sua passeggiata, \"Alter Strom\", e il suo antico faro.\nSuddivisione amministrativa.\nRostock \u00e8 divisa in 8 distretti amministrativi (\"Ortsamtbereich\"), a loro volta complessivamente suddivisi in 31 quartieri (\"Ortsteil\"):"}
{"id": "55807", "revid": "933835", "url": "https://it.wikipedia.org/wiki?curid=55807", "title": "Saarbr\u00fccken", "text": "Saarbr\u00fccken (\"Saarbrigge\" in tedesco palatino; \"Sarrebruck\" in francese; \"Saravipons\" in latino; letteralmente: \"Ponti sulla Saar\") \u00e8 la capitale del \"Land\" tedesco del Saarland. \u00c8 una citt\u00e0 universitaria, centro politico, culturale ed economico del \"Land\".\nSaarbr\u00fccken \u00e8 capoluogo dell'omonima confederazione regionale (\"Regionalverband\"), un ente sovracomunale che esercita funzioni simili a quelle di un circondario.\nGeografia fisica.\n\u00c8 situata in un'ampia vallata sulle rive del fiume Saar e ha una popolazione di circa abitanti. Le citt\u00e0 pi\u00f9 vicine sono Karlsruhe a est () e Mannheim a nord-est (circa ). La citt\u00e0 \u00e8 poco distante dal confine con la Francia e la citt\u00e0 di Metz dista solo .\nStoria.\nNella zona dell'attuale citt\u00e0 ci sono tracce di insediamenti umani fin dalla preistoria. In epoca romana esisteva un piccolo centro di nome \"Vicus Saravus\" posto sulla Saar ai piedi del colle Halberg, nell'attuale periferia orientale di Saarbr\u00fccken; a questo centro era legato il Mitreo che si trova sul colle suddetto (adattato al culto cristiano a partire dal VI secolo).\nIntorno al 275 Vicus Saravus fu incendiato dagli Alemanni. Dopo alterne vicende, dall'inizio del VI secolo la localit\u00e0 risulta abitata dai Franchi. Qui, intorno al 600, il vescovo Arnoaldo di Metz fond\u00f2 un centro missionario; la chiesa di \"Sankt Arnual\" (Sant'Arnoaldo), che d\u00e0 nome al quartiere attuale, bench\u00e9 si presenti oggi in forme gotiche del Trecento, risale al periodo immediatamente successivo, in piena epoca merovingia.\nNel 999 viene nominato per la prima volta il \"castellum Sarabrucca\", costruito su un colle della riva opposta della Saar (dove oggi sorge il Castello di Saarbr\u00fccken). Nei secoli successivi il territorio dipender\u00e0 da questo castello, sede dei conti di Saarbr\u00fccken e poi (dal 1381) dei conti di Nassau-Saarbr\u00fccken. Cattolica fino al 1574, Saarbr\u00fccken entr\u00f2 nell'area protestante con il conte Filippo III.\nDevastata durante la Guerra dei Trent'Anni e dalla successiva peste, Saarbr\u00fccken si ridusse nel 1637 a soli 70 abitanti (anche i conti erano fuggiti a Metz). Quarant'anni dopo, nel 1677, fu incendiata durante la Guerra d'Olanda e per un breve periodo (1680-1697) pass\u00f2 alla Francia di Luigi XIV.\nDopo una ripresa fiorente nel corso del Settecento, la citt\u00e0 incontr\u00f2 un nuovo periodo agitato con la Rivoluzione francese. Occupata dai francesi gi\u00e0 nel 1792, fu assegnata a Napoleone dal Trattato di Campoformio (1797) e gli fu tolta solo dopo Waterloo, con il Secondo Trattato di Parigi (1815), quando pass\u00f2 sotto il controllo prussiano.\nAncora per due volte nel XX secolo (1919-1935 e 1945-1957), insieme al resto del territorio del Saarland, pass\u00f2 temporaneamente sotto amministrazione francese.\nLa seconda guerra mondiale ha causato molti danni alla citt\u00e0.\nIn seguito alle piogge straordinarie del dicembre 1993 un'inondazione ha colpito alcuni quartieri.\nEconomia.\nLa citt\u00e0 \u00e8 il centro industriale e delle comunicazioni di un grande bacino carbonifero dove si producono acciaio, zucchero, birra, ceramica, strumenti ottici e materiale da costruzione.\nCultura.\nSaarbr\u00fccken \u00e8 sede dell'Universit\u00e0 del Saarland (\"Universit\u00e4t des Saarlandes\").\nMonumenti.\nTra i monumenti della citt\u00e0 i pi\u00f9 importanti sono:\nInfrastrutture e trasporti.\nLo scalo ferroviario principale \u00e8 la stazione di Saarbr\u00fccken Centrale.\nLa citt\u00e0 conta un aeroporto: il Saarbr\u00fccken-Ensheim (SCN).\nIl Saarland (in particolare la citt\u00e0 di Saarbr\u00fccken e dintorni) ha una linea di tram, che va dalla cittadina francese di Sarreguemines fino al villaggio di Riegelsberg (stazione Riegelsberg S\u00fcd). Questa linea si chiama Saarbahn (ovvero \"ferrovia della Saar\" - fiume che scorre nella citt\u00e0 e nel Land) e lungo il suo tragitto attraversa diverse piccole cittadine e interamente la citt\u00e0 di Saarbr\u00fccken."}
{"id": "55820", "revid": "466539", "url": "https://it.wikipedia.org/wiki?curid=55820", "title": "Ding Ling", "text": "Biografia.\nDing Ling esordisce nel 1927, giovanissima, con alcuni racconti tra cui \"Manke\" (traslitterazione del francese \"Mon c\u0153ur\", opera di Gustave Flaubert) e \"Il diario della signorina Sofia\". \"Il diario della signorina Sofia\" costituisce il primo racconto della storia della letteratura cinese scritto da una donna per le donne. La Sofia del libro si rif\u00e0 alla Sofia russa, eroina anarchica che attent\u00f2 al potere zarista. Per la prima volta c'\u00e8 il vedere un uomo per il proprio corpo, per la propria bellezza e ci\u00f2 costituisce un mezzo per prendere coscienza del corpo femminile (quello dell'eroina protagonista): al di l\u00e0 del valore instrinseco del racconto, che \u00e8 poco pi\u00f9 che elucubrazioni adolescenziali intrise di lacrime, il lavoro di Ding Ling \u00e8 da apprezzare per questo gesto di rottura.\nSuoi successivi lavori sono \"Primavera a Shanghai\" e \"In ospedale\". Il primo, prendendo spunto dalle sue vicende personali, narra di come, all'interno di una coppia di giovani rivoluzionari, il marito continui a trattare la moglie secondo i retrogradi canoni confuciani; \"In ospedale\" invece \u00e8 un altro racconto che costituisce una sorta di \"critica dall'interno\" (Ding Ling era membro del partito) al partito comunista, in cui una giovane che avrebbe voluto fare la scrittrice \u00e8 costretta invece a fare l'ostetrica per volere del padre (\"il nostro paese ha bisogno di medici, non di scrittori\" le dice): una volta in ospedale si rende conto che non avr\u00e0 a che fare con quella sanit\u00e0 idilliaca proclamata dal partito comunista ma con un ospedale in cui mancano le infrastrutture pi\u00f9 elementari e in cui vige un maschilismo asfissiante. Successivamente scrive \"Pensieri sull'8 marzo\", in favore della causa femminile, e nel 1949 \"Il sole brilla sul fiume Sangkan\", opera che si rif\u00e0 in larga parte al realismo socialista e che tratta del problema della riforma agraria: grazie a quest'opera vincer\u00e0 il premio Stalin nel 1951.\nNonostante la dedizione di tutta una vita alla causa socialista, gi\u00e0 nel 1942 viene criticata dal partito per le sue proteste contro le discriminazioni delle donne. Nella Campagna dei cento fiori del 1957, a causa delle sue richieste di maggior libert\u00e0 per la letteratura, viene confinata ai lavori forzati in una fattoria vicino alla Siberia per \"riformarsi attraverso il lavoro\", venendo quindi internata in un laogai. Durante la Rivoluzione culturale (1966-76) \u00e8 duramente criticata per alcuni suoi racconti ed \u00e8 vittima di violenze; dal 1970 al 1975 viene incarcerata in una prigione statale. Riabilitata solo nei primi anni ottanta, muore nel 1986."}
{"id": "55829", "revid": "124698619", "url": "https://it.wikipedia.org/wiki?curid=55829", "title": "Gradi del karate", "text": "La gerarchia dei gradi di cintura nelle arti del\nbud\u014d \u00e8 detta kyudan e si suddivide nel sistema degli allievi (Ky\u016b o \"mudansha\")\ne in quello delle cinture nere (dan: \"yudansha\" e \"kodansha\").\nNel bud\u014d si considera il \"kyu\" come un grado di scuola o di apprendimento\ne il \"dan\" come un grado di autoperfezionamento.\nPrima dell'arrivo in Giappone del maestro Funakoshi\nnon esistevano gradi nel karate: fu lui ad inserirli nel 1925, ispirato dal\nfondatore del J\u016bd\u014d moderno, Kan\u014d Jigor\u014d, che a sua volta si richiam\u00f2 ad un uso proprio\ndegli antichi sistemi marziali giapponesi.\nA seconda degli stili del karate varia la suddivisione delle cinture..\nKyu o mudansha.\nIl sistema di gradazione utilizzato nel Karate:\nTuttavia in talune Organizzazioni/Associazioni vige ancora il sistema di graduazione basato su 9 kyu, dove il grado inferiore \u00e8 il 9\u00ba kyu (corrispondente alla cintura bianca), cui seguono una o due cinture gialle, una cintura arancio, una verde, una blu e tre cinture marroni (o una cintura viola e due marroni).\nChiunque voglia apprendere le arti marziali comincia nel livello shu (sottostare) che comprende l'intero sistema kyu. In esso rientra l'apprendimento basilare delle tecniche (\"omote\") e il raggiungimento del livello psicofisico necessario per toccare i livelli superiori. Si tratta di costruire e rafforzare autodisciplina, volont\u00e0, pazienza, comprensione e convivenza con altri, elementi senza i quali non \u00e8 possibile progredire. Durante questo primo periodo lo sviluppo della tecnica \u00e8 l'unico criterio di misurazione utilizzabile.\nOriginariamente il \"mudansha\" era rappresentato dalla sola cintura bianca, simbolo della \"non conoscenza, della purezza e della libert\u00e0 della mente\"; in seguito fu introdotta la suddivisione tra cintura bianca e cintura marrone, cui si aggiunse poi quella dei colori intermedi. Chi non \u00e8 pronto per fare gli esami per la propria cintura successiva pu\u00f2 scegliere o di non fare gli esami o di prendere una cintura intermedia che comporta un esame pi\u00f9 facile (non molti maestri offrono questa possibilit\u00e0). Riguardo alla cintura blu non si usa tanto lo \"shi kyu\" ma questa \u00e8 una scelta del maestro invece i \"san kyu\" \"ni kyu\" e l'\"ichi kyu\" sono obbligatori.\nOmote significa \"basilare, fondamentale\" e simboleggia il lato visibile dell'arte marziale, quello che ognuno pu\u00f2 apprendere: tutte le tecniche vengono scomposte e studiate ricercando la perfezione formale, priva di contenuti spirituali.\nYudansha - Detentore di Dan.\nLivelli di \"dan\": cintura nera (la cintura nera va dal 1\u00ba al 10\u00ba dan)\nLe classificazioni per i ky\u016b variano da federazione a federazione, ed esistono, presso alcune scuole, ulteriori cinture intermedie (bianca, bianco-gialla, gialla, gialla-arancione, arancione, arancione-verde, verde, verde-blu, blu, blu-marrone, marrone, marrone-nera). Dopo la cintura marrone si passa a cintura nera che rimane tale al raggiungimento di gradi superiori (dan), dal 1\u00ba in poi, anche se \u00e8 possibile trovare federazioni che utilizzano la cintura bianco-rossa per il 6\u00b0, 7\u00b0, 8\u00b0 dan e rossa per i 9\u00ba e 10\u00ba dan.\nBisogna per\u00f2 sottolineare come il formalismo relativo al vestiario e alle cinture inizi\u00f2 solamente con lo sviluppo di massa del karate e quindi con la sua commercializzazione, soprattutto in occidente. Alle origini, il karate era praticato con i vestiti quotidiani, spesso solamente con la biancheria intima e non esistevano le graduatorie per cinture. Da molti praticanti di karate tradizionale, la cintura \u00e8 considerata un simbolo di un certo livello di conoscenza e di percorso ma non possiede certo un valore meramente di grado.\nIl praticante pu\u00f2 divenire un esperto di quella stessa tecnica utilizzata ai livelli kyu ma compresa nel suo significato reale.\nIl 1\u00ba dan (\"shodan\") nel karate consente di indossare la cintura nera ed \u00e8 il primo passo dell'allievo lungo la Via (\"do\"): in questo momento comincia il vero karate. Lo studio si raffina e l'arte marziale viene valutata anche dal punto di vista psicofisico: l'allievo \u00e8 in grado di capire che dietro l'esercizio fisico c'\u00e8 la ricerca di uno stato mentale pi\u00f9 appagante, cos\u00ec i gradi si evidenzieranno solo quando il praticante avr\u00e0 superato il livello della dipendenza dalla forma.\nNel 2\u00ba dan (\"nidan\") e nel 3\u00ba dan (\"sandan\") si uniscono la comprensione dell'importanza dell'atteggiamento mentale e la maggiore efficacia delle tecniche.\nIl 4\u00ba dan (\"yondan\") \u00e8 il \"livello dell'esperto\" e del combattente completo. Il confine della tecnica puramente corporea viene raggiunto e chi lo acquisisce sa che per poter migliorare dovr\u00e0 cercare e percorrere nuove vie. Egli interiorizza gli aspetti spirituali dell'arte vivendoli nel dojo e nel quotidiano. A questo livello si forma il legame tra la filosofia dell'arte marziale\ne tecnica. Si possono controllare lo spirito, il respiro e l'energia (Ki) con l'esercizio fisico, legarli alla tecnica e svilupparli al massimo: nella ricerca della perfezione interiore l'esperienza e la maturit\u00e0 offriranno un fondamentale aiuto.\nKodansha - La maestria spirituale.\nGradi di maestria spirituale\nI gradi kodansha sono propri del vero maestro di bud\u014d: solo essi permettono di condurre un allievo al di l\u00e0 degli aspetti puramente formali della tecnica preparandolo alle conoscenze della Via (\"do\").\nGeneralmente fino al 5\u00b0 dan \u00e8 possibile ottenere il grado per mezzo di un esame dopo aver studiato un programma prestabilito, oltre al 5\u00b0 dan i gradi vengono conferiti anche per meriti conseguiti nell'insegnamento, per comprovata dedizione all'arte e per la diffusione del Karate e dei suoi valori (anche se il modo in cui vengono rilasciati i pi\u00f9 alti gradi dan pu\u00f2 variare da federazione a federazione).\nIrokokoro - La maturit\u00e0.\nGrado della maturit\u00e0\nI gradi di maestria pi\u00f9 elevati nel bud\u014d si chiamano irokokoro e sono espressioni della maturit\u00e0, legati ai titoli \"kyoshi\" (7\u00ba e 8\u00ba dan) e \"hanshi\" (9\u00ba e 10\u00ba dan).\n\"Hanshi\" vive in totale armonia esteriore e interiore: ha superato ogni ostacolo interno (\"satori\") abbandonando la dipendenza dal possesso e dal prestigio ed anche la paura della morte: sua missione sar\u00e0 il trovare un degno successore.\n\"Renshi\" e \"kyoshi\" rappresentano la cima della piramide dell'insegnamento mentre \"hanshi\" ne resta al di fuori: il suo compito non \u00e8 quello di insegnare a tutti ma di indirizzare i gi\u00e0 esperti verso l'ultimo gradino. Egli apre le porte segrete a quanti siano cresciuti oltre la sola tecnica. Questi gradi sono i pi\u00f9 elevati raggiungibili in vita e solo pochissimi uomini li hanno ottenuti.\nCuriosit\u00e0.\nIl maestro Gichin Funakoshi asseriva spesso dire a chiunque chiedesse se si potesse raggiungere il 10\u00ba Dan: \"Quando sarai morto ti verr\u00e0 conferito il 10\u00ba Dan: il 10\u00b0Dan significa conoscenza assoluta, non avere pi\u00f9 niente da imparare, e finch\u00e9 sei in vita c'\u00e8 sempre da imparare\" (aneddoto inventato!) .\nCinture nel karate dello stile G\u014dj\u016b-ry\u016b.\nNel karate G\u014dj\u016b-ry\u016b, il massimo grado \u00e8 la cintura nera 5\u00ba dan, mentre dal sesto dan in poi sono gradi attribuiti a meriti particolari, onorificenze, ecc.\nLe cinture colorate vengono dette Ky\u016b (che secondo una traduzione, significa \"bambino\"), mentre le cinture nere vengono dette Dan (che secondo una traduzione, significa \"adulto\"). Secondo altre traduzioni, kyu significa \"classe/allievo\", mentre dan, significa appunto grado, livello. Il primo livello di dan non \u00e8 chiamato \"ichi dan\", che vorrebbe dire \"primo grado\", ma \"sho dan\", cio\u00e8 \"inizio del grado\", a testimonianza del fatto che il raggiungimento della prima cintura nera \u00e8 solo l'inizio di un lungo e severo apprendimento dell'Arte Marziale, che pu\u00f2 non avere limiti proprio come i dan della cintura che in teoria sono illimitati (questo perch\u00e9, col passare degli anni, la cintura nera si sfibra e dal tessuto riaffiora il colore bianco, cos\u00ec la cintura torna di colore bianco e il ciclo si ripete).\nCINTURE COLORATE, che si ottengono per esame:\nCINTURE NERE, che si ottengono per esame:\nCINTURE NERE, che si ottengono ad honorem per meriti od onorificenze:"}
{"id": "55831", "revid": "19876", "url": "https://it.wikipedia.org/wiki?curid=55831", "title": "Http", "text": ""}
{"id": "55833", "revid": "394", "url": "https://it.wikipedia.org/wiki?curid=55833", "title": "Biossido di carbonio", "text": ""}
{"id": "55836", "revid": "287204", "url": "https://it.wikipedia.org/wiki?curid=55836", "title": "Combustibile", "text": "Un combustibile \u00e8 una sostanza chimica che viene ossidata nel processo di combustione, una reazione chimica di ossidazione, producendo energia termica. I combustibili per motori termici ad accensione comandata (a ciclo Otto) caratterizzati da un'elevata volatilit\u00e0, quali le benzine, vengono detti anche carburanti. Per estensione vengono detti combustibili nucleari quelle sostanze con le quali si produce energia attraverso una reazione nucleare.\nCombustibili tradizionali.\nNella struttura di un combustibile tradizionale \u00e8 accumulata energia chimica ad alta concentrazione, che in condizioni normali nel nostro ambiente tende a permanere praticamente con nessuna o quasi nessuna modificazione. In particolari condizioni di alta temperatura e adeguata presenza di sostanza comburente avviene una reazione esotermica, cio\u00e8 con produzione di calore pi\u00f9 o meno violenta, che pu\u00f2 eventualmente essere sfruttata. Come sottoprodotto di questo processo di combustione si ottengono sostanze a pi\u00f9 basso livello energetico che si disperdono nell'ambiente. La combustione \u00e8 dunque una reazione di ossidazione in cui il combustibile reagisce con un comburente: il comburente di gran lunga pi\u00f9 comune \u00e8 l'ossigeno dell'aria.\nDistinzione combustibili.\nIn relazione allo stato fisico in cui si presentano, i combustibili si classificano in solidi, liquidi e gassosi. Un'altra importante distinzione dei combustibili \u00e8 fra \"naturali\" e \"derivati\", in relazione alle condizioni in cui vengono impiegati: naturali (es.: gas metano) se si adoperano cos\u00ec come vengono trovati in natura oppure derivati (es.: benzine, GPL) se vengono forniti quali prodotti di trasformazione di combustibili naturali o di particolari lavorazioni industriali.\nOvvero:\nI liquidi e i solidi trovandosi in uno stato di aggregazione diverso dal reagente gassoso, sviluppano combustioni eterogenee per le quali \u00e8 richiesto uno stretto contatto tra le parti chimicamente attive; nel caso invece dei gas e vapori di liquido, trattandosi di sistemi omogenei invece, il processo avviene attraverso la miscelazione di reagenti.\nPotere calorifico.\nUna caratteristica fondamentale di ogni combustibile \u00e8 il suo potere calorifico, che rappresenta la quantit\u00e0 di calore prodotta da un chilogrammo di combustibile, quando brucia completamente, come per esempio la carta.\nNei combustibili tradizionali gli \"elementi utili\" alla combustione sono essenzialmente il carbonio (C) e l'idrogeno (H). Questi infatti hanno la caratteristica di sviluppare calore in notevole quantit\u00e0 con un livello variabile di inquinamento ambientale. Infatti, reagendo con l'ossigeno dell'aria, l'idrogeno si trasforma in acqua (H2O) e il carbonio si trasforma in anidride carbonica (CO2) che non \u00e8 tossica, ma inquinante (effetto serra).\nUn altro elemento della combustione \u00e8 lo zolfo (S), che si trova in piccole quantit\u00e0 nei combustibili fossili tradizionali. Naturalmente contribuisce per la sua piccola quota al potere calorifico, ma produce anidride solforosa (SO2), un gas irritante per la respirazione anche in piccole concentrazioni, e con sensibili effetti inquinanti per l'ambiente.\nNel confrontare le potenzialit\u00e0 di combustibili diversi bisogna prestare attenzione alle unit\u00e0 di misura ed alle condizioni di riferimento. \nInfatti usualmente ci si riferisce al potere calorifico inferiore (Hi) per unit\u00e0 di massa (kg), ma per i combustibili gassosi, si fa invece riferimento al potere calorifico inferiore per metro cubo, in condizioni \"normali\" (Nm3). Le condizioni normali prevedono una temperatura di 0 \u00b0C e la pressione atmosferica standard di 760 mmHg (1,013 bar). Tuttavia, nelle transazioni commerciali, si fa invece riferimento ad un \"m3 standard\", che considera la pressione \"normale\" e una temperatura ambiente di 15 \u00b0C (talvolta 20 \u00b0C).\nNon viene quasi mai usato il potere calorifico superiore (Hs). Ma bisogna tener presente che le tabelle chimiche, che riportano i bilanci energetici delle reazioni, normalmente riferiscono tutto alla temperatura ambiente di 25 \u00b0C (298 K), cio\u00e8 nelle condizioni in cui si sfrutterebbe tutto il potere calorifico superiore del combustibile.\nIn linea di massima si possono trovare i seguenti valori per il potere calorifico:"}
{"id": "55847", "revid": "125750859", "url": "https://it.wikipedia.org/wiki?curid=55847", "title": "Yu Hua", "text": " \nIl nome \u00e8 composto dal cognome della madre (Yu) e del padre (Hua). \u00c8 considerato uno degli autori pi\u00f9 influenti della Cina contemporanea e uno dei pi\u00f9 acclamati autori della nuova generazione di scrittori cinesi; grazie alle sue frequenti partecipazioni a fiere del libro e incontri accademici \u00e8 uno degli scrittori cinesi pi\u00f9 noti e amati all'estero. Nel 1998 e nel 2018 ha vinto il Premio Grinzane Cavour e nel 2014 il Premio letterario Giuseppe Acerbi per il romanzo \"Vivere!\"\nBiografia.\nYu Hua nasce il 3 aprile del 1960 a Hangzhou, nel sud della Cina, da padre medico e madre infermiera. A un anno di et\u00e0, la famiglia si sposta nella vicina cittadina di Haiyan, dove il padre diviene chirurgo; lo scrittore abiter\u00e0 l\u00ec per circa trent'anni. Yu Hua trascorre un\u2019infanzia in solitudine: i genitori, costretti a passare intere giornate all'ospedale, lo affidano spesso al fratello maggiore che per\u00f2 molto spesso manca ai suoi doveri. Quando inizia la quarta elementare, la famiglia si trasferisce nel complesso ospedaliero dove lavorano i genitori, proprio di fronte all'obitorio. \u00c8 tra le mura dell'ospedale che Yu Hua trascorre la maggior parte del suo tempo, fino all'adolescenza; questo luogo, e la fisicit\u00e0 della morte, non gli incuteranno timore: \"[...] da bambino non avevo paura n\u00e9 di vedere un morto n\u00e9 tanto meno dell\u2019obitorio. D\u2019estate, quando faceva molto caldo, mi piaceva restare l\u00e0 da solo perch\u00e9 i letti di cemento erano veramente freschi. Ricordo che l\u2019obitorio era sempre pulito, circondato da alberi molto alti e con una finestra sempre spalancata per far circolare l\u2019aria.\" L'ambiente ospedaliero e un rapporto quasi quotidiano con la morte influenzeranno fortemente la sua vita di scrittore e lo stile della sua futura produzione letteraria.\nNel 1973 Yu Hua termina le scuole inferiori e in quello stesso anno, con la riapertura della biblioteca del paese - fino ad allora rimasta chiusa a causa della Rivoluzione culturale - inizia anche il suo amore per la letteratura. Conclusa la scuola media, sotto la spinta dei genitori, viene indirizzato alla carriera di dentista all'ospedale di Haiyan. Come affermer\u00e0 lui stesso in uno dei suoi scritti: \"[...] fu mio padre a predisporre tutto abilmente in modo che io, a differenza dei miei compagni, entrassi in ospedale. Sperava che anch'io vi passassi tutta la vita.\" Tuttavia, gli studi di medicina gli risultano insopportabili perch\u00e9 troppo rigidi; i suoi interessi si orientavano verso attivit\u00e0 pi\u00f9 creative, che gli permettessero di avere pi\u00f9 tempo libero a disposizione. Dopo aver svolto per cinque anni il lavoro di dentista, medita di cambiare attivit\u00e0 e di farsi assumere al Centro Culturale del distretto. Poich\u00e9 uno dei requisiti di ammissione era avere al proprio attivo un'opera letteraria, nel 1984 lascia il mestiere di \u201ccavadenti\" e inizia a scrivere con grande dedizione. Dopo aver pubblicato alcuni racconti in diverse riviste letterarie cinesi, Yu Hua ottiene i permessi governativi necessari per iniziare il nuovo lavoro al Centro Culturale dove lavora fino al 1989. In seguito lascia Haiyan per trasferirsi a Jiaxing e poi a Pechino; di Haiyan, e dei suoi ricordi infantili della citt\u00e0, resteranno comunque ampie tracce nelle sue opere, specie nei suoi racconti. Nel 1991 incontra la poetessa Chen Hong, sua futura moglie, all'Accademia letteraria Lu Xun, dove entrambi frequentano il corso di laurea magistrale in letteratura. Nel 2004 viene nominato dal governo francese Cavaliere dell'Ordine delle Arti e delle Lettere.\nCarriera letteraria.\nIl debutto letterario di Yu Hua avviene nel 1983, quando l'autore ha solo ventitr\u00e9 anni: tra i suoi primi lavori ci sono \"Di yi sushe\" (letteralmente \"Il primo ostello\") e \"Gezi, gezi,\" (letteralmente \"Colombi, colombi\"). Nel 1984 pubblica il racconto \"Xing xing\" (letteralmente \"Stelle\") e \"Yueliang zhaozhe ni, yueliang zhaozhe wo\" (letteralmente \"La luna ti illumina, la luna mi illumina\"). Tre anni dopo scrive la sua prima opera innovativa, di ribellione e di rottura intitolata \"Shibasui chumen yuanxing\" (\u5341\u516b\u5c81\u51fa\u95e8\u8fdc\u884c letteralmente \"A diciott\u2019anni sono andato via di casa\"), apparsa sul \"Beijing Wenxue\" (\u5317\u4eac\u6587\u5b66 \"Letteratura di Pechino\"): questa segna la maturazione artistica di Yu Hua che, influenzato dallo scrittore giapponese Yasunari Kawabata, passa ad una scrittura pi\u00f9 libera e pi\u00f9 personale. Negli anni seguenti pubblica alcuni racconti sperimentali presso riviste prestigiose come \"Beijing wenxue\", \"Zhongshan\" e \"Shouhuo\", guadagnandosi la fama di scrittore della neonata avanguardia cinese insieme a Ma Yuan, Ge Fei, Su Tong, Ye Zhaoyan.\nNel 1986 pubblica la raccolta di racconti \"Torture.\" Nell'edizione italiana del 1997 verranno pubblicati quattro dei racconti pi\u00f9 significativi, originariamente usciti in anni diversi: \"1986, Un tipo di realt\u00e0, Passato e pene\" e \"Errore in riva al fiume.\"\n\"1986\" (Yijiu baliu nian \u4e00\u4e5d\u516b\u516d\u5e74, 1987) \u00e8 il primo racconto dell'autore in cui viene fatto largo uso di scene, molto dettagliate, di violenza e crudelt\u00e0. Narra la storia di un insegnante di storia delle scuole medie che fa ritorno al suo paese di origine dopo che le guardie rosse, durante il periodo della Rivoluzione culturale, lo hanno sequestrato. Scoprir\u00e0 che tutto \u00e8 cambiato: la moglie ha sposato un altro uomo, al quale la figlia si \u00e8 ormai molto affezionata, il paese \u00e8 felice e ha dimenticato gli incubi del passato. Incapace di affrontare cambiamenti cos\u00ec profondi e gi\u00e0 minato mentalmente a causa delle vicende trascorse, si autoinfligge delle torture fisiche, di cui lo scrittore d\u00e0 ampi dettagli, che lo condurranno alla morte. Alla notizia della sua scomparsa, la moglie, la figlia, e l'intera comunit\u00e0, inorridite da quanto egli rappresentava del passato, proveranno un immediato sollievo, potendo ritornare a vivere nella tranquillit\u00e0.\nIn \"Un tipo di realt\u00e0\" (Xianshi yi zhong \u73b0\u5b9e\u4e00\u79cd, 1987) la storia verte intorno a una spirale di violenza domestica che si consuma tra le famiglie dei due fratelli Shangang e Shangfeng, dovuta alla morte accidentale del figlio neonato di Shanfeng, causata da Pipi, il figlio di Shangang. Dopo che Shanfeng sceglier\u00e0 di rivalersi sul nipote, uccidendolo a sua volta, il fratello Shangfeng lo appender\u00e0 ad un albero, facendolo divorare da un cane. Alla fine, Shangang viene arrestato e sottoposto a pubblica esecuzione da parte delle autorit\u00e0 locali. Il romanzo si chiude con un finale grottesco: una equipe di medici seziona il cadavere di Shangang, giustiziato poco prima, su un tavolo da ping pong.\nIl racconto \"Passato e pene\" (Wangshi yu xingfa, 1989) si apre con un misterioso telegramma, dal breve contenuto \"torna presto\", che induce il protagonista, chiamato lo Straniero, ad intraprendere un viaggio. Recatosi nella citt\u00e0 di Nebbia, afflitto dal ricordo di una data, 5 marzo 1965, che non riesce a legare ad alcun ricordo preciso, incontra un esperto in punizioni che gli rivela di aver tenuto in serbo per lui una tortura mai direttamente sperimentata. Gli propone di farsi tagliare il suo corpo a met\u00e0 con un coltello da macellaio; il troncone superiore verr\u00e0 posto su una lastra di vetro, e la morte sopravverr\u00e0 lentamente per dissanguamento. Lo Straniero accetta la punizione, avvertendone l'orribile fascino e la fatalit\u00e0. L'esperto fallir\u00e0 per\u00f2 nell'esecuzione: il rito prevede che il taglio debba avvenire con un solo colpo, ma la sua mano trema e dovr\u00e0 rinunciare all'esecuzione.\n\"Errore in riva al fiume\", infine, \u00e8 un racconto poliziesco che mette in scena una serie di omicidi, avvenuti tutti allo stesso modo sulla riva di un fiume. L'ispettore incaricato delle indagini interroga tutte le persone sospettate di essere collegate al delitto senza riuscire ad arrivare al vero assassino. Questo, alla fine, \u00e8 identificato nel pazzo del villaggio che, a causa della sua instabilit\u00e0 mentale, verr\u00e0 internato. Due anni dopo, di ritorno al villaggio, si macchier\u00e0 di un nuovo crimine. L'ispettore decider\u00e0 di farsi giustizia da s\u00e9 uccidendolo; in seguito si costituir\u00e0 alla polizia e per evitare la carcerazione, su esortazione della moglie e del commissario, si finger\u00e0 a sua volta pazzo e verr\u00e0 rinchiuso in un ospedale psichiatrico.\nNegli anni \u201990 avviene un cambiamento di toni e di stile nella produzione di Yu Hua. Nel 1991 scrive il suo primo romanzo, \"L'eco della pioggia,\" considerato come lavoro di transizione tra i suoi precedenti scritti sperimentali e la sua successiva scrittura realista critica. Il romanzo riceve giudizi negativi sia da parte del pubblico che della critica: il critico avanguardista Chen Xiaoming, in particolare, lo definisce un fallimento, perch\u00e9 troppo concentrato sull'esperienza personale e sulla psicologia individuale: la rappresentazione della storia e della realt\u00e0 ne risulterebbe limitata.\nNel 1992 Yu Hua torna con due opere: \"Morte di un proprietario terriero\" e \"Vivere!\" che hanno entrambe per protagonista il figlio di un proprietario terriero. Nel 1995 pubblica \"Cronache di un Venditore di Sangue\", la storia ironica di un contadino costretto a vendere il proprio sangue per mantenere la famiglia; con il precedente romanzo \"Vivere!,\" e a seguito della scoperta di importanti scrittori della cultura occidentale, come Franz Kafka, Borges e Calvino, segna il definitivo passaggio da uno stile letterario \u201cmacabro\u201d e \u201ccrudele\u201d ad uno pi\u00f9 mite e pacato.\nLe opere pubblicate nel primo decennio del Duemila sono la raccolta di racconti \"Le cose del mondo sono fumo\" (2004) e i romanzi \"Brothers\" (\"Xiong Di,\" 2005-06), e \"Arricchirsi \u00e8 glorioso (Xiong Di Xia\"), pubblicati in Cina a qualche mese di distanza l'uno dall'altro. Essi raccontano la Cina dalla Rivoluzione culturale al boom economico attraverso le figure opposte e complementari di due fratelli, Song Gang e Li Testapelata, che rappresentano le contraddizioni della societ\u00e0 cinese contemporanea.\n\"La Cina in dieci parole\" (2010), riassume con ironia alcuni stereotipi o reali paradossi del popolo cinese, mentre \"Il settimo giorno\" (2013), racconta della controversa realt\u00e0 cinese attraverso la voce narrante di un defunto.\n\"L'eco della pioggia\" (1991).\nPubblicato nel 1991, \"L\u2019eco della pioggia\" \u00e8 il romanzo di formazione di un giovane ragazzo cinese dell'epoca maoista, seguito durante la sua infanzia e adolescenza, e nello stesso tempo un romanzo corale, che racconta i drammi, le miserie, i vizi e i sentimenti di una comunit\u00e0 contadina della Cina del XX secolo. Il protagonista \u00e8 Sun Guanglin, secondo di tre figli, costantemente ignorato e trascurato dai suoi genitori e dai due fratelli. Mandato a vivere con un'altra famiglia all'et\u00e0 di soli sei anni, far\u00e0 ritorno alla casa dei suoi genitori sei anni dopo, nella stessa notte in cui questa prende fuoco, rendendolo sospetto responsabile dell'accaduto. Lo stato di emarginazione in cui lo confineranno la famiglia e la comunit\u00e0, gli permetter\u00e0 di osservare la natura volubile della societ\u00e0 cinese, drasticamente cambiata sotto il dominio comunista. I capitoli non si susseguono in ordine cronologico, ma seguono il flusso dei ricordi del giovane protagonista, in un processo definito dall'autore la \u201clogica della memoria\". Con un ritmo lento e cadenzato, assistiamo alle prime esperienze del ragazzo: la scoperta della sessualit\u00e0, la gioia e il tormento dell\u2019amicizia, la solitudine e l\u2019abbandono da parte degli adulti che accomuna vecchi e bambini. Nei ricordi si mescolano malinconia, brio e ironia, tipici dello stile a volte grottesco, a volte scherzoso di Yu Hua. Il romanzo si apre con un grido di donna, filtrato attraverso il rumore di una pioggia sottilissima e pungente, che arriva alle orecchie del protagonista-bambino. Il titolo del romanzo simboleggia la protesta dell'uomo verso una societ\u00e0 repressiva, tanto oscura e soffocante quanto una pioggia fitta.\nNonostante sia stato eclissato dal successo dei suoi successivi romanzi \"Vivere!\" e \"Cronache di un venditore di sangue,\" \"L'eco della pioggia\" \u00e8 considerato ancora oggi come uno dei lavori pi\u00f9 importanti di Yu Hua.\n\"Vivere!\" (1992).\n\"Vivere!\" \u00e8 la narrazione svolta da un cantastorie della vita di un vecchio contadino incontrato in un villaggio non meglio precisato, ma localizzabile nel sud del Paese, mentre \u00e8 intento ad arare il proprio campo di riso con il suo bufalo. La storia della vita di questo anziano protagonista, di nome Xu Fugui, abbraccia circa cinquant'anni di storia cinese, dagli anni '40 agli anni '80. Fugui era un ricco proprietario terriero che, a causa della sua dipendenza dal gioco d\u2019azzardo, in una notte perse tutti i suoi averi, destinando se stesso e la sua famiglia ad una vita di privazioni, aggravata da una serie di catastrofici eventi. Il contadino, sopravvissuto alla guerra, alla carestia, alla fatica e a una serie interminabile di vicissitudini, nonostante il feroce accanimento della sorte fa trasparire una visione positiva, una gioia di vivere difficilmente distinguibile dalla follia. Il messaggio che ne deriva sembra essere che, per imparare a vivere, \u00e8 necessario confrontarsi con i grandi drammi della fame, della fatica e della guerra, e affrontare tutti gli eventi con le risorse della propria cultura e il conforto degli affetti famigliari. Questa filosofia di fondo, basata sulla resilienza individuale e sull'importanza collettiva dell'aiuto reciproco, rappresenta un invito a vivere pienamente la vita, nonostante essa ci metta di fronte a grandi difficolt\u00e0 e privazioni. \"Ho deciso di scrivere questo romanzo - racconta Yu Hua - per descrivere la capacit\u00e0 dell\u2019uomo di essere ottimista nei confronti del mondo. Durante la stesura ho capito che gli uomini vivono per la vita in s\u00e9 e per null'altro al di fuori di questa. Sento di aver scritto un\u2019opera nobile.\" Il romanzo si apre con un artificio letterario, un racconto nel racconto. La voce narrante, che potrebbe essere identificata con lo scrittore stesso, \u00e8 quella del giovane cantastorie. Il romanzo rimane tuttora uno dei libri pi\u00f9 letti in Cina, dove ha venduto oltre 500.000 copie; in Italia ha ricevuto il premio Grinzane Cavour nel 1998 e, nel 2014, il Premio Giuseppe Acerbi.\n\"Cronache di un venditore di sangue\" (1995).\nPubblicato per la prima volta nel 1995, \"Cronache di un venditore di sangue\" narra le vicende di Xu Sanguan, un modesto lavoratore che si guadagna da vivere portando i bachi da seta dai luoghi di coltura alla fabbrica e che, per mantenere la famiglia, si ritrova costretto a vendere sangue presso gli ospedali locali. Arriver\u00e0 a venderlo ben dieci volte: per sposarsi con la bella venditrice di frittelle Xu Yulan, per la nascita dei suoi tre figli Felice Uno, Felice Due e Felice Tre, e per far fronte ai problemi che investiranno la sua famiglia. A causa di questa pratica a cui si sottopone per necessit\u00e0 economiche, rischier\u00e0 il collasso e dovr\u00e0 a sua volta ricevere una trasfusione di sangue altrui. Il contesto storico in cui si svolge il romanzo \u00e8 quello degli anni della rivoluzione popolare e delle riforme di apertura di Deng Xiaoping. Di questo periodo Yu Hua fa una straordinaria descrizione dal basso, saggia e ironica.\n\"Brothers\" (2005).\n\"Xiongdi\" e \"Xiongdi Xia,\" pubblicati in Cina a distanza di pochi mesi l'uno dall'altro (2005), e in Italia in due volumi intitolati rispettivamente \"Brothers\" (2008) e \"Arricchirsi \u00e8 glorioso\" (2009), \u00e8 considerato uno dei principali best seller cinesi degli ultimi dieci anni. Il romanzo racconta la storia di due inseparabili fratelli nella piccola cittadina di Liuzhen sconvolta dalla Rivoluzione culturale: l'imprenditore sfacciato e faccendone Li Testapelata, con l'aria da brigante, e l'altruista Song Gang, di indole mansueta, onesta, virtuosa e umile. Due fratelli tanto opposti quanto complementari segnati da un diverso destino: la povert\u00e0 per uno e la smisurata ricchezza per l'altro. Dal punto di vista stilistico, l'opera si presenta come una combinazione tra saga familiare, romanzo di formazione e racconti popolari di successo economico, caratterizzata da una pungente e ironico-grottesca comicit\u00e0, dove non trovano spazio commozione e piet\u00e0. Yu Hua riesce a passare, con leggerezza, dalla comicit\u00e0 pi\u00f9 pura all'innocenza autentica dell'animo infantile, e da questa alla drammaticit\u00e0 storica della Rivoluzione Culturale e ai suoi assurdi propositi e castighi. Lo stile e la scrittura sono scorrevoli e discorsivi: spesso il linguaggio fa ricorso a volgarit\u00e0 e parolacce, nell'intento di rendere pi\u00f9 verace e realistica la narrazione. Attraverso la storia di questi due personaggi, con questo romanzo Yu Hua rappresenta l'esperienza collettiva cinese: la stessa cittadina di Liuzhen rappresenta un microcosmo, simbolo dei cambiamenti vissuti dalla Cina negli ultimi quarant'anni, dalla rivoluzione culturale alla fine del XX secolo. Alla presentazione della sua opera al Salone del Libro, Yu Hua per far capire l'intensit\u00e0 e la complessit\u00e0 dei cambiamenti avvenuti in Cina durante questi quattro decenni, li paragon\u00f2 al processo di cambiamento (durato diversi secoli) con cui l'Europa pass\u00f2 dal Medioevo alla modernit\u00e0.\nBrothers \u00e8 anche il frutto dei viaggi all'estero compiuti dall'autore negli Stati Uniti e in Europa, e rappresenta un po' la risposta alle domande e alle perplessit\u00e0 sollevate da parte di molti scrittori e giornalisti occidentali, sulla possibilit\u00e0 che la Cina avesse realmente potuto realizzare tali passaggi epocali in un cos\u00ec breve lasso di tempo, e che il popolo cinese ne avesse potuto sostenere il peso.\nA livello internazionale il libro \u00e8 stato accolto positivamente dalla critica, per la sua caustica visione della societ\u00e0 cinese in preda al comunismo e all'iper-capitalismo, e per la sua capacit\u00e0 di mettere a nudo alcuni aspetti meno conosciuti della storia moderna cinese. In Cina, al contrario, l'autore \u00e8 stato fortemente criticato e accusato di aver pubblicato fatti mai successi e di aver messo in imbarazzo il paese, allo scopo di ricavarne un profitto economico.\n\"Il settimo giorno\" (2013).\nDopo \"La Cina in dieci parole\", pubblicato nel 2010, Yu Hua torna a raccontare gli avvenimenti cinesi avvenuti dall'epoca delle riforme di Deng Xiao Ping fino ad oggi. L'espediente letterario utilizzato per la narrazione \u00e8 quello della morte, tema che, ossimoricamente, era gi\u00e0 stato alla base del suo romanzo pi\u00f9 celebre, \"Vivere!\" Il titolo fa riferimento a una tradizione cinese secondo la quale nei primi sette giorni dopo la morte, l'anima del defunto non si allontana dai familiari e dagli amici, ma rimane nelle vicinanze delle loro case. Il romanzo descrive il viaggio di una settimana nell'aldil\u00e0 del defunto Yang Fei, un uomo vissuto nella Cina del capitalismo socialista e delle sue aberranti contraddizioni. Durante questo periodo incontrer\u00e0 persone care smarrite da tempo, imparando nuove cose su di loro e su se stesso. Conoscenti e sconosciuti gli racconteranno poi la propria storia nel vero inferno, l\u2019Aldiqu\u00e0, rivelandogli tutte le difficolt\u00e0, i tormenti e le ingiustizie subite nella loro vita. \"Il settimo giorno\" racconta il disagio delle persone incapaci di affrontare cos\u00ec grandi e rapidi cambiamenti all\u2019interno di un paese che sembra essersi dimenticato di valori come l\u2019armonia, l\u2019amore familiare, il rispetto e la condivisione come valori fondanti di una societ\u00e0 civile. Dietro queste tragedie ci sono storie di vita e storie di morte in cui, ironicamente, si arriva a riscoprire quei valori vitali.\nCon questo romanzo dalle vivide connotazioni panoramiche, Yu Hua si afferma ancora una volta come uno dei maestri del romanzo contemporaneo cinese.\nInfluenze e stile.\nLa produzione letteraria di Yu Hua \u00e8 estremamente diversificata: va dai primi racconti d\u2019impostazione ancora tradizionale, ad opere appartenenti al filone della \u201cletteratura d\u2019avanguardia\u201d (xianfeng wenxue \u5148\u950b\u6587\u5b66), di cui Yu Hua - insieme a Can Xue, Sun Ganlu, Ma Yuan e Ge Fei - fu uno dei principali protagonisti, caratterizzate da uno stile oggettivo e dalle trame disarticolate, ricche di descrizioni di episodi di violenza e crudelt\u00e0, incubi e allucinazioni, per arrivare ai romanzi neorealisti degli anni '90, scritti in modo semplice e lineare, in cui la descrizione di violenze e carneficine lascia il posto al racconto di vite di personaggi semplici.\nNella prima fase della sua produzione letteraria, Yu Hua nutre grande adorazione per lo scrittore giapponese Yasunari Kawabata, con il quale condivide l'idea che il vero scopo dell'arte e della letteratura sia quello di mostrare i sentimenti umani. Ed infatti, nei suoi primi lavori Yu Hua esprime i sentimenti, le pulsioni e i sogni giovanili attraverso personaggi positivi, onesti e pieni di speranza nell'avvenire, che si scontrano con una realt\u00e0 negativa mantenendo per\u00f2 intatta la loro integrit\u00e0 morale. Successivamente, il legame con Kawabata viene sostituito da quello con un altro grande scrittore, Franz Kafka, scoperto casualmente nel 1985, grazie ad un amico che acquista a Hangzhou una raccolta di racconti.\nYu hua ha ammesso di non conoscere particolarmente gli autori cinesi moderni, non avendo ricevuto una formazione universitaria. Ha dichiarato invece di amare il Calvino del racconto \"La formica argentina\" e i racconti di Moravia, letti nei primi anni Ottanta.\nIl 1986 rappresenta un punto di svolta per Yu Hua: al mondo sereno e positivo dei suoi racconti si sostituisce un mondo crudele, violento, che riflette il lato oscuro dell\u2019uomo. La malinconia velata viene soppiantata da violenza e brutalit\u00e0, descritte sospendendo ogni forma di giudizio. La violenza viene rappresentata attraverso la forma della pazzia, come nel racconto \"1986\", nel quale si manifesta attraverso manie di persecuzione e l'autoinflizione di pene, o nella forma della vendetta, quasi tribale, come in \"Un tipo di realt\u00e0\". La storia stessa, forza ineluttabile, \u00e8 carica di crudelt\u00e0, di dolore e di morte: Yu Hua cancella ogni aurea di storia gloriosa, portando alla luce le infamie che ha prodotto, come i soprusi avvenuti durante la Rivoluzione culturale.\nLa violenza linguistica e la trasgressione narrativa, originati dalla tensione tra realt\u00e0 e finzione, che gli avevano valso il titolo di autore \"arrabbiato e macabro\", cedono il passo negli anni Novanta a un neorealismo pi\u00f9 pacato: con i romanzi \"L\u2019eco della pioggia\" e \"Vivere!,\" nonostante siano sempre presenti temi scabrosi quali la morte, la crudelt\u00e0, la solitudine, la miseria, e nonostante lo stile rimanga ancora distaccato, il mondo rappresentato nelle sue opere non \u00e8 pi\u00f9 soltanto ricolmo di malvagit\u00e0, dolore e inquietudine: nell'oscurit\u00e0 si inizia a intravedere una speranza e una luce di vita. \"Guardare al mondo con occhi empatici\" diviene la cifra di questi romanzi che, attraverso uno stile semplice, ironico e umoristico, rendono evidente la forza e la perseveranza della dignit\u00e0 umana nel resistere e continuare a vivere anche sotto grandi avversit\u00e0. L'autore spiega questo mutamento di stile come risultato del cambiamento del rapporto stabilito con i personaggi della sua opera: mentre negli anni '80 egli si manteneva separato da questi, riteneva lo scrittore \"un Dio che pu\u00f2 creare ogni cosa\", dagli anni Novanta non usa pi\u00f9 i suoi personaggi come oggetti, ma ne ascolta la voce, segue il naturale sviluppo della trama attraverso le loro azioni. La sua figura di autore inizia a dissolversi all'interno della narrazione; egli diviene, di fatto, personaggio delle sue stesse storie.\n\"Vivere!\" \u00e8 sicuramente l\u2019opera letteraria che maggiormente incarna questo cambiamento di stile. Nelle piccole esperienze della gente ordinaria che caratterizzano i suoi romanzi, Yu Hua riscopre le semplici ragioni di vita. La storia che finora era stata in primo piano e con i suoi orrori turbava i personaggi, nei romanzi degli anni Novanta perde la predominanza e viene relegata sullo sfondo, facendo da cornice al romanzo. Gli eventi catastrofici, tuttavia, non vengono eliminati: lo scrittore continua a prediligere storie disseminate di problemi e di difficolt\u00e0: non ci sono vicende che abbiano un inizio sereno ed un lieto fine. La vita pone i personaggi di Yu, come le persone reali, in situazioni dure, difficili da affrontare e da sostenere. Tuttavia, egli decide di ridimensionare questa dimensione totalizzante di sofferenza, esponendo i problemi come, probabilmente, vennero realmente vissuti dai milioni cinesi delle campagne, troppo presi dalle loro quotidiane necessit\u00e0 per curarsene: ad esempio, la principale preoccupazione di Fu Gui, protagonista del romanzo \"Vivere!\", e della sua famiglia, ambientato durante il periodo della Rivoluzione Culturale, \u00e8 riuscire a trovare un marito per la figlia Fengxiaio; ai loro occhi, la persecuzione dei proprietari terrieri \u00e8 quasi un sollievo ed un riscatto personale per Fu Gui che aveva perso tutte le sue terre e la sua casa a causa della sua dipendenza dal gioco.\nSuccessivamente a \"Vivere!\" e \"L'eco della pioggia,\" con \"Cronache di un Venditore di Sangue\" Yu Hua dimostra di aver raggiunto una maturit\u00e0 artistica e una capacit\u00e0 espressiva che gli permettono di spaziare dal comico al grottesco, dal violento al tragico, dal commovente all'ironico. Tutte queste combinazioni passano attraverso un\u2019innovazione stilistica messa a punto dallo stesso autore: la narrazione ripetitiva e la narrazione conversazionale, nella quale i personaggi vengono descritti in maniera indiretta, attraverso i dialoghi tra i vari personaggi. Le sue opere sono ancora fredde e molto controllate, ma allo stesso tempo sono sottilmente umoristiche e dimostrano una nuova sensibilit\u00e0.\nCon \"Il settimo giorno\", Yu Hua torna a riflettere sulla morte, tema che, in maniera differente, era gi\u00e0 stato alla base del suo romanzo pi\u00f9 noto, \"Vivere!\" Qui, la satira carnevalesca presente in \"Brothers\" cede il passo a un tono malinconico.\nIn tutta la sua produzione letteraria, nonostante le sue continue mutazioni, rimane sempre presente il tema della violenza: Yu Hua ha spiegato tale aspetto affermando che i sentimenti che fanno muovere il mondo sono l'amore e l'odio. Non potendosi identificare con il genere love-story, non avrebbe potuto - a suo dire - che dedicarsi al suo opposto; essendo cresciuto durante la Rivoluzione culturale, ha infine ribadito come il terrore sia diventato un sentimento a lui connaturato.\nAdattamenti cinematografici.\nTre grandi opere di Yu Hua sono state adattate per il grande e piccolo schermo: dal romanzo \"Vivere!\" (1992) \u00e8 stata tratta l'omonima pellicola diretta dall'acclamato regista cinese Zhang Yimou, con la collaborazione dello stesso Yu Hua per la sceneggiatura; sebbene questa sia stata fortemente modificata rispetto all'originale, \u00e8 stata comunque censurata al momento del suo rilascio. Ci\u00f2 nonostante, nel 1994 il film vince il Grand Prix Speciale della Giuria al 47\u00ba Festival di Cannes. Dallo stesso romanzo, nel 2003 \u00e8 stata poi tratta una serie televisiva diretta da Zhu Zheng, che prende il titolo dal nome del protagonista, \"Fu Gui\". Per questa serie si \u00e8 cercato di evitare il casting di grandi nomi per rappresentare pi\u00f9 efficacemente la semplicit\u00e0 della vita nell'era rivoluzionaria cinese.\nAnche \"Brothers\" (2007) \u00e8 stato adattato a livello cinematografico, in lingua cantonese, dal regista di Hong Kong Sung Kee Chiu. Il film \u00e8 stato per\u00f2 fortemente criticato dal pubblico, per essersi concentrato sul cast di grandi nomi di attori, omettendo quasi completamente il tema centrale del romanzo.\nPi\u00f9 recentemente \"Cronache di un venditore di sangue\" (2015) \u00e8 stato adattato in lingua coreana, diretto ed interpretato dall'attore Ha Jung-woo."}
{"id": "55854", "revid": "180559", "url": "https://it.wikipedia.org/wiki?curid=55854", "title": "Lu Wenfu", "text": "Ha pubblicato in Italia nel 1991 \"Vita e Passione di un Gastronomo Cinese\" che \u00e8 stato pubblicato in Cina nel 1982 ed \u00e8 stato oggetto di una fortunata riduzione cinematografica.\nOriginario di Suzhou, famosa e splendida citt\u00e0 d'acqua, una Venezia d'oriente disseminata di canali. Suzhou, dove ambienter\u00e0 quasi tutte le sue opere, costituir\u00e0 sempre per lo scrittore il sogno. E \"il sogno, si sa, ha un legame stretto con la letteratura\" (come dice nella sua biografia).\nSono gli anni dell'ondata rivoluzionaria e anche Lu Wenfu si unisce alla lotta partigiana. Poi esordisce come giornalista. Fu allora, racconta, che \"imparai a conciliare sogno e realt\u00e0\" e il passaggio alla letteratura si fece spontaneo. \"Ma chi avrebbe mai previsto che la letteratura fosse un gioco cos\u00ec pericoloso?\"\nDi certo il mestiere di scrittore non fu per lui mai semplice: durante la \"campagna anti-destra\" seguita al \"movimento dei 100 fiori\" (1956-1957), sub\u00ec una prima, dura critica che lo allontan\u00f2 dalla scena culturale. Ritornato dopo 2 anni a Suzhou, commentava le sue disgrazie con la solita, elegante ironia: \"cadere nel fossato? Nient'altro che un granello di saggezza in pi\u00f9!\" E riprendeva a scrivere. Tuttavia non riusciva e non riusc\u00ec mai ad adeguarsi alla letteratura stereotipata del realismo socialista, a prendere come protagonisti delle sue opere quegli eroi che \"misurano cinque o sei metri d'altezza e hanno braccia e gambe smisurate. Io mi tenevo in disparte\", aggiungeva, \"non volevo giocare a quel gioco!(in fondo non sono altro che un metro e settanta!)... fu cos\u00ec che cominciai a parlare di operai normali... di quei semplici rapporti tra le persone che erano andati in mille pezzi dopo troppe lotte di classe\". \u00c8 per\u00f2 con la Rivoluzione Culturale che per Lu Wenfu arrivano gli anni davvero bui: \"con un cartello appeso al collo fui mandato per le strade a domandare perdono, nulla mi fu risparmiato... vollero farmi pagare conti vecchi e nuovi\".\nRimase confinato in campagna per 9 lunghi anni.\nRiabilitato nel 1982, ormai cinquantenne, ritorna a Suzhou e riprende a scrivere \"come un malato che, dopo tredici anni di letto, si alza e cammina appoggiandosi al muro\". Da questa esperienza e dalla maturit\u00e0 nasce \"il gastronomo\" (questo il titolo originale di \"Vita e Passione di un Gastronomo Cinese\", che riscuote un rilevante successo di pubblico e di critica giungendo anche sullo schermo in una riuscita riduzione cinematografica. L'ironia, puntualmente sottolineata da una lingua ricca di sorprese e onomatopee, \u00e8 nel romanzo costante, pungente, sottile: un'ironia per la quale il rivoluzionario diventa vittima della rivoluzione e il borghese viene privilegiato per i suoi vizi.\nCome tutta la \"letteratura delle radici\", una delle tante correnti letterarie nate dopo la caduta della \"banda dei quattro\", anche l'opera di Lu Wenfu tende a restituire un volto pi\u00f9 umano, completo e specifico all'individuo, collegandolo alle sue matrici culturali. A narrare realt\u00e0 locali attraverso una descrizione estremamente accurata, fino ad apparire pittoresca, del contesto sociale, a dare uno specchio efficace della Cina contemporanea gettando nello stesso tempo luce sulla societ\u00e0 antica.\nL'ironia di Lu Wenfu fa meditare, la sua maturit\u00e0 \u00e8 frutto di esperienze e umiliazioni: \"molti amici non sono pi\u00f9 vicino a me, alcuni sono morti nelle sofferenze, altri, scontrandosi con la realt\u00e0, hanno perso il talento. \u00c8 per questo che ho l'impressione di avere come la responsabilit\u00e0 storica di dover descrivere le voci del mio tempo e i cambiamenti della societ\u00e0 in cui vivo. Anche se il mestiere di scrittore non \u00e8 di certo tra i migliori: ti brucia il cuore e le energie in una lampada ad olio per non emettere che una debole luce...\""}
{"id": "55855", "revid": "919135", "url": "https://it.wikipedia.org/wiki?curid=55855", "title": "Angolo ottuso", "text": "L'angolo ottuso \u00e8 un angolo maggiore di 90 gradi, ovvero maggiore dell'angolo retto, e minore di 180 gradi, ovvero minore di un angolo piatto.\nSebbene alcuni ritengano che l'angolo ottuso sia ogni angolo maggiore di 90 gradi, la definizione di angolo ottuso \u00e8 limitata agli angoli convessi e va quindi enunciata come sopra.\nIl seno di un angolo ottuso pu\u00f2 assumere ogni valore tra 0 e 1, il coseno tra \u22121 e 0."}
{"id": "55856", "revid": "1632387", "url": "https://it.wikipedia.org/wiki?curid=55856", "title": "Angolo acuto", "text": "L'angolo acuto \u00e8 un angolo minore di 90 gradi, ovvero di un angolo retto e diverso dall'angolo nullo.\nIl suo valore in radianti \u00e8 compreso tra 0 e \u03c0/2 (\u03c0/2 escluso).\nLa prima definizione nota di angolo acuto proviene dagli Elementi di Euclide (definizione 12) e dice:\nIl seno di un angolo acuto pu\u00f2 valere tra 0 e 1, il coseno tra 1 e 0, la tangente tra 0 e formula_1 e la cotangente tra formula_2 e 0."}
{"id": "55857", "revid": "9", "url": "https://it.wikipedia.org/wiki?curid=55857", "title": "Nocciolina", "text": ""}
{"id": "55858", "revid": "281901", "url": "https://it.wikipedia.org/wiki?curid=55858", "title": "Corylus avellana", "text": "Il nocci\u00f2lo (Corylus avellana ) \u00e8 un albero da frutto appartenente alla famiglia Betulaceae.\nEtimologia.\nIl nome del genere deriva dal greco \u03ba\u03cc\u03c1\u03c5\u03c2 = elmo, oppure da \"kurl\", il nome celtico della pianta, mentre l'epiteto specifico deriva da Avella, comune in provincia di Avellino, zona nota fin dall'antichit\u00e0 per la coltivazione di noccioli.\nDescrizione.\nLa pianta ha portamento a cespuglio o ad albero, se coltivata \u00e8 alta in genere dai 2 ai 4\u00a0m ma se lasciata in forma libera pu\u00f2 raggiungere anche l'altezza di 7\u20138\u00a0m. Ha foglie semplici, cuoriforme a margine dentato. \u00c8 una specie monoica diclina, caducifoglia e latifoglia, con crescita rapida.\nLe infiorescenze sono unisessuali. Le maschili in amenti penduli che si formano in autunno, le femminili somigliano ad una gemma di piccole dimensioni. Ogni cultivar di nocciolo \u00e8 autosterile ed ha bisogno di essere impollinata da un'altra cultivar.\nIl frutto (chiamato nocciola) \u00e8 avvolto da brattee da cui si libera a maturazione e cade. Esso \u00e8 commestibile e viene usato crudo, cotto o macinato in pasta, inoltre \u00e8 ricco di un olio usato sia nell'alimentazione che dall'industria cosmetica.\nIl legno del nocciolo \u00e8 molto flessibile, elastico e leggero, fin dall'antichit\u00e0 veniva usato per costruire ceste e recinti. Non \u00e8 adatto come materiale da costruzione o per mobili in quanto troppo elastico e poco durevole.\nDistribuzione e habitat.\nIl suo areale geografico naturale \u00e8 europeo-caucasico, va dalla Penisola iberica e Inghilterra fino al Volga, e dalla Svezia alla Sicilia. La distribuzione altitudinale \u00e8 da collinare a medio-montana. Rifugge le aree mediterranee pi\u00f9 calde ed aride. Preferisce terreni calcarei, ben drenati, fertili e profondi e luoghi semi-ombreggiati. L'habitat naturale \u00e8 costituito da boschi di latifoglie, soprattutto querceti misti mesofili, radure e margini. Pu\u00f2 formare boschetti pionieri su terreni freschi pietrosi, in consociazione con aceri o pioppo tremulo.\nColtivazione.\nVengono coltivate numerose variet\u00e0 da frutto e ornamentali: tra queste ultime sono notevoli la variet\u00e0 pendula, la variet\u00e0 contorta, a portamento tortuoso, e la variet\u00e0 fusco-rubra a foglie porporine.\n\u00c8 una pianta colonizzatrice che, avendo esigenze modeste in fatto di terreno e di clima, si adatta a svariate condizioni ambientali. In Italia, secondo produttore mondiale dopo la Turchia, il nocciolo \u00e8 coltivato in modo intensivo principalmente in poche zone (in parentesi sono indicate le cultivar):\nLe cultivar di riferimento in Italia per uso e caratteristiche sono:\nAvversit\u00e0.\nFunghi.\nLe pi\u00f9 importanti malattie da funghi che colpiscono il nocciolo sono il \"mal dello stacco\" (causato da \"Cytospora corylicola\"), il \"cimiciato dei semi\" (causato da \"Nematospora coryli\") e l'oidio o \"mal bianco\" (causato da \"Phyllactinia guttata\").\nInsetti.\nGli insetti parassiti pi\u00f9 importanti sono la cimice angolosa (\"Gonocerus acuteangulatus\"), la cimice verde (\"Palomena prasina\"), le farfalle tortrice del nocciolo (\"Gypsonoma dealbana\") e gemmaiola del nocciolo (\"Epinotia tenerana\"), i coleotteri aplidia del nocciolo (\"Haplidia etrusca\"), agrilo del nocciolo (\"Agrilus viridis\") e balanino delle nocciole (\"Curculio nucum\").\nUsi terapeutici.\nLe sue foglie contengono i fenoli e i flavonoidi che agiscono sia sul gonfiore sia come tonici delle vene e anche come antinfiammatori.\nL'olio del frutto di nocciole ha un alto contenuto di lipidi insaturi, quindi penetra facilmente la cute senza ungere, per questo motivo pu\u00f2 essere usato come cosmetico in creme o olii per la pelle.\nAspetti medici.\nLa presenza del frutto di nocciole, anche in tracce, per obbligo di legge va indicata nelle etichette degli alimenti, ci\u00f2 al fine di evitare possibili allergie alimentari."}
{"id": "55861", "revid": "2169878", "url": "https://it.wikipedia.org/wiki?curid=55861", "title": "Inclinazione assiale", "text": "L'inclinazione assiale, in astronomia, \u00e8 l'angolo di inclinazione dell'asse di rotazione di un pianeta in rapporto alla perpendicolare al suo piano orbitale. Un pianeta il cui asse di rotazione \u00e8 perpendicolare al piano dell'orbita ha un'inclinazione assiale di 0\u00b0. Nel nostro sistema solare, il piano orbitale della Terra \u00e8 noto come piano dell'eclittica.\nInclinazione dell'asse terrestre.\nLa Terra ha un'inclinazione assiale di 23\u00b0 27'. \u00c8 inclinata nella stessa direzione per tutto l'anno. Tuttavia, dato che la Terra orbita attorno al Sole, l'emisfero inclinato verso il Sole gradualmente viene a trovarsi in direzione opposta, e viceversa. Questa \u00e8 la causa principale dell'alternarsi delle stagioni. Quando un emisfero \u00e8 inclinato verso il Sole ha giorni pi\u00f9 lunghi e notti pi\u00f9 corte. L'inclinazione assiale non solo causa il variare delle ore di luce, ma provoca anche l'angolazione con cui la luce colpisce la terra, pi\u00f9 verticale in estate, meno in inverno. \nL'inclinazione assiale della Terra varia da 22,1\u00b0 a 24,5\u00b0 con una periodicit\u00e0 di circa anni, mentre la direzione dell'inclinazione subisce una graduale precessione, muovendosi lentamente lungo un cerchio in un periodo di circa anni.\nAltri fattori possono cambiare l'inclinazione assiale della Terra, e degli altri pianeti. \nNel tempo, la precessione assiale cambia il punto dell'orbita della Terra nel quale iniziano le stagioni (precessione degli equinozi). Questo ha effetti minimi sull'ammontare dell'insolazione nei periodi in cui l'orbita \u00e8 poco eccentrica, ma pu\u00f2 avere grandi effetti sull'impeto delle stagioni quando l'orbita della Terra \u00e8 estremamente ellittica (cicli di Milankovi\u0107).\nIl ciclo dell'eccentricit\u00e0 dell'orbita terrestre \u00e8 di circa anni."}
{"id": "55862", "revid": "2207", "url": "https://it.wikipedia.org/wiki?curid=55862", "title": "Inclinazione dell'asse", "text": ""}
{"id": "55866", "revid": "125778288", "url": "https://it.wikipedia.org/wiki?curid=55866", "title": "Sauron", "text": "Sauron (in quenya, letteralmente, \"l'Aborrito\") \u00e8 un personaggio di Arda, l'universo immaginario creato dallo scrittore inglese J. R. R. Tolkien. \u00c8 il principale antagonista de \"Il Signore degli Anelli\" (il cui titolo fa riferimento proprio a lui), ma appare anche ne \"Il Silmarillion\", nei \"Racconti incompiuti\" e viene menzionato anche ne \"Lo Hobbit\".\nNe \"Il Signore degli Anelli\", Sauron \u00e8 l'Oscuro Signore di Mordor (\"The Dark Lord of Mordor\"), uno spirito malvagio e potentissimo, il pi\u00f9 potente servo di Morgoth e creatore dell'Unico Anello trovato ne \"Lo Hobbit\" da Bilbo Baggins e poi ereditato da Frodo Baggins. Prima degli eventi de \"Il Signore degli Anelli\", Sauron fu sconfitto da Isildur e perse l'Unico Anello, ma riusc\u00ec a scampare alla morte. Durante la Guerra dell'Anello egli ritorna con l'obiettivo di concludere il suo operato, ovvero quello di conquistare la Terra di Mezzo e poi il mondo intero, assoggettandone gli abitanti. Il personaggio viene definitivamente sconfitto alla fine de \"Il Signore degli Anelli\" quando Smeagol distrugge l'Unico Anello, cadendo con esso nelle fiamme del Monte Fato, luogo in cui l'oggetto era stato forgiato.\nSauron viene citato nei \"Racconti Incompiuti\" e ne \"Il Silmarillion\", nei quali vengono aggiunti dettagli sulle sue origini e su alcuni fatti antecedenti la trama de \"Il Signore degli Anelli\", principalmente ambientati durante la Prima e la Seconda Era. In \"Lo Hobbit\" Sauron viene indicato come \"il Negromante\".\nCreazione e sviluppo.\nNei \"Racconti perduti\", il ruolo di Sauron \u00e8 assunto, nel racconto di Tin\u00f9viel, da Tevildo, un Principe dei Gatti mostruoso posseduto da uno spirito demoniaco.\nTolkien in verit\u00e0 non \u00e8 mai stato chiaro sulla razza di Sauron. In \"The Complete Guide to Middle-earth\" di Robert Foster, l'autore sosteneva che Sauron fosse un Eldar, vale a dire un Elfo. Wystan Hugh Auden sostenne, invece, che Sauron fosse un Vala. L'uscita de \"Il Silmarillion\" stabil\u00ec infine la razza del personaggio come un Maia.\nBiografia.\nOrigini.\nIl suo vero nome in origine era Mairon, \"l'Ammirabile\" ed era un Maia, uno spirito \"angelico\" della mitologia creata da Tolkien. Fu in origine un potente servo di Aul\u00eb il Fabbro, uno spirito pi\u00f9 possente, uno dei Valar, o Custodi del Mondo e grande rimase la sua scienza nei saperi tradizionali che appartenevano a quel popolo. Ad ogni modo, Mairon fu presto irretito dall'Ainu votato al Male, Melkor (pi\u00f9 tardi conosciuto come Morgoth), e divent\u00f2 una creatura malvagia.\nDa quel momento gli fu attribuito il nome di Sauron, storpiatura del nome originale che in Quenya significa letteralmente \"l'Aborrito\". Questo avveniva prima della distruzione di Almaren, e da allora fino alla fine della Prima Era Sauron serv\u00ec Morgoth fedelmente come suo secondo in comando. Successivamente egli tenter\u00e0 sempre di diventare potente come il suo maestro, ma non commise i suoi stessi errori; infatti, mentre Morgoth voleva distruggere Arda stessa (annientando in prima di tutto le opere costruite dai Valar su di essa), il desiderio di Sauron era di conquistare il mondo intero (Arda) e dominare la mente e la volont\u00e0 di tutti i suoi popoli, diventando un Dio Re. Le sue mire si concentravano in particolare sulla Terra di Mezzo, ma Sauron in origine intendeva persino conquistare Valinor: per questo motivo spinse le armate di N\u00f9menor ad invaderlo, sapendo che in caso di sconfitta il suo peggiore avversario, cio\u00e8 N\u00f9menor stesso, sarebbe andato distrutto, permettendogli di governare la Terra senza avversari.\nPrima Era.\nDurante la Prima Era, i Noldor lasciarono il Reame Beato di Valinor in Aman (contro il consiglio dei Valar) per muovere guerra contro Morgoth, poich\u00e9 aveva rubato i Silmaril, gemme magiche che racchiudevano la luce degli Alberi di Valinor. In questa guerra Sauron fu il principale servo di Morgoth, acquistando col tempo grande importanza. Sauron a quel tempo era un maestro di illusioni e cambiamenti di forma, e i suoi servi erano Draugluin (Signore dei Lupi Mannari, creati da Sauron) e Thuringwethil (il suo Araldo vampiro). Quando Morgoth lasci\u00f2 Angband per corrompere i primi Uomini, Sauron diresse una guerra contro gli Elfi durante la quale conquist\u00f2 l'isola di Tol Sirion, che divenne poi famosa come Tol-in-Gauroth, l'Isola dei Lupi Mannari. Dieci anni pi\u00f9 tardi, Finrod Felagund, il Re di Nargothrond, e formalmente signore di Tol Sirion, mor\u00ec per proteggere Beren nelle segrete di Tor-in-Gaurhoth; dopodich\u00e9 L\u00fathien e Huan sconfissero Sauron e salvarono Beren dalle segrete dove fu gettato. Dopo la sconfitta inflittagli da L\u00fathien, Sauron fu protagonista di una piccola parte degli eventi della Prima Era. Dopo che il suo Signore (Morgoth) fu sconfitto durante la Guerra dell'Ira, Sauron si pent\u00ec (apparentemente) e preg\u00f2 per la misericordia. Ma non era disposto a ritornare a Valinor per essere giudicato, quindi scapp\u00f2 e si nascose.\nSeconda Era.\nDopo essere rimasto nascosto e inattivo per circa mille anni, durante la Seconda Era Sauron assunse un bell'aspetto, e si fece chiamare \"Annatar\", il Signore dei Doni, cercando di ingannare Elfi, Edain (gli Uomini amici degli Elfi) e Nani allo scopo di ottenere il potere. Avendo ancora mantenuto l'abilit\u00e0 di cambiare aspetto, si rese esteticamente piacente, vestito come un nobile consigliere sempre pronto a dispensare saggi suggerimenti.\nComprese subito che gli Uomini erano i pi\u00f9 facili da irretire, sottovalut\u00f2 i Nani, credendo che avrebbero ceduto subito alle lusinghe del potere, quando invece essi si rivelarono quanto mai resistenti.\nCerc\u00f2 costantemente di sedurre con le sue conoscenze gli Elfi, sapendo che tra i viventi nella Terra di Mezzo erano quelli con maggior potere. Sapendo anche che gli Elfi erano i pi\u00f9 accorti e onesti, us\u00f2 tutta la sua abilit\u00e0 di ingannatore, cambiando voce e mostrandosi come un signore benevolo e sapiente, ma non riusc\u00ec a ricevere la necessaria fiducia che desiderava; infatti, Gil-galad (Re Supremo dei Noldor) e Elrond di Gran Burrone sospettavano che questo misterioso individuo avesse intenzioni meno nobili delle sue parole. In questo periodo Annatar si presentava come una sorta di pacificatore, e sosteneva che tutti i doni che elargiva con tanta generosit\u00e0 erano mirati a rendere pi\u00f9 bella la Terra di Mezzo e a renderla simile a Valinor.\nAnnatar riusc\u00ec infine a stringere amicizia con gli Elfi fabbri dell'Eregion, grazie al fatto che questi erano sempre avidi di nuove tecniche di fabbricazione dei gioielli (come anche i Nani). Con il suo aiuto gli Elfi dell'Eregion forgiarono svariati Anelli del Potere, (senza l'aiuto di Sauron, Celebrimbor forgi\u00f2 Narya, l'anello di rubino, Nenya, l'anello di diamante e Vilya, l'anello di zaffiro) ma Sauron in segreto forgi\u00f2 l'Unico Anello nel Monte Fato, fondendo in esso la maggior parte del suo potere e della sua volont\u00e0; con questo Anello, egli sarebbe stato in grado di dominare tutti gli altri Anelli del Potere e i loro padroni. Quando l'Oscuro Signore infil\u00f2 al dito questo Unico Anello, per\u00f2, i Noldor dell'Eregion, sentendone il potere, capirono di essere stati ingannati, e nascosero i tre Anelli realizzati da Celebrimbor (Narya, Nenya e Vilya), che Sauron non poteva controllare perch\u00e9 forgiati senza il suo aiuto. Egli desiderava per\u00f2 possedere questi Anelli pi\u00f9 di tutti gli altri, perch\u00e9 grazie ad essi avrebbe dominato le menti degli Elfi e controllato ci\u00f2 che gli anelli potevano controllare (come ad esempio il mantenimento della pace e la conservazione della bellezza nei luoghi in cui erano presenti). Accortosi che il suo inganno era stato smascherato, Sauron invase quindi l'Eregion devastandolo; in questa guerra perse la vita anche Celebrimbor alle porte di Moria.\nSauron per\u00f2 riusc\u00ec a riprendersi molti Anelli del Potere, che poi distribu\u00ec tra vari re degli uomini e dei nani; mentre non impieg\u00f2 molto tempo per sottomettere alla sua volont\u00e0 gli umani, ancora una volta trov\u00f2 pi\u00f9 difficile schiavizzare i nani, ai quali gli anelli del potere non facevano alcun effetto negativo se non quello di renderli collerici quando non riuscivano a trovare sempre pi\u00f9 ricchezze.\nIn questo periodo Sauron divenne \"l'Oscuro Signore di Mordor\", erigendo la Torre Oscura di Barad-d\u00fbr, vicino al Monte Fato, dove aveva forgiato l'Unico Anello; e formando massicce armate di Orchi e Uomini (principalmente Esterling e Sudroni). A causa di questo, verso la fine della Seconda Era, Sauron assunse nelle regioni pi\u00f9 orientali della Terra di Mezzo (che erano state da lui sottomesse) il titolo di \"Signore della Terra\" e \"Signore degli Uomini\".\nQuando Ar-Pharaz\u00f4n usurp\u00f2 il trono di N\u00famenor, nell'anno 3255, vide il crescente regno orientale di Sauron come una minaccia. Quindi con una flotta veleggi\u00f2 verso il porto di Umbar e vi approd\u00f2 con un grandioso apparato di guerra.\nI servi di Sauron che videro la flotta di Ar-Pharazon furono cos\u00ec sgomenti della potenza numenoreana da fuggire via impauriti; allora Sauron stesso, che aveva ancora bell'aspetto, decise di umiliarsi prostrandosi a terra e implorando perdono agli uomini.\nL'atto di sottomissione era stato congegnato da Sauron per ingannare il re umano, ma probabilmente egli prov\u00f2 vero timore di fronte alla gloria degli uomini.\nCos\u00ec Ar-Pharazon, che fra tutti i sovrani di Numenor fu il pi\u00f9 potente e al contempo il pi\u00f9 ambizioso, decise orgogliosamente e ingenuamente di imprigionare Sauron; l'oscuro signore approfitt\u00f2 della sfrontata arroganza del re per ingraziarselo, ben presto infatti ne conquist\u00f2 la fiducia tanto da raggiungere il rango di sommo sacerdote.\nDapprima Sauron convinse Ar-Pharazon che egli era un sovrano troppo potente per poter dimorare solo in Numenor, incitandolo cos\u00ec a spadroneggiare sulle coste della Terra di Mezzo, soprattutto a Umbar; poi cominci\u00f2 a diffondere tra la popolazione la paura della morte, che secondo Sauron era una maledizione imposta dagli invidiosi Valar; inoltre neg\u00f2 l'esistenza di Eru, affermando che l'unico vero Signore del Mondo risiedeva nel Vuoto, intrappolato dai malvagi dei; cos\u00ec Sauron continu\u00f2 a obnubilare la gi\u00e0 debole mente del re, incitandolo a istituire culti religiosi in adorazione di Morgoth e a perseguitare crudelmente gli infedeli, che spesso venivano offerti in sacrificio al loro dio malvagio; alla fine Sauron convinse il re che il popolo di Numenor si dovesse prendere con la forza ci\u00f2 che i Valar gli aveva negato, cio\u00e8 l'immortalit\u00e0: allora Ar-Pharazon prepar\u00f2 il pi\u00f9 grande esercito che mai si fosse visto in Arda e salp\u00f2 verso Aman.\nIl piano di Sauron si fondava su una strategia che gli avrebbe garantito la vittoria in ogni caso. Da un lato, era possibile se non probabile che i Valar avrebbero distrutto Ar-Pharazon e il suo esercito, eliminando il pi\u00f9 grande ostacolo alla conquista della Terra di Mezzo e del mondo \"mortale\". Dall'altro, se i Numenoreani avessero conquistato Valinor, lui ne sarebbe diventato il signore, e avrebbe poi conquistato ogni altro continente rimasto con la loro forza. Nel mezzo, se la guerra avesse danneggiato i Valar in modo pesante distruggendo gli stessi uomini dell'Ovest, Sauron non avrebbe pi\u00f9 avuto avversari in grado di fermarlo nel suo piano di conquista del mondo intero come un Dio Re. Tolkien stesso, in una lettera usata anche come prefazione del Silmarillion, spiega che il piano di Sauron era un \"real peril (since the Numenoreans directed by Sauron could have wrought ruin in Valinor itself)\". Sauron era cos\u00ec sicuro del proprio successo che si proclam\u00f2 \u201cRe del Mondo\u201d e \"Re dei Re\". Tuttavia, Sauron aveva dimenticato un dettaglio cruciale, ovvero che i Valar non avevano potere diretto sui Figli di Eru: per evitare una guerra, decisero di rinunciare al titolo di guardiani del mondo e invocare Il\u00favatar.\nEru distrusse la flotta del Re e seppell\u00ec Ar-Pharazon e il suo esercito nelle Grotte degli Obliati. Allo stesso tempo N\u00famenor fu sprofondata nel mare e le Terre Occidentali vennero separate dal mondo. Nella distruzione della Terra del Dono, Sauron perse la sua forma corporea e con essa tutte le energie che aveva impiegato per conquistare i Numenoreani. Da allora non fu pi\u00f9 in grado di assumere una forma fisica gradevole, affidandosi unicamente all'Anello per sottomettere i suoi alleati.\nUn gruppo di N\u00famen\u00f3reani fedeli ai Valar furono salvati dai Valar stessi durante la distruzione dell'isola di N\u00famenor e giunsero alla Terra di Mezzo, dove fondarono i Regni di Arnor e di Gondor. Questi Uomini, guidati da Elendil l'Alto, e dai suoi figli Isildur e An\u00e1rion, si allearono con il Re degli Elfi, Gil-galad, e insieme attaccarono Sauron e, dopo una lunga guerra, lo sconfissero, nonostante Elendil e Gil-galad fossero periti nello scontro con Sauron. Isildur, figlio di Elendil, prese la spada del padre e colp\u00ec Sauron che era stato gravemente ferito, gli tagli\u00f2 il dito in cui portava l'Anello e lo tenne per s\u00e9. Ma l'Anello si volle liberare di Isildur, che mor\u00ec per mano degli Orchi, nei pressi dei Campi Iridati. Allora l'Anello fin\u00ec nelle acque dell'Anduin e non se ne seppe pi\u00f9 nulla per secoli.\nSauron perse quasi tutto il suo potere, vagando come spirito impietoso e terribile per moltissimo tempo.\nTerza Era.\nDurante la Terza Era della Terra di Mezzo, Sauron crebbe di nuovo in potere, prima in una fortezza chiamata Dol Guldur, il \"Colle di Stregoneria\", nel Bosco Atro meridionale. A Dol Guldur fu conosciuto come il \"Negromante\", e gli Elfi non capirono subito che altri non era che Sauron, ma pensarono si trattasse di uno dei Nazg\u00fbl, forse il Re stregone di Angmar in persona. Allora Gandalf lo stregone si rec\u00f2 a Dol Guldur e scopr\u00ec la verit\u00e0, e spinse il Consiglio ad attaccare Dol Guldur. Ma il Bianco Consiglio era presieduto da Saruman, che voleva per s\u00e9 l'Anello, e che era convinto che il potere dell'Anello si sarebbe rivelato da s\u00e9. Pi\u00f9 tardi, invece, Saruman scopr\u00ec che i servitori di Sauron ispezionavano l'Anduin nei pressi di Campo Gaggiolo e che Sauron era quindi al corrente della fine di Isildur. Allora ordin\u00f2 di attaccare Dol Guldur, perch\u00e9 voleva impedire a Sauron di trovare l'Anello. Sauron, nel frattempo, torn\u00f2 a Mordor, dove ricostru\u00ec Barad-d\u00fbr e ordin\u00f2 di occupare Dol Guldur. Fortific\u00f2 Mordor e si prepar\u00f2 alla guerra contro Gondor e gli Elfi.\nSauron costru\u00ec enormi armate di Orchi. Si alle\u00f2 con gli Uomini mercenari dell'Est (Rh\u00fbn) e del Sud (Harad). Chiam\u00f2 a s\u00e9 i suoi pi\u00f9 temibili servitori, i Nazg\u00fbl, o \"Schiavi dell'Anello\", ognuno soggiogato da uno dei Nove Anelli. Sauron adott\u00f2 il simbolo dell'Occhio rosso senza palpebre, divenuto simbolo di potere e paura per tutta la Terra di Mezzo.\nMa fu sconfitto quando il suo Unico Anello, trovato da Bilbo Baggins l'Hobbit, fu gettato nella Voragine del Fato sull'Orodruin, il Monte Fato, a Mordor, nelle stesse fiamme dalle quali fu forgiato. Il Portatore dell'Anello, Frodo Baggins, fall\u00ec all'ultimo, non riuscendo a resistere al potere dell'Anello nel luogo stesso della sua creazione; ma un precedente possessore dell'Anello, Gollum, un Hobbit degenere, salv\u00f2 la missione recuperando l'Anello in un disperato tentativo di riprenderselo, e cadendo nella Voragine insieme ad esso. Fu l'ultimo atto di Gollum contro Frodo che port\u00f2 alla sicura sconfitta di Sauron, per sempre. Il potere di Sauron venne meno, e la sua potenza nella Terra di Mezzo cess\u00f2, e le creature animate dal suo spirito furono come private della forza interiore che le guidava. Il suo spirito divamp\u00f2 sopra Mordor come una malefica nuvola nera, ma fu spazzato via da un potente vento dall'Ovest, e Sauron perse i suoi poteri. Tuttavia, con la distruzione dell'Unico nella voragine dell'Orodruin Sauron non mor\u00ec, anche se il suo potere scomparve, ma il suo spirito rimase ad aleggiare su Arda, impossibilitato a ricostruire un corpo materiale. Mandos, Vala della morte e del destino, tuttavia afferm\u00f2 che Sauron, prima della fine del mondo, sarebbe riuscito ad acquistare nuovamente un corpo, cos\u00ec da partecipare alla Dagor Dagorath.\nDescrizione.\nAspetto.\nDalla sua creazione fino alla Seconda Era, Sauron / Mairon aveva un corpo bello a vedersi. Era in grado di assumere molteplici forme, a seconda delle proprie esigenze. Ad esempio, per ingannare Elfi, Edain (Umani) e Nani, assunse un bell'aspetto, e si fece chiamare \"Annatar\" (Signore dei Doni), anche se preferiva la forma di un lupo nero. Dopo la distruzione del reame del Numenor Sauron perse la sua abilit\u00e0 di assumere una forma fisica bella e divenne \u00abnero e orrendo\u00bb, non pi\u00f9 in grado di nascondere le sue vere intenzioni al mondo. Dopo la sua sconfitta a causa di Gil-Galad ed Elendil e la perdita dell'Unico Anello, Sauron perse molta della sua forza e cos\u00ec anche la capacit\u00e0 di assumere forma fisica, anche se sopravvisse grazie all'anello.\nNe \"Il Signore degli Anelli\", Sauron viene identificato con il simbolo del Grande Occhio infuocato. La sola vista dell'occhio provoca grande terrore, come accade a Frodo mentre lo osserva nello Specchio di Galadriel. L'Occhio viene descritto in questo modo da Frodo:\nNell'adattamento cinematografico di Peter Jackson, Saruman, durante una discussione con Gandalf, descrive l'Occhio di Sauron come \u00abun grande occhio, senza palpebre, avvolto nelle fiamme\u00bb.\nNonostante Tolkien scriva che Sauron appaia nella Terza Era solo nella figura di Occhio infuocato, nel testo appaiono alcuni indizi che fanno intuire che forse l'Oscuro Signore era in grado di assumere una forma umana, bench\u00e9 sgradevole e oscura (come accadde dopo la caduta di Numenor in cui per\u00ec il suo corpo gradevole simile a quello di un Elfo o di un Uomo), e forse anche debole fisicamente (ma non spiritualmente, dato che manteneva gran parte dei suoi poteri magici) visto che Gollum, che era stato prigioniero a Mordor, parla di un Sauron con \"quattro dita sulla mano nera\", indicando che forse lo aveva visto. Anche Aragorn e Pipino, che lo videro nel Palant\u00edr, non parlano di un Occhio ma di un \"lui\" generico. Inoltre ne \"Le due Torri\" gli orchi Gorbag e Shagrat dicono che o avrebbero portato il prigioniero Frodo a Barad-d\u00fbr o sarebbe venuto \"lui\" in persona a vedere il prigioniero.\nPersonalit\u00e0.\nSauron \u00e8 un essere di pura malvagit\u00e0, intelligente, sadico e aggressivo. In origine era un essere buono e gentile, ma divenne malvagio dopo essersi unito a Melkor. Rimane totalmente fedele a quest'ultimo fino alla sua scomparsa, pur non condividendone gli ideali. Infatti, mentre Melkor voleva distruggere la Terra di Mezzo e i suoi abitanti, incluse le opere dei Valar, Sauron vuole conquistarla e dominarla. Anzi, i suoi piani erano molto pi\u00f9 ampi negli orizzonti: egli voleva conquistare e governare il mondo intero, diventando un Dio Re e facendosi tributare onori divini oltre al potere temporale. Non a caso nella Seconda Era si autoproclam\u00f2 \u201cRe del Mondo\u201d e \u201cSignore di Arda\u201d. Per questo motivo invi\u00f2 Ar-Pharazon contro Aman, puntando in caso di vittoria alla conquista delle Terre Beate e del mondo, in caso di sconfitta alla completa distruzione del suo avversario pi\u00f9 potente.. Sauron \u00e8 in grado di tessere trame e pu\u00f2 facilmente accattivarsi la benevolenza delle altre razze della Terra di Mezzo, dimostrandosi cos\u00ec un bravissimo ingannatore. Ci\u00f2 \u00e8 in parte dovuto alla sua abilit\u00e0 di assumere qualsiasi forma e ad una grande capacit\u00e0 oratoria. Nella Seconda Era, ad esempio, assunse le sembianze di \"Annatar\", il Signore dei Doni, cercando di ingannare Elfi, Edain (Umani) e Nani, e successivamente cre\u00f2 l'Unico Anello proprio per dominare tutti gli anelli magici sulla Terra di Mezzo.\nNomi e titoli.\n\"Sauron\" \u00e8 un nome quenya, che pu\u00f2 essere tradotto con \"l'Aborrito\". In Sindarin, era invece chiamato \"Gorthaur il Crudele (Da gor \"orrore\" e da thaur \"abominevole\")\". Il nome originale \u00e8 Mairon \"l'Ammirabile\". Anche dopo essere stato corrotto continu\u00f2 a farsi chiamare Tar-Mairon (\"Re Eccellente\") fino alla caduta di N\u00famenor. Gli elfi lo chiamarono anche \"Annatar\", cio\u00e8 \"signore dei doni\" quando egli li aiut\u00f2 a fabbricare gli Anelli. In un passo del \"Quenta Silmarillion\" Sauron \u00e8 nominato Th\u00fb, signore dei Mannari. I D\u00fanedain lo chiamarono \"Sauron l'Ingannatore\" a causa del suo ruolo durante la caduta di N\u00famenor e la forgiatura degli Anelli del Potere. I suoi pi\u00f9 famosi titoli, l'\"Oscuro Sire di Mordor\" e il \"Signore degli Anelli\" appaiono solo qualche volta nei libri. Gli altri titoli (come \"il Nemico\" o \"La Mano Nera\") sono simili a quelli di Morgoth. Sauron si faceva divinizzare dai propri sudditi, essendo il suo ultimo intento quello di diventare il Dio Re del mondo.\nAdattamenti.\nSauron \u00e8 apparso in molti adattamenti cinematografici e radiofonici de \"Il Signore degli Anelli\". Il primo adattamento \u00e8 quello prodotto dalla BBC Radio nel 1956, in cui Sauron era doppiato da Felix Felton, che per\u00f2 non riscosse il successo sperato; persino Tolkien rimase deluso dell'opera.\nNella versione a cartoni del 1978 Sauron appare in forma fisica nel prologo mentre forgia l'Unico e durante il combattimento con Isildur. Il personaggio non \u00e8 animato, ma \u00e8 stato interpretato da un attore attraverso il rotoscopio, una tecnica di animazione utilizzata per creare un cartone animato in cui le figure umane risultino realistiche. Il disegnatore ricalca le scene a partire da una pellicola filmata in precedenza. Nel film prodotto da Rankin/Bass, \"Il ritorno del re\", Sauron compare solamente con le sembianze dell'Occhio.\nNella trilogia de \"Il Signore degli Anelli\" di Peter Jackson, il ruolo di Sauron \u00e8 interpretato da Sala Baker (solo nel prologo del primo film) e doppiato da Alan Howard. Nel prologo de \"La Compagnia dell'Anello\", Sauron compare in forma fisica, durante il combattimento con Isildur: \u00e8 un uomo alto e forte, ma \u00e8 totalmente ricoperto da un'armatura, e combatte con l'ausilio di una mazza. L'aspetto di Sauron \u00e8 stato progettato da John Howe che si \u00e8 ispirato alle illustrazioni raffiguranti Morgoth. Nelle altre apparizioni, invece, Sauron compare nelle sembianze dell'Occhio. Nella sceneggiatura originale de \"Il ritorno del Re\", Sauron compariva, prima con l'aspetto di Annatar e poi con quello che aveva nel prologo del primo film, durante la battaglia al Cancello Nero e affrontava Aragorn. Durante la post-produzione si decise di tagliare digitalmente il personaggio di Sauron e di sostituirlo con un Troll.\nNella trilogia de \"Lo Hobbit\", sempre diretta da Peter Jackson, il ruolo di Sauron \u00e8 doppiato e interpretato attraverso la motion capture dall'attore britannico Benedict Cumberbatch. Sebbene venga solo menzionato nel libro, nella trilogia cinematografica Sauron ha un ruolo importante: i film di Peter Jackson, infatti, mostrano i primi tentativi dell'Oscuro Signore di piegare al suo volere i popoli della Terra di Mezzo.\nNei vari videogiochi del \"Signore degli Anelli\" compare sia come l'Occhio che in armatura - in alcuni casi anche giocabile. In \"Guardians of Middle-earth\" il suo design in armatura viene rielaborato, apparendo pi\u00f9 grande e con la padronanza del fuoco. In ' e nel suo sequel ' Sauron compare come Annatar e con la sua armatura.\nCritiche e cultura di massa.\nSauron ha ricevuto critiche molto positive ed ha ispirato antagonisti di altri cicli di romanzi: Randall Flagg della serie di romanzi scritta da Stephen King e forse Shai'tan della serie di romanzi \"La Ruota del Tempo\" di Robert Jordan e Lord Voldemort della serie di romanzi di \"Harry Potter\".\nIl cantante polacco Wojciech W\u0105sowicz si \u00e8 soprannominato \"Sauron\" in onore del personaggio..\nIl personaggio di Sauron \u00e8 stato parodiato in alcuni sketch e serie animate. Nella serie \"I Griffin\" (Family Guy) nell'episodio \"Sibling Rivalry\" c'\u00e8 una scena in cui l'Occhio di Sauron, doppiato in lingua originale da Seth MacFarlane, si lamenta della perdita della sua lente a contatto.. Nel fumetto X-Men compare un mutante di nome Sauron, il cui nome \u00e8 un chiaro omaggio all'omonimo personaggio ideato da Tolkien. Nella serie di romanzi \"Death Day\" di William Dietz compare una razza aliena chiamata proprio \"Sauron\"."}
{"id": "55867", "revid": "2567", "url": "https://it.wikipedia.org/wiki?curid=55867", "title": "Ol\u00f3rin", "text": ""}
{"id": "55869", "revid": "2225", "url": "https://it.wikipedia.org/wiki?curid=55869", "title": "Francis Bacon (filosofo)", "text": ""}
{"id": "55871", "revid": "827882", "url": "https://it.wikipedia.org/wiki?curid=55871", "title": "Pierpaolo Pasolini", "text": ""}
{"id": "55876", "revid": "287204", "url": "https://it.wikipedia.org/wiki?curid=55876", "title": "Bottrop", "text": "Bottrop \u00e8 una citt\u00e0 extracircondariale tedesca nella parte settentrionale del Land del Renania Settentrionale-Vestfalia. Nella citt\u00e0 ha sede il museo Quadrat Bottrop.\nConta abitanti.\nGeografia fisica.\nLa citt\u00e0 \u00e8 situata su un territorio collinare poco a nord del fiume Emscher, a sud il canale artificiale Rhein-Herne-Kanal ne delimita il confine con la citt\u00e0 di Essen. Il territorio comunale ha un'estensione di 101 km\u00b2, il punto pi\u00f9 elevato \u00e8 a 78 m s.l.m.\nLa citt\u00e0 \u00e8 suddivisa in tre distretti: Bottrop-Mitte, Bottrop-S\u00fcd e Bottrop-Kirchhellen.\nStoria.\nIl nome della citt\u00e0 deriva dal termine medievale \"Borthorpe\" che significava \"villaggio presso la collina\". La prima citazione della citt\u00e0 risale al periodo 1092-1150. Nel 1253 vi viene fondata la commenda di Welheim dell'ordine dei cavalieri teutonici e nel 1423 alla citt\u00e0 viene conferito il diritto di mercato.\nNel 1796 viene fondata una grossa tessitura di cotone e progressivamente la citt\u00e0 cresce di dimensioni e di importanza. Nel 1856 inizia l'attivit\u00e0 mineraria e nel 1921 la citt\u00e0, fino ad allora legata amministrativamente ad altre citt\u00e0 vicine, diviene autonoma.\nDurante la seconda guerra mondiale fu colpita dai bombardamenti mirati ad una fabbrica nella quale veniva prodotto carburante diesel per usi militari.\nGeografia antropica.\nSuddivisioni amministrative.\nAmministrativamente, la citt\u00e0 di Bottrop \u00e8 suddivisa nei 3 distretti urbani (\"Stadtbezirk\") di Bottrop-Kirchhellen, Bottrop-Mitte e Bottrop-S\u00fcd.\nAmministrazione.\nGemellaggi.\nBottrop \u00e8 gemellata con:"}
{"id": "55883", "revid": "287204", "url": "https://it.wikipedia.org/wiki?curid=55883", "title": "Citlalatonac", "text": "Citlalatonac nella mitologia azteca ha creato le stelle, insieme alla sposa, Citlalicue. Questa coppia di dei viene talvolta associata alla prima coppia di esseri umani, \"Nata\" e \"Nena\". Il dio \u00e8 identificato con la via lattea e risiede al secondo livello dei 13 cieli della religione azteca.\nEtimologia.\nIl nome della divinit\u00e0 significa \"Stella che risplende\" o \"dove splendono le stelle\"."}
{"id": "55885", "revid": "536103", "url": "https://it.wikipedia.org/wiki?curid=55885", "title": "Bremerhaven", "text": "Bremerhaven (in basso tedesco: \"Bremerhoben\") \u00e8 una citt\u00e0 tedesca di quasi 113.000 abitanti (dato al 31 dicembre 2011) situata sulla costa del Mare del Nord, unica altra citt\u00e0 nel Land di Brema oltre alla capitale Brema, situate a l'una dall'altra, su differenti territori non confinanti. La sua area portuale \u00e8 tra le pi\u00f9 grandi d'Europa.\nGeografia fisica.\nLa citt\u00e0 \u00e8 situata alla confluenza del fiume Geeste nel fiume Weser, non lontano da dove quest'ultimo sfocia nel mare del Nord.\nFanno parte della citt\u00e0 tutti i terreni e gli impianti del porto fluviale tranne quelli del porto intercontinentale che appartengono alla citt\u00e0 di Brema.\nStoria.\nLa citt\u00e0 \u00e8 stata costruita nella prima met\u00e0 dell'Ottocento temendo l'insabbiamento del fiume Weser e quindi l'impossibilit\u00e0 di utilizzare il porto di Brema; da qui appunto il nome: Bremerhaven, ovvero in tedesco \"porto di Brema\". Il Regno di Hannover fond\u00f2 una citt\u00e0 rivale confinante con Bremerhaven e la chiam\u00f2 Geestem\u00fcnde nel 1845. Ambedue le citt\u00e0 si espansero grazie a due pilastri dell'economia del tempo: l'industria cantieristica e il commercio. In seguito ad accordi stipulati in epoche diverse, i confini di Bremerhaven furono pi\u00f9 volte estesi a spese del territorio di Hannover. Nel 1924 Geestem\u00fcnde e il comune limitrofo di Lehe formarono la citt\u00e0 di Weserm\u00fcnde, e nel 1939 Bremerhaven (tranne il porto) fu scorporata dalla giurisdizione di Brema e costitu\u00ec una parte di Weserm\u00fcnde, per poi essere unita alla provincia prussiana di Hannover. Nel 1947 la citt\u00e0 venne incorporata nella \"Libera Citt\u00e0 Anseatica di Brema\" (\"Freie Hansestadt Bremen\") e di conseguenza ribattezzata con il nome Bremerhaven, che ha mantenuto.\nGeografia antropica.\nSuddivisioni amministrative.\nLa citt\u00e0 di Bremerhaven \u00e8 divisa in due distretti urbani (\"Stadtbezirk\"), che comprendono 9 quartieri (\"Stadtteil\"), a loro volta suddivisi in 24 localit\u00e0 (\"Ortsteil\") secondo lo schema seguente:\nAmministrazione.\nGemellaggi.\nBremerhaven \u00e8 gemellata con:"}
{"id": "55886", "revid": "287204", "url": "https://it.wikipedia.org/wiki?curid=55886", "title": "Citlalicue", "text": "Citlalicue (\"vestita di stelle\"; anche Citlalinicue, Ilamatecuhtli) secondo la mitologia azteca ha creato le stelle insieme allo sposo, Citlalatonac. Questa coppia di dei viene talvolta associata alla prima coppia di umani, \"Nata\" e \"Nena\". \nIl nome \"Citlalicue\" significa \"gonna di stelle\".\nLa dea avrebbe anche dato origine alle meteoriti, che erano oggetto della venerazione popolare. Veniva inoltre invocata quando si dava il nome ad un nuovo nato (cosa che avveniva quattro giorni dopo il parto) e in caso di malattie dei bambini."}
{"id": "55887", "revid": "287204", "url": "https://it.wikipedia.org/wiki?curid=55887", "title": "Coyolxauhqui", "text": "Coyolxauhqui (pron. \"Coiolsci\u00e0uchi\", \"adornata con campanelli dorati\"), secondo la religione azteca, \u00e8 la dea della Luna. Figlia di Coatlicue e governatrice di Huitznauna, le divinit\u00e0 delle stelle, era una maga potente ed uccise la madre, Coatlicue, perch\u00e9 rimasta incinta in modo 'disdicevole'(a causa di una sfera piumata). Il feto, Huitzilopochtli, usc\u00ec dal suo ventre ed uccise Coyolxauhqui, oltre ad altri fratelli e sorelle. Poi, lui lanci\u00f2 la testa di lei verso il cielo e questa si trasform\u00f2 nella Luna, in modo che la madre potesse avere conforto nel vedere la figlia in cielo ogni sera.\nNel 1978, presso il Templo Mayor di Tenochtitl\u00e1n, fu rinvenuta una pietra raffigurante Coyolxauhqui, smembrata e decapitata."}
{"id": "55888", "revid": "767487", "url": "https://it.wikipedia.org/wiki?curid=55888", "title": "Ehecatl", "text": "Eh\u0113catl (\"vento\"), secondo la mitologia azteca era dio del vento, una delle sembianze di Quetzalcoatl. Il suo respiro muoveva il sole ed allontanava la pioggia. Si innamor\u00f2 di una umana, di nome Mayahuel e don\u00f2 all'umanit\u00e0 la capacit\u00e0 di amare, in modo che lei potesse ricambiare la sua passione.\nFigura mitologica correlata a \"Ecalchot\", dalle funzioni analoghe, in Nicaragua."}
{"id": "55891", "revid": "287204", "url": "https://it.wikipedia.org/wiki?curid=55891", "title": "Huehueteotl", "text": "Huehueteotl, (\"dio antico\") conosciuto anche come Xiuhtecuhtli, secondo la mitologia azteca era la personificazione della vita dopo la morte, della luce nell'oscurit\u00e0 e del cibo durante la carestia. Di solito veniva raffigurato con la faccia di colore rosso o giallo ed un incensiere sulla testa. Sua moglie era Chalciuhtlicue.\nAlla fine del secolo azteco (della durata di 52 anni), si pensava che gli dei potessero porre fine al loro patto con l'umanit\u00e0. Venivano allora proclamati festeggiamenti in onore di Xiuhtecuhtli per mantenere il suo favore ed a lui venivano dedicati sacrifici umani, durante i quali alla vittima prescelta veniva estratto il cuore, dopodich\u00e9 il corpo veniva dato alle fiamme.\nPer celebrare Huehueteotl, dio del fuoco e divinit\u00e0 pi\u00f9 anziana, gli Aztechi organizzavano una cerimonia in cui avevano luogo grandi feste che si concludevano con il rogo di prigionieri che, prima di morire, venivano estratti dalle fiamme e a cui veniva asportato il cuore. Motolin\u00eda e Sahag\u00fan raccontano che gli Aztechi credevano che, se non avessero placato Huehueteotl, una piaga di fuoco avrebbe colpito la citt\u00e0. Il sacrificio era considerato un'offerta alla divinit\u00e0."}
{"id": "55895", "revid": "1936754", "url": "https://it.wikipedia.org/wiki?curid=55895", "title": "Huitzilopochtli", "text": "Huitzilopochtli, scritto anche \"Uitzilopochtli\" (\"colibr\u00ec del sud\" o \"colui che viene dal sud\"), secondo la mitologia azteca era il dio della guerra e del sole, protettore della citt\u00e0 di \"Tenochtitl\u00e1n\", sulle cui rovine sorge oggi Citt\u00e0 del Messico. \nMito.\nLa madre di Huitzilopochtli era Coatlicue la quale secondo una versione del mito, rimase incinta poggiando in grembo una sfera piumata caduta dal cielo (secondo altre leggende, il padre era invece \"Mixcoatl\"). Secondo un'altra versione del mito, avrebbe avuto una sorella, Malinalxochi. Il suo messaggero era \"Paynal\".\nLa figlia di Coatlicue, Coyolxauhqui, la uccise perch\u00e9 rimasta incinta in modo 'disdicevole' (a causa di una sfera piumata). Il feto, Huitzilopochtli, usc\u00ec dal suo ventre ed uccise Coyolxauhqui, oltre a molti altri fratelli e sorelle. Poi lanci\u00f2 la testa di Coyolxauhqui nel cielo e questa si trasform\u00f2 nella Luna, in modo che la madre potesse avere il conforto di vederla nel cielo ogni sera.\nCulto.\nNelle rappresentazioni artistiche viene raffigurato come un colibr\u00ec, oppure con le piume dello stesso uccello che adornano la testa e la gamba sinistra, la faccia dipinta di nero ed un serpente ed uno specchio in ambedue le mani.\nGli aztechi usavano fare un impasto simile al pane e lo modellavano a immagine del dio Huitzilopochtili e lo davano da mangiare ai sacrificanti allo scopo di assimilarne i poteri. Considerato alla stregua di un mostro sanguinario era tuttavia oggetto di una venerazione particolare da parte degli Aztechi che lo consideravano la divinit\u00e0 patrona del loro impero, la sua immagine veniva rivestita di monili preziosi ed a lui venivano dedicati i templi e gli edifici pi\u00f9 maestosi.\nInfluenze moderne.\nQuesta divinit\u00e0 \u00e8 menzionata da Giosu\u00e8 Carducci nell'ode \"Miramar\"dove \u00e8 presente il concetto della nemesi storica.\nViene citato anche da Lovecraft nel racconto \"La scomparsa di Juan Romero\", quando in preda ad una crisi mistica lo stesso Romero inizia ad urlare in una lingua oscura.\nL'unica parola che il protagonista riesce a riconoscere \u00e8 proprio Huitzilopochtili.\nQuesta divinit\u00e0 si ritrova con il nome Colibr\u00ec pure nel romanzo \"La Guerra degli dei; la profezia del serpente piumato\" dello scozzese Graham Hancock.\nLo si trova citato anche nella serie televisiva \"\" affiancato alla figura della mente criminale e signore della droga Miguel Angel F\u00e9lix Gallardo."}
{"id": "55898", "revid": "729019", "url": "https://it.wikipedia.org/wiki?curid=55898", "title": "Huixtocihuatl", "text": "Huixtocihuatl (anche scritto \"Uixtochihuatl \"o \"Uixtociuatl\", che significa \"Signora di Huixtotlan\"), secondo la mitologia azteca, era una dea della fertilit\u00e0 che sovrintendeva il sale e l'acqua salata. Il fratello pi\u00f9 piccolo era Tlaloc, e le dee della pioggia sono sue sorelle. Secondo alcune fonti sarebbe la moglie di Tezcatlipoca."}
{"id": "55899", "revid": "287204", "url": "https://it.wikipedia.org/wiki?curid=55899", "title": "Silvano", "text": ""}
{"id": "55901", "revid": "1429175", "url": "https://it.wikipedia.org/wiki?curid=55901", "title": "Yasushi Inoue", "text": "La maggior parte della sua produzione \u00e8 dedicata a romanzi storici ambientati alla fine del cinquecento, sia in Giappone, sia in altri paesi dell'Asia.\nBiografia.\nNato in una famiglia dedita alla professione medica, fall\u00ec l'esame di ammissione alla facolt\u00e0 di Medicina. Iscrittosi in seguito alla facolt\u00e0 di Lettere, si laure\u00f2 nel 1936 con una tesi su Paul Val\u00e9ry. Dopo il matrimonio avvenuto nel 1935 intraprese la carriera giornalistica. Lo stile scorrevole acquisito in quegli anni diverr\u00e0 in seguito una caratteristica delle sue opere. Nel 1937 prest\u00f2 servizio militare nel nord della Cina. Inizi\u00f2 tardivamente, nel 1947, la carriera di scrittore con due racconti \"Ry\u014dj\u016b\" e \"T\u014dgy\u016b\", vincendo il prestigioso Premio Akutagawa nel 1950.\nDal suo libro \"Honkakub\u014d ibun\" fu tratto un film, con la regia di Kei Kumai, conosciuto in Italia col titolo \"Morte di un maestro del t\u00e8\", Leone d'argento alla Mostra del Cinema di Venezia del 1989, forse l'opera cinematografica di maggior rilievo che sia stata dedicata alla cerimonia del t\u00e8 e alla vita del maestro Sen no Riky\u016b.\nOpere.\nIn traduzione italiana"}
{"id": "55903", "revid": "599013", "url": "https://it.wikipedia.org/wiki?curid=55903", "title": "Itzlacoliuhque", "text": "Itzlacoliuhque, o Itzcoliuhqui, secondo la mitologia azteca era il dio dell'oscurit\u00e0, dei disastri, della temperature e dell'ossidiana, in particolare nella forma di coltelli. \nIl nome deriva da \"Itz\u00e0\", che sta ad indicare una popolazione di origine nahua-tolteca, che invase lo Yucat\u00e1n ed il cui significato in lingua azteca \u00e8 \"popolo del coltello di pietra\". Viene talvolta identificato in, o come un aspetto di, Quetzalcoatl o Tezcatlipoca."}
{"id": "55905", "revid": "767487", "url": "https://it.wikipedia.org/wiki?curid=55905", "title": "Itzpapalotl", "text": "Itzpapalotl (o \"farfalla con gli artigli\" o ancora \"farfalla di ossidiana\") era - secondo la mitologia azteca - una \"tzitzimime\", spaventosa divinit\u00e0 dall'aspetto di scheletro che governava il mondo paradisiaco di \"Tamoanchan\". Era la dea protettrice delle donne morte durante il parto e rappresentava lo spirito ancestrale delle \"tztitzimime\".\nRaffigurazione.\nVeniva raffigurata con delle grosse zampe di giaguaro e due ali di farfalla ed era associata specificatamente alla farfalla notturna \"Rothschildia Orizaba\" della famiglia delle \"saturnidae\"."}
{"id": "55909", "revid": "466539", "url": "https://it.wikipedia.org/wiki?curid=55909", "title": "Olimpiadi degli scacchi", "text": "Le Olimpiadi degli scacchi sono un torneo di scacchi per squadre nazionali che si disputa ogni due anni.\nLa prima edizione ufficiale, cio\u00e8 organizzata dalla FIDE, \u00e8 stata disputata nel 1927. Nel 2018 si \u00e8 tenuta la 43\u00aa edizione, svoltasi a Batumi in Georgia, dal 23 settembre al 6 ottobre.\nStoria.\nLa prima Olimpiade degli scacchi venne organizzata nel 1924 a Parigi durante i Giochi olimpici, ma non \u00e8 considerata un'edizione ufficiale perch\u00e9 non organizzata dalla FIDE. Sebbene non fosse ufficialmente nelle Olimpiadi e non assegnasse medaglie, il CIO impose la partecipazione dei soli dilettanti. In occasione del congresso della FIDE, due anni pi\u00f9 tardi venne organizzato a Budapest un evento a squadre che comunque coinvolgeva solo 19 paesi. Solo nel 1927 vennero organizzate a Londra le prime Olimpiadi scacchistiche ufficiali.\nNel 1928 vennero organizzate a L'Aia durante i Giochi Olimpici di Amsterdam. Anche qui originariamente dovevano giocare solamente i dilettanti. Il congresso FIDE in corso in quei giorni elimin\u00f2 questo divieto, cos\u00ec oltre al torneo a squadre si svolse anche il Campionato mondiale individuale per dilettanti. Il Comitato Olimpico Internazionale comunque non riconobbe questo campionato come parte dei Giochi Olimpici. Nel 1936 a Monaco di Baviera si tenne un'edizione non ufficiale delle Olimpiadi degli scacchi durante i Giochi Olimpici di Berlino.\nPrima della seconda guerra mondiale l'evento \u00e8 stato occasionalmente disputato ogni anno; dal 1950 si tengono regolarmente ogni due anni. Nel 1957 venne organizzata la prima Olimpiade femminile che dal 1972 \u00e8 abbinata alla competizione maschile con la medesima cadenza biennale. Nel 2020 si sarebbe dovuta svolgere la 44\u00aa edizione a Mosca, ma \u00e8 stata posticipata al 2022 a causa della pandemia di COVID-19. Successivamente la FIDE ha deciso di non assegnare l'evento alla capitale russa a causa dei fatti legati alla Crisi russo-ucraina del 2021-2022, la sede \u00e8 da definire al 25 febbraio 2022.\nDiffusione delle Olimpiadi degli scacchi.\nLe due figure seguenti mostrano come la partecipazione alle Olimpiadi degli scacchi si sia diffusa dalle origini negli anni seguenti. In verde chiaro sono indicate le nazioni partecipanti (con i confini attuali), in verde pi\u00f9 scuro le nazioni partecipanti al solo torneo open.\nEdizioni delle Olimpiadi femminili degli scacchi.\nDall'edizione del 1984 la numerazione delle olimpiadi femminili \u00e8 stata standardizzata con quella del torneo \"open\".\nMedagliere.\nDi seguito sono riportate le cinque nazioni che hanno conseguito pi\u00f9 medaglie nei tornei open e femminile sia a squadre che individuali.\nMigliori risultati individuali nelle olimpiadi maschili.\nNote: (1) Keres ha giocato 3 olimpiadi con l'Estonia, poi altre 7 con l'Unione Sovietica.\n(2) Karjakin ha giocato 3 olimpiadi con l'Ucraina, poi altre 3 con la Russia.\nAlcuni altri risultati di rilievo:"}
{"id": "55910", "revid": "345376", "url": "https://it.wikipedia.org/wiki?curid=55910", "title": "Nanauatzin", "text": "Il dio Nanauatl (o Nanauatzin, il suffisso \"tzin\" indica rispetto o familiarit\u00e0, in nahuatl classico \"N\u0101nahu\u0101tl\") secondo la mitologia azteca, si sacrific\u00f2 nel fuoco per poter continuare a brillare sulla Terra, diventando cos\u00ec il dio del Sole.\nNella mitologia azteca si trovano diversi miti relativi alla creazione. Nella leggenda di Quetzalcoatl, Nanauatl aiuta Quetzalcoatl ad ottenere i primi semi di quello che diventer\u00e0 il cibo dell'umanit\u00e0.\nDi Nanauatl si parla anche nella \"leggenda del quinto sole\", come riscritta da Sahagun.\nLa leggenda del quinto sole.\nSecondo questa leggenda ci furono quattro fasi della creazione, durante le quali alcune delle divinit\u00e0 maggiori (Tezcatlipoca, Quetzalcoatl, Tlaloc, Chalchutlicue) assunsero, a turno, il ruolo del sole. Ognuna di queste fasi ebbe termine perch\u00e9 nessuno degli dei fu soddisfatto degli uomini che aveva creato. Finalmente, per\u00f2, l'uomo fu creato dalle ossa dei morti e quando fu il momento di cercare qualcuno che potesse essere il sole, nessuno degli dei accett\u00f2, perch\u00e9 avrebbe dovuto essere sacrificato. Tecciztecatl infine, spinto dal proprio orgoglio, accett\u00f2. Gli dei decisero che avevano bisogno anche di qualcun altro e scelsero Nanauatl, e lui accett\u00f2 perch\u00e9 lo sent\u00ec come suo dovere.\nTecciztecatl offr\u00ec regali preziosi e corallo, invece del proprio sangue, come invece avrebbe fatto Nanauatl.\nGli dei accesero un grande fuoco, che doveva bruciare per quattro giorni. Quando venne il momento per Tecciztecatl di saltare nel fuoco, ebbe paura e sbagli\u00f2 per quattro volte, perch\u00e9 il calore era talmente forte che lui ebbe paura di saltare. Allora gli dei chiamarono Nanauatl. Lui chiuse gli occhi, controll\u00f2 la paura e salt\u00f2. Quando Tecciztecatl lo vide saltare, il proprio orgoglio ferito lo convinse a seguirlo.\nAll'inizio non successe niente, ma poco dopo due soli apparvero nel cielo. Gli dei erano arrabbiati perch\u00e9 Tecciztecatl continuava a seguire Nanauatl e tutti e due brillavano allo stesso modo, cos\u00ec, uno degli dei prese un coniglio e lo gett\u00f2 in faccia a Tecciztecatl. Lui perse il suo splendore ed il coniglio rimase impresso sulla sua faccia. Divent\u00f2 cos\u00ec la luna e la luna ha ancora segnata sulla propria superficie l'immagine di un coniglio.\nIl sole che rimase, per\u00f2, era immobile. Gli dei accettarono il fatto che dovevano morire, perch\u00e9 gli uomini potessero vivere. Il dio Ehecatl, dio del vento, sacrific\u00f2 tutti gli dei e poi, con una potente raffica di vento, fece muovere il sole. Per questo gli uomini devono ripagare gli dei del loro sacrificio.\nUn aspetto importante di questa leggenda \u00e8 quello legato alla morte degli dei. Gli dei aztechi non avevano un vero e proprio potere terreno, perch\u00e9 erano morti ed esistevano solo nel mondo spirituale, al punto che tutti loro, eccetto Ehecatl, dovevano usare uno specchio magico di ossidiana per poter vedere il mondo. Ehecatl, il vento, divent\u00f2 il simbolo delle forze della natura: non possiamo vederlo, ma possiamo sentire la sua potenza.\nOra noi ci troviamo ancora nel Quinto Sole, ma gli aztechi predissero il suo termine per il 21 dicembre 2012.\nTradizione Pipil.\nUna donna dormiva ma la sua testa vol\u00f2 via e la testa fin\u00ec in una buca; l\u00ec nacque una pianta di j\u00edcara. Da quella pianta nacquero 4 persone: due ragazzi, poi una ragazza che si chiamava Xochit Siwat (\"Signora dei Fiori\") e infine nacque Nanahuatzin.\nC'era una volta una signora di nome Tantepus Lamat che allev\u00f2 i 4 ragazzi finch\u00e9, un giorno, non trov\u00f2 un amante.\nVisto che la signora non pensava pi\u00f9 a loro, visto che c'era un amante, Nanahuatl e la compagnia ebbero l'idea brillante di vendicarsi quindi uccisero l'amante della balia e lo fecero mangiare alla balia dicendo che era carne di cervo. Lei scopr\u00ec l'inganno e mor\u00ec.\nPoi passarono gli anni e la solita compagnia di Nanahuatl trov\u00f2 una montagna piena di mais. I fratelli di Nanahuatl, ambiziosi, tentarono di aprire la montagna, ma invano.\nAllora ci prov\u00f2 anche Nanahuatl e riusc\u00ec ad aprirla, ma ci fin\u00ec chiuso dentro per sempre."}
{"id": "55912", "revid": "767487", "url": "https://it.wikipedia.org/wiki?curid=55912", "title": "Numero adimensionale", "text": "In matematica applicata alle scienze, un numero adimensionale, o numero puro, o gruppo adimensionale, \u00e8 una grandezza fisica esprimibile come un numero senza alcuna unit\u00e0 di misura. Le costanti fisiche fondamentali sono adimensionali: tutte le costanti dimensionali non sono delle costanti fisiche fondamentali in quanto dipendono dal sistema di unit\u00e0 di misura scelto e possono essere interpretate come fattori di conversione.\nLa materia che studia come ridurre il numero di costanti e dimensioni di un problema \u00e8 l'analisi dimensionale.\nLa prima apparizione scritta del termine in italiano risale al 1914.\nDefinizione.\nTale gruppo viene generalmente definito come prodotto o rapporto di quantit\u00e0 dimensionali di riferimento, in modo tale che il risultato sia privo di dimensione; la scelta delle grandezze di riferimento \u00e8 fondamentale, giacch\u00e9 una scelta arbitraria porterebbe a un risultato puramente formale. Operando opportunamente, si ottengono numeri adimensionali che sono, in generale, il rapporto tra forze che intervengono nel fenomeno e che, dunque, assumono un significato fisico ben preciso.\nUso.\nI gruppi adimensionali sono utilizzati in tutti campi della scienza e della tecnica per interpretare una grande quantit\u00e0 di fenomeni fisici e per stabilire, sotto opportune condizioni, quali fenomeni, seppur presenti, possano essere trascurati o meno.\nIl teorema di Buckingham (vedi anche analisi dimensionale) permette di ricavare il numero di gruppi adimensionali indipendenti sufficienti a esprimere le relazioni che descrivono un qualsiasi fenomeno fisico.\nDue diversi fenomeni che condividono lo stesso valore dei gruppi adimensionali pi\u00f9 importanti possono essere studiati in similitudine; ci\u00f2 pu\u00f2 permettere, ad esempio, di studiare in maniera simile problemi che abbiano scale di lunghezza diverse (in genere il modello \u00e8 in scala pi\u00f9 piccola del prototipo), come avviene nella sperimentazione legata a molti problemi della fluidodinamica.\nLista di gruppi adimensionali.\nIl numero di gruppi adimensionali possibili \u00e8 potenzialmente infinito. A molti di questi \u00e8 stato dato un nome per la loro importanza in diverse situazioni fisiche."}
{"id": "55913", "revid": "1543377", "url": "https://it.wikipedia.org/wiki?curid=55913", "title": "John C. Stennis Space Center", "text": "Il John C. Stennis Space Center (or SSC), situato a Hancock County, nel Mississippi sul confine con la Louisiana, \u00e8 il pi\u00f9 grande centro di test per i motori dei razzi della NASA.\nStoria.\nLa costruzione di 13.500 acri del complesso \"del Mississippi Test Operations\" inizi\u00f2 nell'ottobre del 1961. Per la loro isolatezza, le grandi strutture di cemento e metallo del centro sono state scelte per eseguire i primissimi test sui motori del gigantesco Saturn V. Tutti i motori serviti per portare gli uomini sulla Luna, sono stati testati qui. \u00c8 significativo ricordare che durante tutte le missioni Apollo, il Saturn V, non ha fallito nemmeno un lancio.\nNegli anni novanta \u00e8 stato costruito un nuovo complesso, chiamato \"E\", per testare i motori di ultima concezione. Qui sono state effettuate le prove che hanno poi condotto alla commercializzazione dei motori per razzi ibridi, uno dei quali \u00e8 stato utilizzato con successo dalla prima navicella spaziale privata, la SpaceShipOne.\nNel corso della sua breve storia, il centro \u00e8 stato rinominato diverse volte: prima Mississippi Test Facility nel 1965, poi National Space Technology Laboratories nel 1974, e infine, dal 1988, venne intitolato al senatore del Mississippi John C. Stennis, uno dei pi\u00f9 grandi sostenitori del programma spaziale.\nInfrastrutture.\nDall'inizio come centro di test, il centro spaziale Stennis \u00e8 diventato sede di oltre 30 agenzie governative e compagnie private. Tra cui:"}
{"id": "55917", "revid": "120841518", "url": "https://it.wikipedia.org/wiki?curid=55917", "title": "Indice di Laakso-Taagepera", "text": "L'indice o formula di Laakso-Taagepera \u00e8 un indice di diversit\u00e0 usato nell'ambito della scienza politica per misurare il \"numero effettivo di partiti\" tenendo conto dei voti che questi riescono a raccogliere alle elezioni o i seggi che hanno in parlamento. Venne proposto nel 1979 dai politologi Markku Laakso e Rein Taagepera.\nDefinito come\ndove formula_2 indica la frazioni di seggi o di voti di ogni singolo partito.\nCorrisponde al reciproco dell'indice di concentrazione di Simpson \u03bb' ovvero all'esponenziale dell'indice di diversit\u00e0 di Simpson \"D\"'.\nViene preferito all'indice di frammentazione di Rae-Taylor \"F\"\n(dal quale \u00e8 legato dalla semplice relazione N=1/(1-F)) in quanto meno astratto e pi\u00f9 simile come risultato immediato ad una idea di \"numero\" di partiti.\nIndicando con formula_3 l'indice di eterogeneit\u00e0 di Gini, allora l'indice di Laakso-Taagepera formula_4 ovvero formula_5\nCaratteristiche.\nQualora ci siano \"n\" partiti con uguale numero di seggi o voti, l'indice N assume come desiderabile il valore \"n\".\nQualora ci sia un unico partito che raccoglie voti, allora l'indice N assume correttamente il valore 1.\nIn presenza di due grandi partiti (p.es. uno con il 50% e l'altro con il 45%) accompagnati da pochi partiti (diciamo 5, ciascuno con l'1%),\nl'indice si avvicina di pi\u00f9 al valore 2 che non la semplice somma dei partiti e partitini. Nell'esempio 2,2 invece che 7."}
{"id": "55919", "revid": "120841571", "url": "https://it.wikipedia.org/wiki?curid=55919", "title": "Indice di Rae-Taylor", "text": "L'indice di frazionalizzazione di Rae-Taylor (proposto dai politologi Douglas W. Rae e Michael Taylor) viene usato dai politologi per quantificare il grado di frazionalizzazione del panorama partitico e corrisponde dal punto di vista matematico all'indice di eterogeneit\u00e0 di Gini.\nDefinito come\ndove formula_2 indica la frazioni di seggi o di voti di ogni singolo partito.\n\u00c8 strettamente legato all'indice di Laakso-Taagepera \"N\" ( F=(N-1)/N ) ma viene preferito quest'ultimo in quanto F ritenuto troppo astratto.\nPer la statistica si tratta di un indice di dispersione, e come l'indice di Laakso-Taagepera \u00e8 derivabile direttamente dall'indice di Simpson.\nAssume valore zero in presenza di un unico partito, mentre nel caso di \"n\" partiti con la stessa percentuale di voto assume il valore (1-1/n).\nRae vede il sistema partitico come competizione tra i partiti. Le variabili per descrivere il sistema a livello elettorale sono: \nI problemi sono essenzialmente due:"}
{"id": "55921", "revid": "72396", "url": "https://it.wikipedia.org/wiki?curid=55921", "title": "National Advisory Committee for Aeronautics", "text": "Il National Advisory Committee for Aeronautics (NACA) fu un'agenzia federale degli Stati Uniti d'America, fondata il 3 marzo 1915 per intraprendere, promuovere e istituzionalizzare la ricerca aeronautica. Il NACA prosegu\u00ec il proprio lavoro di ricerca fino al 1\u00ba ottobre 1958, quando a seguito della persa supremazia in campo spaziale a favore dei sovietici (che nell'ottobre del 1957 lanciarono il primo satellite artificiale della storia, lo Sputnik 1), si rese necessaria una rivoluzione nel programma spaziale americano. Cos\u00ec, il 1\u00ba ottobre 1958 l'agenzia fu smembrata, e le infrastrutture e il personale passarono alla neo-costituita \"National Aeronautics and Space Administration\" (la NASA).\nTra i principali risultati ottenuti dal NACA vi sono la presa d'aria NACA, un tipo di forma comunemente usata per le prese d'aria che genera una bassa resistenza aerodinamica, la cappottatura NACA, una particolare copertura atta a ricoprire i motori aeronautici radiali a scopi aerodinamici, e i profili alari NACA, particolari forme di profilo alare di ali di aeromobili.\nNel corso della seconda guerra mondiale il NACA venne indicato come \"la forza dietro la nostra supremazia aerea\" (\"The Force Behind Our Air Supremacy\") per il suo ruolo nello sviluppo di compressori adatti per i bombardieri operanti ad alte quote e per lo sviluppo di profili alari laminari per il North American P-51 Mustang. Il NACA fu anche fondamentale nella definizione della regola delle aree, usata per i moderni aerei supersonici, e condusse la ricerca di base che consent\u00ec al Bell X-1 di rompere il muro del suono.\nLe origini.\nFondato come misura d'emergenza durante la prima guerra mondiale per promuovere la ricerca nell'ambito dell'aviazione militare, il NACA fu strutturato sulla base di altri istituti omologhi europei. In particolar modo, si prest\u00f2 particolare attenzione alla struttura dell'istituto francese \"L'\u00c9tablissement Central de l'A\u00e9rostation Militaire\" di Meudon, al \"Laboratorio di aerodinamica\" dell'Universit\u00e0 di Gottinga nonch\u00e9 all\"'Istituto di aerodinamica\" di Ku\u010dino, vicino a Mosca, che influenzarono in modo decisivo lo sviluppo e la formazione del NACA.\nNel dicembre 1912 il presidente William Howard Taft aveva approvato le creazione di un istituto di ricerca presieduto da Robert S. Woodward, allora presidente della Carnegie Institution of Washington. Nonostante fosse gi\u00e0 pronto il disegno di legge che prevedeva la creazione di tale istituto, la proposta fu bocciata nel gennaio 1913 dal Congresso. Fu quindi grazie all'allora segretario dello Smithsonian Institution, Charles D. Walcott, il quale esercit\u00f2 forti pressioni affinch\u00e9 si gettassero le basi per la creazione di tale istituto, che il NACA pot\u00e9 essere fondato.\nSu consiglio di Walcott, i senatori Benjamin R. Tillman e Ernest W. Roberts riproposero nel gennaio 1915 nuovamente a entrambe le camere la creazione del suddetto istituto di ricerca, sottolineando quali sarebbero stati i suoi compiti. Compito principale dell'istituto sarebbe stato quello di supervisionare e dirigere gli studi negli ambiti della ricerca aeronautica inerenti al volo, concentrando la maggior parte delle risorse nello sviluppo di tecnologie che potessero risolvere i problemi che all'epoca affliggevano i primi aeromobili. Infine il 3 marzo 1915 l'allora presidente in carica Woodrow Wilson approv\u00f2 la formazione del NACA, stanziando un bilancio preventivo annuo di dollari.\nAttivit\u00e0 di ricerca.\nLa ricerca aeronautica.\nIl 2 aprile 1915 il presidente Wilson nomin\u00f2 i primi 12 membri di un comitato di consulenza scientifica del NACA, scelti come rappresentanti del mondo governativo, militare e industriale. Orville Wright ne fu nominato membro nel 1920 e mantenne la carica fino al 1948, anno della sua morte. I membri del comitato non erano stipendiati e si incontravano qualche volta nel corso dell'anno per definire gli obiettivi della nuova organizzazione e per indirizzare gli studi scientifici relativi ai problemi del volo verso risoluzioni pratiche.\nNel 1920 venne avviata la prima ricerca aeronautica presso il nuovo laboratorio, il Langley Memorial Aeronautical Laboratory, con sede a Hampton in Virginia e intitolato al pioniere dell'aviazione Samuel Pierpont Langley. All'apertura, il laboratorio aveva uno staff di 11 tecnici e 4 esperti, nel 1925 il numero di impiegati era salito a 100. Nel corso dei primi anni al NACA vennero effettuati numerosi test di volo sia su dei modelli in scala sia su velivoli in piena scala e molti di questi test vennero condotti nelle gallerie del vento, sviluppate dallo stesso NACA. Tra i principali risultati vi fu la cappottatura NACA, che rivoluzion\u00f2 il trasporto aereo civile rendendo i velivoli pi\u00f9 veloci e i voli pi\u00f9 redditizi, e grazie alla quale il NACA vinse il Collier Trophy nel 1929.\nNel corso degli anni trenta e quaranta del XX secolo il NACA aument\u00f2 gli sforzi nello ricerca aeronautica e nel 1940 venne aperto l'Ames Aeronautical Laboratory, con sede presso l'aeroporto Moffett Field in California, con l'obiettivo di studiare il comportamento di velivoli a elica utilizzando una galleria del vento. Nel 1941 venne aperto l'Aircraft Engine Research Laboratory, con sede a Cleveland nell'Ohio, incentrato sulla ricerca sui motori aeronautici. In questi anni il NACA svilupp\u00f2 diverse serie di profili per ali ed eliche, rinominati profili NACA, che avrebbero semplificato la progettazione dei velivoli.\nDurante la seconda guerra mondiale il NACA ebbe un ruolo fondamentale nel supportare l'aviazione statunitense nello sviluppo di nuove soluzioni tecniche che migliorarono l'efficacia e la velocit\u00e0 dei velivoli, cos\u00ec come nella risoluzione di problemi che emergevano sui motori aeronautici. Gli ingegneri del NACA definirono degli standard tecnici e svilupparono metodi di prova che potessero dare soluzioni rapide ed efficaci per l'applicazione militare. Una delle attivit\u00e0 di ricerca sui motori aeronautici pi\u00f9 importanti condotte dal NACA in quegli anni fu lo sviluppo del turbocompressore per il Boeing B-17 Flying Fortress. L'esercito aveva richiesto che il bombardiere venisse equipaggiato con dei turbocompressori, dopo che aveva scoperto che questo avrebbe notevolmente migliorato l'altitudine raggiunta e la velocit\u00e0 del bombardiere, ma i motori commissionati non riuscivano a rispettare i requisiti. Il NACA intervenne, testando il motore nella galleria del vento di Cleveland e risolvendone i problemi. Sempre nel corso della guerra, il governo britannico richiese alla North American Aviation che il nuovo caccia commissionato, il P-51 Mustang avesse i profili NACA laminari a bassa resistenza: un prototipo del caccia venne testato presso il laboratorio Langley e i risultati ottenuti furono ottimi e mostrarono notevoli capacit\u00e0 in volo che fecero del caccia sia un velivolo di scorta alle formazioni di bombardieri Boeing B-17 sia un caccia bombardiere.\nLa ricerca supersonica.\nDopo la seconda guerra mondiale il NACA inizi\u00f2 a lavorare sui voli supersonici e a supporto di questa attivit\u00e0 di ricerca venne realizzato un nuovo laboratorio, il NACA Muroc Unit con sede presso la Edwards Air Force Base in California. Venne cos\u00ec avviata una stretta collaborazione con la U.S. Air Force e con la Bell Aircraft per la progettazione del primo velivolo supersonico, attivit\u00e0 che rappresent\u00f2 per il NACA il primo progetto del quale faceva parte sin dall'inizio. Nel 1947 venne effettuato il primo volo supersonico con un prototipo, il Bell X-1, con ai comandi il capitano Chuck Yeager, che super\u00f2 il muro del suono per la prima volta nella storia dell'aeronautica. Il primo volo sperimentale fu un successo tale da consentire a John Stack, ingegnere del NACA, di vincere il Collier Trophy nel 1949, assieme allo stesso capitano Yeager e a Lawrence Dale Bell, fondatore della Bell Aircraft.\nNel 1951 Richard T. Whitcomb, ingegnere del NACA, elabor\u00f2 e perfezion\u00f2 la regola delle aree, che port\u00f2 a rivedere il progetto della fusoliera, diminuendone la sezione all'attacco delle ali, al fine di ridurre la resistenza dei velivoli una volta raggiunto il regime transonico o supersonico. Il primo progetto nel quale se ne fece uso fu quello relativo allo sviluppo del Convair F-102 Delta Dagger. Nonostante gli sforzi degli ingegneri della Convair, il velivolo non riusciva a superare il regime transonico, cos\u00ec che venne richiesto il supporto del NACA e della nuova galleria del vento per alte velocit\u00e0 di dimensioni di 2,44 x 2,44 metri (8 x 8 piedi), da poco resa operativa presso il Langley Memorial Aeronautical Laboratory. Sebbene Whitcomb e gli altri ingegneri del Langley si aspettassero ad alte velocit\u00e0 la formazione di onde d'urto sul naso del modello provato nella galleria del vento, i risultati mostrarono che le onde d'urto si innescavano sui bordi di ingresso delle ali. Ne consegu\u00ec lo sviluppo della regola delle aree e la sua applicazione al progetto, con conseguenti modifiche alla fusoliera dell'F-102. Nel maggio 1953 la Convair port\u00f2 un nuovo modello dell'F-102 ai laboratori Langley e i risultati ottenuti mostrarono una sostanziale riduzione della resistenza, che consent\u00ec il soddisfacimento del requisito di volo supersonico per il velivolo.\nLa trasformazione in NASA.\nNel corso degli anni cinquanta, in piena guerra fredda, il NACA venne coinvolto in maniera sempre pi\u00f9 importante nello sviluppo della tecnologia missilistica e, soprattutto, nella gestione dei velivoli spaziali, attivit\u00e0 per la quale venne aperto un sito per il lancio di missili presso l'isola di Wallops. Inoltre, lo stesso NACA inizi\u00f2 a studiare la possibilit\u00e0 di voli spaziali con presenza umana. Il 4 ottobre 1957 l'Unione Sovietica lanci\u00f2 in orbita lo Sputnik 1, primo satellite artificiale della storia. Il 21 novembre 1957 il direttore del NACA Hugh Dryden istitu\u00ec lo \"Special Committee on Space Technology\", un comitato col preciso scopo di coordinare le attivit\u00e0 dei vari enti federali, industrie e universit\u00e0 con gli obiettivi del NACA e sfruttare tutte le loro competenze per lo sviluppo di un programma spaziale nazionale. Il 14 gennaio 1958 Dryden sottoline\u00f2 l'urgenza di creare un programma spaziale nazionale che potesse partire dagli sforzi fatti dal NACA fino ad allora, ma aumentandone le capacit\u00e0.\nNell'aprile 1958 il presidente Dwight D. Eisenhower diede al Congresso un parere positivo circa la creazione di un'agenzia spaziale nazionale e present\u00f2 un disegno di legge per l'istituzione della National Aeronautical and Space Agency. Il 16 luglio 1958 Congresso approv\u00f2 il \"National Aeronautics and Space Act\", che venne firmato da Eisenhower il 29 luglio, e che sanc\u00ec la nascita della NASA. Le attivit\u00e0 della NASA partirono ufficialmente il 1\u00ba ottobre 1958, con il NACA completamente assorbito dalla nuova agenzia spaziale sia in termini di impiegati sia in termini di laboratori e infrastrutture."}
{"id": "55922", "revid": "2812", "url": "https://it.wikipedia.org/wiki?curid=55922", "title": "NACA", "text": ""}
{"id": "55923", "revid": "2014155", "url": "https://it.wikipedia.org/wiki?curid=55923", "title": "Foca (imperatore)", "text": "Biografia.\nAscesa al potere.\nNon ci sono pervenute informazioni certe sul suo luogo di nascita, ma si ritiene che fosse un trace romanizzato, ed inizi\u00f2 la propria carriera come centurione dell'esercito bizantino. Nel 600 il re (Khagh\u0101n) degli \u00c0vari cattur\u00f2 moltissimi soldati bizantini e ne offr\u00ec la restituzione, previo riscatto di una moneta d'oro per ogni anima. L'imperatore Maurizio rifiut\u00f2 sia questa offerta sia il pagamento di un riscatto ridotto a un sesto di moneta d'oro. I prigionieri vennero uccisi e l'esercito mand\u00f2 a Costantinopoli una delegazione capeggiata da Foca.\nDopo che Foca ebbe parlato, venne schiaffeggiato e maltrattato in tutti i modi alla corte dell'imperatore.\nNel 602 Foca ebbe la sua rivincita; Maurizio volle obbligare i soldati a svernare sul lato nord del Danubio per risparmiare le spese di trasferimento. L'esercito si ribell\u00f2 e marci\u00f2, comandato da Foca, verso la capitale. Un mese dopo Maurizio abdic\u00f2 e fugg\u00ec dalla citt\u00e0, mentre Foca entr\u00f2 in citt\u00e0 trionfante su un carro trainato da quattro cavalli bianchi. La fazione dei \"Verdi\" incoron\u00f2 Foca imperatore nella Chiesa di San Giovanni Battista e l'Imperatore assistette dal suo trono ai giochi dell'Ippodromo, assegnando una precedenza ai Verdi. L'altra fazione gli ricord\u00f2 per\u00f2: \u00abRicorda che Maurizio \u00e8 ancora vivo\u00bb. E allora Foca mand\u00f2 dei boia a Calcedone, dove si era rifugiato Maurizio in fuga con i suoi nove figli e l'Augusta Costantina, con l'ordine di giustiziare l'ex Imperatore e i suoi figli maschi.\nCos\u00ec oscura era la precedente condizione di Foca che, quando egli si ribell\u00f2, Maurizio non sapeva nemmeno chi fosse; ma quando scopr\u00ec che il suo rivale, cos\u00ec audace nella sedizione, era invece un codardo, pare che esclamasse queste parole: \u00abAhim\u00e9! Se \u00e8 un codardo, sar\u00e0 sicuramente un assassino\u00bb. Infatti, Maurizio venne trucidato insieme ai suoi cinque figli maschi il 27 novembre 602, e negli otto anni di regno di Foca molti pagarono la loro opposizione o rivolta con la morte, spesso preceduta da crudeli torture. I cadaveri vennero gettati in mare mentre le teste vennero esibite in piazza. L'ex Augusta Costantina e le sue tre figlie vennero invece risparmiate in un primo momento, ma in seguito anche loro vennero giustiziate quando Foca scopr\u00ec che Costantina stava complottando contro di lui. Anche il figlio maggiore di Maurizio Teodosio mor\u00ec, giustiziato da un certo Alessandro, anche se in seguito si sparse la voce che Alessandro sarebbe stato corrotto dal senatore Germano e avrebbe risparmiato la vita a Teodosio che sarebbe dunque riuscito a fuggire in Persia. Queste voci vennero poi sfruttate dallo Sci\u00e0 di Persia Cosroe II quando dichiar\u00f2 guerra ai Bizantini.\nFoca venne accolto favorevolmente da molti, poich\u00e9 ridusse le tasse che erano state alte durante il regno di Maurizio, e incominci\u00f2 una politica sociale e di assoluta fedelt\u00e0 a Roma, che gli valse l'amicizia di Papa Gregorio I, che appoggi\u00f2 l'usurpazione. Il pontefice aveva varato una riforma agraria che eliminava gli appaltatori e riduceva gli utili dei latifondisti proteggendo nel contempo dai soprusi i coloni ridotti in miseria e sfruttati. Questa politica agraria era anche a vantaggio dei redditi della Chiesa, proprietaria di enormi latifondi in Sicilia e in Egitto. I nuovi amministratori (\"rectores\") erano degli ecclesiastici, che dovevano giurare onest\u00e0 in chiesa e dovevano provvedere ad incassare i giusti canoni che servivano poi a mantenere ospedali, orfanotrofi e simili istituzioni delle quali lo stato non si occupava.\nComplotti interni.\nNei primi anni di regno Foca dovette affrontare inoltre numerosi complotti e attentati alla sua vita per opera dei suoi nemici e a essi rispose con durezza mandando a morte i congiurati o i sospettati tali: tra i nemici pi\u00f9 temuti di Foca vi erano il senatore Germano e l'ex Augusta Costantina; ella, convinta da Germano a complottare contro Foca e speranzosa che suo figlio Teodosio fosse ancora vivo, lasci\u00f2 la sua dimora e si rec\u00f2 nella chiesa di Santa Sofia, dove la gente, mossa dalla piet\u00e0, si rivolt\u00f2 contro l'Imperatore. La rivolta venne per\u00f2 sedata e Scolastico, uno dei capi della rivolta, venne giustiziato; Germano e Costantina furono pi\u00f9 fortunati: il primo fu costretto a farsi monaco, mentre la seconda ebbe salva la vita grazie all'intercessione del patriarca Ciriaco, ma venne rinchiusa in un monastero.\nTuttavia Germano e Costantina decisero di organizzare un'ulteriore congiura ma vennero traditi da una donna, Petronia, che spiffer\u00f2 tutto a Foca; la repressione fu durissima: Costantina venne torturata per farle svelare i suoi piani e i nomi dei suoi complici e poi venne giustiziata insieme con Germano e le sue tre figlie a Calcedone, lo stesso luogo dove erano stati trucidati il marito e i figli maschi. Tra le altre vittime illustri di Foca che pagarono con la morte il loro tradimento si ricordano inoltre: Giorgio, governatore di Cappadocia; Romano, \"advocatus curiae\"; Teodoro, \"Prefectus Orientis\"; Giovanni, \"Primus e secretariis\"; Atanasio, il ministro delle finanze.\nIn lotta contro i Persiani sasanidi.\nA partire dal 603 l'Impero bizantino venne invaso dai Persiani Sasanidi. L'ennesima guerra bizantino-sasanide ebbe inizio nella primavera del 603, quando Foca invi\u00f2 in Persia l'ambasciatore Lilio a annunciare allo sci\u00e0 di Persia Cosroe II la morte di Maurizio e l'ascesa al potere del nuovo imperatore. Lilio si present\u00f2 quindi alla Corte di Persia con le teste di Maurizio e dei suoi figli. Ma quando lo sci\u00e0 di Persia Cosroe II, alleato di Maurizio, venne a conoscenza dell'assassinio di Maurizio, us\u00f2 la morte di Maurizio come pretesto per rompere il suo accordo con l'Impero bizantino e per invaderlo in modo da rovesciare Foca (considerato un usurpatore dai Persiani) e porre sul trono bizantino un pretendente che sosteneva di essere Teodosio, il figlio di Maurizio. Tuttavia, secondo il parere di alcuni storici, non furono veramente gli atti di Foca a causare la guerra contro i Persiani: questo sarebbe provato dal fatto che uno storico ostile a Foca (Teofane) definisce \"ipocrita\" Cosroe II e dal fatto che gi\u00e0 prima della morte di Maurizio i rapporti tra i due imperi si stavano deteriorando (viene citato come esempio la rimozione del \"magister militum\" Narsete da Dara, decisa da Maurizio per accontentare Cosroe II che non era in buoni rapporti con Narsete). Cosroe tra l'altro ricevette pure le richieste di soccorso di Narsete, generale bizantino che si era rivoltato a Foca e che per questo motivo aveva occupato Edessa, che veniva ora assediata dalle truppe imperiali per porre fine alla rivolta.\nCosroe invi\u00f2 quindi delle truppe in soccorso del generale ribelle: esse sconfissero e uccisero in battaglia il generale bizantino Germano, salvando cos\u00ec Narsete dalla capitolazione. Narra Sebeo, fu proprio Narsete a presentare a Foca il presunto Teodosio. La risposta di Foca non si fece attendere: dopo aver firmato una tregua con gli Avari, sguarn\u00ec i Balcani di truppe inviandole contro i Persiani: tuttavia neanche questa mossa funzion\u00f2 e i Bizantini subirono un'altra sconfitta ad Arxamoun; Foca, deluso per gli insuccessi del comandante bizantino Leonzio, lo rimosse dal suo incarico e lo fece trasportare a Costantinopoli in catene. Nomin\u00f2 comandante dell'esercito e curopalate suo fratello Domenziolo; tuttavia neanche lui riusc\u00ec a fermare i Persiani; Domenziolo in compenso riusc\u00ec a convincere Narsete alla resa, promettendogli che avrebbe avuta salva la vita; tale promessa non venne per\u00f2 mantenuta e Narsete venne condannato al rogo.\nL'Armenia e la Mesopotamia vennero presto invase e sottomesse al giogo sasanide. La rapida successione di successi persiani svel\u00f2 la debolezza dell'impero bizantino, l'incapacit\u00e0 di Foca e l'odio che i suoi sudditi provavano per lui; e Cosroe forn\u00ec loro una decente scusa per sottomettersi o rivoltarsi a Foca, spargendo la voce che il figlio di Maurizio e l'erede legittimo al trono, Teodosio, era ancora vivo e che viveva in quel momento alla corte di Persia.\nIl regno di Foca si dimostr\u00f2 come il pi\u00f9 feroce regno di terrore che tutta la storia bizantina abbia mai conosciuto. Egli dovette affrontare molte rivolte tra cui quella del \"magister militum\" Narsete: Narsete era molto temuto dai Persiani, al punto che secondo Teofane le mamme assire usavano pronunciare il suo nome per terrorizzare i bambini, ma non riconobbe Foca come imperatore e si rivolt\u00f2 chiedendo aiuto ai Persiani, sostenendo di avere con s\u00e9 Teodosio, il figlio di Maurizio e legittimo erede al trono. Ottenuto il supporto dei Persiani e dei Monofisiti di Mesopotamia e Siria, mise in seria difficolt\u00e0 Foca per quasi due anni. Alla fine, si arrese e si consegn\u00f2 a Foca facendosi promettere dall'Imperatore che avrebbe avuto salva la vita, ma Foca non mantenne la promessa e ordin\u00f2 che venisse bruciato vivo nel mercato di Costantinopoli (603). L'esecuzione di Narsete rese ancora pi\u00f9 impopolare Foca.\nInvasione degli \u00c0vari.\nDurante il suo regno inoltre i Balcani vennero presto invasi dagli \u00c0vari, che avanzarono fino ad Atene. Foca nel 604 firm\u00f2 una tregua con gli \u00c0vari in cui incrementava il tributo annuale che i Bizantini dovevano pagare alla popolazione barbarica per tenerli buoni e per poter utilizzare in Oriente contro i Persiani le truppe illiriche. Gli \u00c0vari mantennero inizialmente i patti arrestando le incursioni in territorio bizantino, ma alcuni Slavi invasero i Balcani, giungendo fino a Tessalonica. Comunque l'opinione che il controllo romano sui Balcani sia crollato di colpo con la rivolta di Foca sembra negata dall'evidenza, almeno secondo alcuni autori.\nFoca avrebbe addirittura continuato le campagne di Maurizio su scala ignota, e probabilmente trasfer\u00ec forze al fronte persiano solo dal 605. Ma anche dopo il 605, \u00e8 improbabile che abbia ritirato tutte le forze dai Balcani, dato che era lui stesso di origini tracie. Non risultano prove archeologiche come monete seppellite o segni di distruzione che possano far pensare a incursioni slave o \u00e0vare, per tacere di un collasso totale delle posizioni romane durante il regno di Foca. Al contrario, si sa che dei profughi da Dardania, \"Dacia\", e \"Pannonia\" cercarono protezione a Tessalonica solo sotto Eraclio (610-641), successore di Foca. Sotto Foca, per quel che se ne sa, potrebbe persino esservi stato un relativo miglioramento. Risulta evidente che molte fortezze furono ricostruite sotto Maurizio o sotto Foca, ma anche cos\u00ec, fu la passivit\u00e0 di quest'ultimo, pi\u00f9 o meno obbligata per il deteriorarsi della situazione sul fronte persiano, ad aprire la strada alle massicce invasioni che segnarono il primo decennio di regno di Eraclio e portarono al definitivo collasso del potere romano nei Balcani.\nLa colonna nel foro Romano.\nL'amicizia per Foca fu espressa dal papa Bonifacio IV, con l'ultimo monumento eretto nel Foro Romano, la Colonna di Foca, che ancora ne reca testimonianza, eretta a Roma il 1\u00ba agosto 608: essa fu anche l'unica colonna eretta nel Medioevo. Questa era originariamente una colonna corinzia, alta 13,6 metri sul suo cubico piedistallo di marmo bianco, che venne probabilmente costruita nel II secolo, e Foca provvide che fosse riempita di bassorilievi. La colonna in origine supportava una statua dedicata a Diocleziano: l'iscrizione precedente fu cancellata per dar spazio a quella presente.\nIl fondamento quadrato di mattoni non era originariamente visibile, non essendo stato il livello attuale del Foro scavato fino alla pavimentazione augustea fino al XIX secolo.\nSulla sommit\u00e0 della colonna fu fatta erigere da Smaragdo, l'esarca di Ravenna, una statua dorata raffigurante Foca, ma questa fu probabilmente tolta poco dopo, come damnatio memoriae dopo la sua morte (ottobre 610).\nIl motivo preciso per cui questa colonna venne eretta non \u00e8 chiaro, nonostante Foca avesse donato formalmente il Pantheon al Papa, che lo ridedic\u00f2 a tutti i Santi Martiri (la titolazione \"Santa Maria ad Martyres\" venne aggiunta in epoca medievale). Pi\u00f9 che una dimostrazione della gratitudine verso il Papa, la statua dorata era un simbolo della supremazia su Roma, che stava cadendo sotto le pressioni dei Longobardi, e un segno di gratitudine di Smaragdo, che era indebitato con l'imperatore poich\u00e9 questi gli aveva permesso il ritorno da un lungo esilio e la carica a Ravenna.\nLa colonna rimane \"in situ\", in una posizione isolata tra le rovine ed \u00e8 un riferimento nel Foro: appare spesso in vedute e incisioni: la base non era visibile quando Giuseppe Vasi e Gianbattista Piranesi fecero schizzi e incisioni della colonna a met\u00e0 del XVIII secolo.\nL'icona di Foca e Leonzia nell'oratorio di San Cesareo in Palatio.\nNel 603 l\u2019imperatore bizantino Foca invi\u00f2 a Roma - secondo l'uso di ogni successione imperiale - un\u2019icona che lo raffigurava insieme con la moglie Leonzia. Nel palazzo del Laterano, allora sede papale, il 25 aprile dello stesso anno, papa Gregorio Magno accolse l\u2019icona di Foca e di Leonzia e ordin\u00f2 che fosse fatta ascendere sul Palatino, molto probabilmente attraversando Roma in processione, per essere conservata e riposta nell\u2019oratorio del loro santo tutelare, san Cesario di Terracina, all'interno del palazzo imperiale, nell\u2019ambiente destinato a larario - ossia la parte della casa riservato al culto domestico, costituita da un sacrario o da un\u2019edicola, dove vi erano anche le immagini degli antenati - affacciato sul peristilio superiore della \"Domus Augustana\".\nComplotti e repressioni.\nNel 606-607 la figlia di Foca, Domenzia, si spos\u00f2 con il generale Prisco; il matrimonio si tenne nel palazzo dei discendenti di Marine. Foca, per celebrare il lieto evento, ordin\u00f2 che si organizzassero delle corse dei cavalli. Le due fazioni affissero le immagini di Prisco e Domenzia insieme con il ritratto dell'imperatore su un monumento a quattro colonne. Foca si arrabbi\u00f2 molto per l'iniziativa delle due fazioni: fece condurre i loro leader (Teofane e Panfilo) nudi nella stazione delle guardie imperiali dell'ippodromo e li condann\u00f2 a morte. Prima per\u00f2 chiese il perch\u00e9 del gesto: essi risposero che era consuetudine fare cos\u00ec. Gli artisti che avevano realizzato le immagini giustificarono il loro operato affermando \u00abtutti li chiamavano figli dell'imperatore; l'abbiamo fatto per il loro bene\u00bb; e l'imperatore, visto che la folla lo supplicava di risparmiare la vita ai leader, decise di perdonare i due. Tuttavia l'episodio cre\u00f2 dei contrasti tra Foca e Prisco e ci\u00f2 sar\u00e0 uno dei motivi per cui il genero di Foca spinger\u00e0 Eraclio a rivoltarsi qualche anno dopo (608).\nNel 609, mentre Foca si trovava nel circo ad assistere alle corse dei cavalli, i Prasini gli gridarono \u00abTu hai bevuto nel boccalone! Tu hai perduto il senno!\u00bb. Gli autori di tale affronto vennero poi puniti dal prefetto Costante: vennero loro tagliate braccia e teste. Ci fu allora una rivolta dei Prasini, che incendiarono vari edifici e liberarono i prigionieri rinchiusi nelle prigioni. Foca pun\u00ec tale rivolta con un editto che proibiva ai Prasini di accedere alle cariche pubbliche. Sempre in quest'anno il capitano delle guardie, Teodoro, e il prefetto dell'Armenia, Elpidio, congiurarono contro Foca; progettavano di ucciderlo durante i giochi equestri, ma la loro congiura venne scoperta grazie al tradimento del ministro del tesoro Anastasio e i due vennero giustiziati, insieme con Anastasio e tutti quelli che erano a conoscenza della congiura.\nGibbon descrive cos\u00ec le sofferenze che dovevano subire i condannati a morte al tempo di Foca:\nIn politica religiosa, Foca tent\u00f2 di costringere tutti gli Ebrei a diventare cristiani. Ci\u00f2 caus\u00f2 una rivolta ebrea ad Antiochia, nel corso della quale vennero massacrati numerosi cittadini. Foca affid\u00f2 al generale Bonoso l'incarico di sedare la rivolta; la rivolta venne sedata e gli ebrei espulsi da Antiochia (610). Secondo Giovanni di Nikiu anche i monofisiti di Palestina ed Egitto insorsero nello stesso periodo, ma anche questa rivolta venne sedata da Bonoso. Il fatto che Bonoso in seguito alla rivolta deponesse Isaucio, il Vescovo Ortodosso di Gerusalemme, ha fatto supporre alcuni storici che la rivolta non riguardava solo Ebrei e Monofisiti, ma anche alcuni Ortodossi. Queste rivolte mostravano come la struttura dell'Impero fosse stata indebolita dagli antagonismi tra Ebrei e Monofisiti.\nCaduta e morte.\nNel 608, una congiura capeggiata da Eraclio il Vecchio, il potente esarca di Cartagine, diede inizio a una guerra civile. Eraclio e altri governatori si misero d'accordo per far scoppiare una rivolta contro l'imperatore Foca.\nUno dei congiurati era Prisco, genero di Foca e prefetto di Costantinopoli, che in precedenza era stato generale sotto Maurizio; egli prese contatti con l'Esarca di Cartagine che, nel 608, appoggi\u00f2 la sua ribellione. Il nipote di Prisco, Niceta, attacc\u00f2 l'Egitto con l'appoggio della potente famiglia degli Apioni, e, dopo aver battuto le truppe fedeli a Foca (comandate dal \"Comes Orientis\" Bonoso), si impadron\u00ec del paese, avanzando verso la Siria meridionale. Eraclio I, che era a capo della flotta cartaginese, si diresse contemporaneamente verso Costantinopoli.\nOccupate alcune isole lungo il percorso, pose Costantinopoli sotto assedio, accampandosi sull'isola di Colonimo e confidando nell'appoggio del popolo. Il 3 ottobre del 610 Eraclio entr\u00f2 trionfalmente nella capitale dell'Impero bizantino, fece catturare Foca dopo averlo deposto e lo decapit\u00f2 di persona. Si dice che quando Eraclio si avvicin\u00f2 a Foca con un'ascia, gli chiese: \u00ab\u00c8 cos\u00ec che tu hai governato l'impero?\u00bb. Foca guard\u00f2 Eraclio e si mise in ginocchio, ma non per implorare piet\u00e0, e rispose con tono imperiale senza temere la morte: \u00abE tu credi che lo governerai meglio?\u00bb. Poi abbass\u00f2 il collo e l'ascia d'Eraclio s'abbass\u00f2, tagliando la testa di Foca; se egli non era stato degno come imperatore, almeno era morto come tale.\nDi l\u00ec a qualche anno, Eraclio avrebbe schiacciato il Regno sasanide di Persia, ma avrebbe poi subito pesantemente l'iniziativa degli eserciti islamici dei primi Califfi ortodossi.\nFoca nella storiografia.\nLa tradizione storiografica antica, rappresentata in primo luogo da Teofane e Giorgio Pisida, forn\u00ec una descrizione fondamentalmente negativa di Foca, descrivendolo come un tiranno e paragonandolo a imperatori despoti come Caligola, Nerone e Domiziano. Da essi viene definito il \"Nuovo Gorgone\".\nI \"Miracula S. Demetrii\" danno questo giudizio sul regno di Foca:\nAnche Gibbon ci d\u00e0 un ritratto essenzialmente negativo di Foca:\nAnche nella storiografia moderna i giudizi su Foca non sono migliorati di molto. Speros Vyionis definisce Foca \u00abbrutale\u00bb e \u00abincompetente\u00bb, aggiungendo che la facilit\u00e0 con cui Eraclio lo rovesci\u00f2 era la prova che il popolo non lo sopportasse pi\u00f9 per le sue crudelt\u00e0. Sir Hugh Trevor-Rover definisce Foca il \u00abpeggiore degli imperatori\u00bb. Raemond non concorda con la caratterizzazione (di Duplessis-Mornay) di Foca come tiranno crudele, ma quest'ultima viene comunemente accettata dalla storiografia moderna."}
{"id": "55925", "revid": "123950807", "url": "https://it.wikipedia.org/wiki?curid=55925", "title": "Arcadio", "text": "Biografia.\nGiovinezza.\nArcadio era il figlio maggiore di Teodosio I ed Elia Flaccilla e fratello di Onorio. Teodosio cominci\u00f2 ad educare il figlio all'arte del governo sin dalla minore et\u00e0; suo precettore fu Sant'Arsenio il Grande, che fu mandato a Costantinopoli nel 394 dall'imperatore di Roma su richiesta di Teodosio, che voleva che i figli fossero educati da uno degli uomini pi\u00f9 colti dell'Impero; Arcadio ord\u00ec una congiura contro Sant'Arsenio, che fu per\u00f2 sventata.\nNel 383, all'et\u00e0 di soli sei anni, Arcadio fu proclamato Augusto dal padre e fu associato al governo. Il suo rapido \"cursus honorum\" vede poi la nomina a console a soli 8 anni, carica che gli sar\u00e0 conferita altre due volte nel 392 e nel 394. Nel 386 Teodosio I decise che il figlio di nove anni fosse sufficientemente maturo per apprendere l'arte militare; lo port\u00f2 quindi con s\u00e9 nella campagna contro i Grutungi, associandoselo poi nel trionfo celebrato a Costantinopoli. A 17 anni Arcadio si trov\u00f2 a reggere il governo dell'Oriente sotto la guida del prefetto Flavio Rufino mentre il padre muoveva con l'esercito contro l'usurpatore Flavio Eugenio.\nRegno.\nAlla morte di Teodosio I, il 17 gennaio 395, l'Impero romano venne diviso in Impero Romano d'Oriente e Impero Romano d'Occidente. Arcadio ottenne il controllo dell'Impero d'Oriente (in quanto la parte pi\u00f9 ricca delle due), ovvero parte della prefettura dell'Illirico (Dacia e Macedonia) e quella d'Oriente (Tracia, Asia minore, Ponto, Oriente, Egitto), mentre il secondogenito di Teodosio, Onorio, divenne imperatore d'Occidente con le sue prefetture d'Italia (Italia, Africa), di Gallia (Gallia, Britannia, Hispania) e la parte restante della Prefettura dell'Illirico. Questa ripartizione dell'eredit\u00e0 di Teodosio non intendeva condurre a una divisione dell'Impero romano, ma i contrasti insorti tra le due parti per questioni territoriali, la crescente diversit\u00e0 degli spiriti e di tendenze tra Oriente e Occidente posero fine a ogni effettiva unit\u00e0.\nOnorio era sotto il controllo del \"magister militum\" Stilicone, mentre Arcadio era dominato dal suo consigliere Rufino. Stilicone, che voleva controllare entrambi gli imperatori, nel 395 fece assassinare Rufino, cui per\u00f2, nel ruolo di consigliere di Arcadio, subentr\u00f2 Eutropio. Arcadio fu influenzato anche dalla moglie Elia Eudossia, che nel 399 lo convinse a disfarsi di Eutropio. Ad Eudossia si oppose duramente Giovanni Crisostomo, il patriarca di Costantinopoli, che credeva che l'imperatrice avesse usato i beni della sua famiglia per prendere il controllo dell'imperatore. Eudossia, usando la sua influenza, fece deporre Crisostomo nel 404. Ella mor\u00ec l'anno seguente.\nArcadio fu dominato per il resto della sua vita da Antemio, suo prefetto del pretorio, che fece pace con Stilicone ad Occidente. L'imperatore era pi\u00f9 preoccupato di apparire come un pio cristiano che delle questioni politiche o militari, detenendo nominalmente il controllo dell'impero fino alla sua morte, avvenuta per malattia il 1\u00ba maggio 408."}
{"id": "55927", "revid": "1718925", "url": "https://it.wikipedia.org/wiki?curid=55927", "title": "Nebulosa Testa di Cavallo", "text": "La Nebulosa Testa di Cavallo (nota anche come Barnard 33, B33, in inglese HorseHead Nebula) \u00e8 una nebulosa oscura nella costellazione di Orione. La nebulosa si trova appena sotto Alnitak, la stella pi\u00f9 a est della \"cintura di Orione\".\nCaratteristiche.\n\u00c8 parte di un turbine di gas e polveri, sagomato come la testa di un cavallo, da cui il nome. \u00c8 una delle nebulose maggiormente riconoscibili e note del cielo, anche se \u00e8 difficile poterla osservare visualmente: la sua forma caratteristica si pu\u00f2 individuare solo attraverso le fotografie dell'area. Venne infatti scoperta nel 1888 da Williamina Fleming esaminando alcune lastre fotografiche presso l'Harvard College Observatory. \n\u00c8 talvolta confusa con IC 434, che \u00e8 in realt\u00e0 la nebulosa a emissione alle sue spalle, di colore rosso, originato prevalentemente da idrogeno ionizzato dalla vicina e brillante Sigma Orionis. L'oscurit\u00e0 della nebulosa \u00e8 principalmente causata da polvere densa, anche se la parte pi\u00f9 bassa del \"collo\" getta un'ombra sulla sinistra. I flussi di gas che lasciano la nebulosa sono incanalati da un forte campo magnetico. Le macchie brillanti alla base della nebulosa sono giovani stelle in formazione. La luce della nebulosa Testa di Cavallo impiega circa 1500 anni per raggiungere la Terra.\nStruttura.\nNegli anni cinquanta \u00e8 stata scoperta la prima prova che questa nebulosa sarebbe correlata a degli oggetti stellari giovani, con l'identificazione di stelle con linee di emissioni nella banda dell'H\u03b1 e di alcune stelle variabili dalle caratteristiche tipiche delle stelle giovani e ulteriori stelle H\u03b1; alla fine degli anni ottanta fu invece identificata direttamente la prima stella giovane, rivelata tramite uno studio all'infrarosso e catalogata come B33-1, coincidente con la sorgente IRAS\u00a005383-0228: si tratta di un oggetto celeste circondato a nordovest da una cavit\u00e0 della nube relativamente piccola e visibile anche in luce ottica. Questa scoperta ha permesso di elaborare un modello della nube, in cui viene presentata come una regione di gas pi\u00f9 densa del mezzo circostante in via di disgregazione a causa dell'intensa radiazione ultravioletta di stelle come , che opera una fotolisi a partire dal suo settore occidentale. Questo modello si accorda bene con quello proposto per la formazione dei globuli di Bok: secondo questo modello infatti la Nebulosa Testa di Cavallo sarebbe in uno stadio iniziale del processo che porter\u00e0 alla formazione di un globulo di Bok, similmente a quanto si osserva nella Nebulosa di Gum.\nLa massa totale della Nebulosa Testa di Cavallo \u00e8 di circa 27\u00a0M\u2609 e la sua velocit\u00e0 radiale \u00e8 di 5\u00a0km/s, con uno spostamento verso il rosso nella parte sudorientale; il corpo della nube \u00e8 di fatto una colonna di gas in sovrapposizione con IC\u00a0434, da cui emerge una sporgenza nella parte settentrionale (il \"naso\") che possiede una velocit\u00e0 radiale leggermente superiore, indice che sta subendo una spinta accelerativa a causa delle turbolenze. Le sue dimensioni e il gradiente di velocit\u00e0 indicherebbero che l'evoluzione della colonna di gas \u00e8 avvenuta su una scala temporale di circa mezzo milione di anni; i modelli costruiti in base a questi dati indicano che la nube potrebbe essere completamente disgregata nel corso di circa 5 milioni di anni.\nLetteratura fantascientifica.\nIntorno alla Nebulosa \u00e8 ambientato il libro Il tiranno dei mondi di Isaac Asimov.\nNel libro si parla dei \"regni nebulari\", fra cui Rhodia e Lingane.\nLa \"Guida galattica per gli autostoppisti\" di Douglas Adams localizza il pianeta Magrathea all'interno della Nebulosa."}
{"id": "55929", "revid": "125990934", "url": "https://it.wikipedia.org/wiki?curid=55929", "title": "Territorio Libero di Trieste", "text": "Il Territorio Libero di Trieste (in sloveno: \"Svobodno tr\u017ea\u0161ko ozemlje\", in croato: \"Slobodni teritorij Trsta\", in inglese: \"Free Territory of Trieste\"), spesso colloquialmente abbreviato in TLT, fu uno Stato indipendente mai costituitosi, previsto dall'articolo 21 del trattato di Parigi fra l'Italia e le potenze alleate del 1947. A norma dello stesso trattato il Territorio Libero di Trieste avrebbe dovuto essere demilitarizzato e neutrale, governato inizialmente secondo le previsioni normative di uno \"Strumento per il regime provvisorio\", redatto dal Consiglio dei ministri degli esteri e approvato con la risoluzione 16 dal Consiglio di sicurezza dell'ONU.\nTale Strumento sarebbe rimasto in vigore fino alla data che il Consiglio di Sicurezza avrebbe dovuto determinare per l'entrata in vigore di uno \"Statuto Permanente\", allegato al trattato di Parigi. In immediata successione si sarebbero dovute creare le forme di governo necessarie per il funzionamento dello Stato (un Governatore, un Consiglio di Governo, un'assemblea Popolare eletta dal popolo del territorio Libero ed un Corpo Giudiziario), nonch\u00e9 eleggere un'assemblea costituente che avrebbe dovuto approntare la nuova costituzione del TLT. L'ONU avrebbe comunque mantenuto dei poteri di controllo sul TLT, per il tramite del proprio Consiglio di Sicurezza.\nIl TLT avrebbe compreso nei suoi confini circa 375.000 abitanti (290.000 italiani, 70.000 sloveni, 11.000 croati e quasi 5.000 di nazionalit\u00e0 diverse), comprendendo la citt\u00e0 di Trieste (capitale del TLT), a nord il litorale fino al Timavo, e a sud parte dell'Istria occidentale fino al fiume Quieto, nonch\u00e9 un Porto Libero a sua volta amministrato da uno Strumento internazionale.\nStoria.\nIl Territorio Libero di Trieste fu previsto nel 1947 all'interno del trattato di pace con l'Italia alla fine della seconda guerra mondiale.\nSecondo l'articolo 21 del trattato il TLT sarebbe stato riconosciuto dagli Alleati e dall'Italia, e la sua integrit\u00e0 e indipendenza sarebbero state assicurate dal consiglio di sicurezza delle Nazioni Unite.\nLa mancata entrata in vigore dello statuto permanente e la mancata nomina del governatore e degli altri organi di governo del TLT determinarono uno stallo che mise in dubbio fra gli studiosi di diritto internazionale l'effettivit\u00e0 dell'esistenza stessa di uno Stato denominato Territorio Libero di Trieste, carente di uno degli elementi costitutivi per essere definito tale \u2013 la sovranit\u00e0 \u2013 e soggetto perennemente a un governo provvisorio militare.\nIn tale situazione sorsero teorie internazionalistiche minoritarie secondo cui, non essendo mai sorto un TLT indipendente come previsto dal trattato di pace, l'Italia non avrebbe mai perso la propria sovranit\u00e0 su tutto il territorio.\nDi contro, la teoria predominante consider\u00f2 parimenti l'insussistenza di uno Stato definibile come Territorio Libero di Trieste essendo quindi il territorio assoggettato a un regime di occupazione militare, senza essere nel frattempo soggetto a una sovranit\u00e0 statale. \u00c8 peraltro da rilevare che - pur essendo minoritaria in dottrina - la tesi secondo la quale la sovranit\u00e0 italiana sul TLT non venne mai meno venne definita \"preferibile\" nella sentenza n. 53 del 1964 della Corte Costituzionale, che all'epoca comprendeva alcuni fra i massimi giuristi italiani quali Aldo Mazzini Sandulli e Costantino Mortati. \nLa situazione di stallo trov\u00f2 \"de facto\" una soluzione con gli accordi di Londra del 1954, e \"de iure\" definitivamente nel 1975 quando, tramite il trattato di Osimo, Italia e Jugoslavia incorporarono formalmente le zone A e B.\nIl TLT era diviso in due zone:\nIl vizio all'origine del TLT stava nell'asimmetria delle amministrazioni. La Zona A era affidata in amministrazione a potenze non confinanti (inglesi e statunitensi), la Zona B ad uno Stato confinante, la Jugoslavia, che aspirava ad annettersi l'intero territorio. In pratica mai funzion\u00f2 come un vero Stato indipendente. Il suo funzionamento dipendeva dalla nomina di un Governatore da parte del Consiglio di sicurezza delle Nazioni Unite. La scelta del Governatore si protrasse per vari anni e i diversi nomi proposti furono sistematicamente oggetto di veto sia da parte degli anglo-americani che da parte dei sovietici.\nNel 1952 nella Zona A alcune competenze (fra cui il Direttorato delle finanze e dell'economia), vennero affidate a dirigenti nominati direttamente dal Governo italiano. Il 5 e 6 novembre 1953 vi furono a Trieste violenti scontri di piazza da parte di coloro che reclamavano la riunificazione della citt\u00e0 all'Italia. Nella rivolta di Trieste finirono uccisi sei cittadini, cui \u00e8 stata successivamente conferita un'onorificenza dal governo italiano.\nLa spartizione.\nIl 5 ottobre 1954 venne firmato a Londra un memorandum d'intesa in cui Italia e Jugoslavia si spartivano provvisoriamente il Territorio (), con il passaggio della Zona A all'amministrazione civile italiana e la Zona B a quella jugoslava: la linea di demarcazione fra le due zone venne per\u00f2 spostata a favore della Jugoslavia. Precedentemente essa tagliava l'abitato di Albaro Vescov\u00e0 (\"\u0160kofije\") e proseguendo all'interno della penisola muggesana arrivava sino ad Ancarano, lasciando nella Zona A le frazioni di Valdoltra, Elleri, Crevatini (\"Hrvatini\") e Plavia (\"Plavje\"): a seguito della stipula del Memorandum d'intesa anche questi centri abitati furono assegnati alla Jugoslavia.\nIl passaggio dei poteri dall'amministrazione alleata a quella italiana avvenne il 25 ottobre 1954.\nNel 1975 un nuovo trattato firmato a Osimo dava copertura giuridica allo status quo tra Italia e Jugoslavia. L'ordine del giorno dell'ONU per la nomina del Governatore del TLT venne quindi rimosso il 9 gennaio 1978, a seguito di esplicita richiesta dei rappresentanti italiano e jugoslavo.\nComandanti di zona del TLT.\nLista dei comandanti di zona del TLT suddivisi nelle due zone d'occupazione:\nLingue e gruppi linguistici.\nZona A.\nEcco le lingue ed i gruppi linguistici nella zona A, secondo le stime approssimative del Governo Militare Alleato fatte nel 1949:\nInoltre erano presenti 5\u00a0000 soldati statunitensi della TRUST (TRieste United States Troops) e 5\u00a0000 soldati britannici della BETFOR (British Element Trieste FORce).\nZona B.\nSecondo le stime della Commissione internazionale inviata dalle quattro potenze nel 1946, le lingue e i gruppi linguistici nella Zona B erano costituiti da:\nInoltre erano presenti 5\u00a0000 soldati dell'Armata Popolare Jugoslava.\nComuni.\nIl territorio era diviso in 18 comuni, la bandiera accanto al comune indica se attualmente si trova in , o :\nZona A:\nZona B:\nPolitica.\nZona A.\nNella zona A, con l'autorizzazione dell'AMGOT, si svolsero le elezioni amministrative triestine del 1949 basate sulla legge elettorale italiana e nel 1952 vennero indette le seconde e ultime elezioni. I partiti che vi parteciparono furono:\nZona B.\nI partiti della zona B erano:"}
{"id": "55934", "revid": "1305772", "url": "https://it.wikipedia.org/wiki?curid=55934", "title": "Foca (disambigua)", "text": ""}
{"id": "55939", "revid": "124894593", "url": "https://it.wikipedia.org/wiki?curid=55939", "title": "Valeria Fabrizi", "text": "Biografia.\nOrfana di guerra, amica d'infanzia di Walter Chiari (a Verona erano vicini di casa), esord\u00ec nel mondo dello spettacolo con i fotoromanzi. Il suo debutto nel cinema avvenne nel 1954, con un piccolo ruolo nel film comico a episodi \"Ridere! Ridere! Ridere!\". Dalla met\u00e0 degli anni cinquanta alla met\u00e0 degli anni settanta recit\u00f2 in circa cinquanta film. Partecip\u00f2 inoltre al concorso di \"Miss Universo\" nel 1957, dove arriv\u00f2 quarta.\nTra gli anni cinquanta e gli anni sessanta fu impegnata anche in varie riviste teatrali, dove poteva mettere a frutto anche il suo talento canoro, tra cui \"Carlo non farlo\" e \"L'adorabile Giulio\", del duo Garinei e Giovannini. Lavor\u00f2 anche con Erminio Macario.\nIncominci\u00f2 a lavorare in televisione accanto a suo marito Tata Giacobetti e al Quartetto Cetra nel 1964, in \"Il Dottor Jekyll e Mr. Hyde\" e \"Storia di Rossella O'Hara\" della \"Biblioteca di Studio Uno\", e successivamente nella commedia musicale western \"Non cantare, spara\" (1968). L'anno successivo affianc\u00f2 Corrado nel popolare quiz-show \"A che gioco giochiamo?\". Seguirono, negli anni settanta, alcune serie poliziesche, fra cui \"Un certo Harry Brent\" (1970) e \"Qui squadra mobile\" (1973). Nel 1981 \u00e8 nel cast dello sceneggiato per la televisione \"Dopo vent'anni\", diretto da Mario Foglietti. Nel 1976 pos\u00f2 per l'edizione italiana della rivista \"Playboy\".\nNegli anni novanta ha partecipato ad alcune fiction televisive, tra cui \"Linda e il brigadiere 2\" e \"Sei forte, maestro\". Nella stagione 2004-2005 ha recitato in teatro nella commedia \"Pigmalione (My fair Lady)\", mentre con tutto il cast della commedia ha preso parte a \"Tourn\u00e9e\", per Sky Leonardo, un programma che nasce da un'idea di Marianella Bargilli e che sperimenta l'intenzione di portare in televisione il teatro, dal casting sino all'ultima replica. Alla fine del 2007 compare nel serial tv \"Un posto al sole\", su Rai 3, e nel 2010 recita nella fiction \"Tutti per Bruno\".\nNel 2011 torna in tv nella fiction di Rai 1 \"Che Dio ci aiuti\", al fianco di Elena Sofia Ricci. L'anno successivo Pupi Avati la sceglie per la sua nuova fatica televisiva dal titolo \"Un matrimonio\"; l'attrice \u00e8 infatti presente nel cast assieme a Micaela Ramazzotti, Andrea Roncato e Christian De Sica.\nTorna in un programma tv nel 2021 come concorrente della sedicesima edizione di \"Ballando con le stelle\".\nVita privata.\nIl 2 aprile 1964 si spos\u00f2 con il cantante e musicista Giovanni \"Tata\" Giacobetti, uno dei componenti del Quartetto Cetra. Dal matrimonio nacque una figlia, Giorgia. Il matrimonio dur\u00f2 fino al 1988, quando Giacobetti mor\u00ec per un infarto miocardico acuto."}
{"id": "55942", "revid": "399", "url": "https://it.wikipedia.org/wiki?curid=55942", "title": "Onofrio", "text": "Origine e diffusione.\nDeriva, tramite il greco \u1f48\u03bd\u03bf\u03cd\u03c6\u03c1\u03b9\u03bf\u03c2 (\"Onouphrios\") e il latino \"Onuphrius\", da un antico nome copto, \"Unnufer\" o \"Uenofer\", a sua volta da un epiteto egizio attribuito al dio Osiride, \"wnn-nfr\", ossia \"colui che \u00e8 sempre felice\". Talvolta, Onofrio viene accostato anche al nome germanico Umfrido (che, nella sua forma latina, \u00e8 \"Hunfridus\").\nLa diffusione del nome \u00e8 dovuta alla venerazione verso sant'Onofrio, un anacoreta vissuto in Egitto nel IV o V secolo; il suo culto, ampio a Costantinopoli, raggiunse l'Europa con le crociate; in Italia oggi \u00e8 diffuso principalmente al Sud, specie nelle province di Bari, Palermo e Agrigento.\nOnomastico.\nL'onomastico pu\u00f2 essere festeggiato il 12 giugno in ricordo di sant'Onofrio, anacoreta in Tebaide nel V secolo, oppure il 4 agosto in memoria di un altro sant'Onofrio, eremita presso Catanzaro, o ancora il 25 agosto in onore del beato Salvio Tolosa Alsina, detto fratel Onofrio, uno dei martiri della guerra civile spagnola."}
{"id": "55943", "revid": "1149807", "url": "https://it.wikipedia.org/wiki?curid=55943", "title": "Sirena", "text": ""}
{"id": "55948", "revid": "195924", "url": "https://it.wikipedia.org/wiki?curid=55948", "title": "Strumento derivato", "text": "Uno strumento derivato (o semplicemente derivato, in inglese derivative), nella finanza, indica un titolo finanziario che deriva il proprio valore da un altro asset finanziario oppure da un indice (ad esempio, azioni, indici finanziari, valute, tassi d'interesse o anche materie prime), detto sottostante. \nGli utilizzi principali degli strumenti derivati sono la copertura da un rischio finanziario (detta hedging), l'arbitraggio (ossia l'acquisto di un prodotto in un mercato e la sua vendita in un altro mercato) e la speculazione.\nGli strumenti derivati pi\u00f9 diffusi sono i \"forwards\", i \"futures\", le opzioni e gli \"swap\". Ognuno di essi \u00e8 suddiviso in sotto-tipologie. I derivati sono considerati parte degli asset finanziari, ovvero i beni/cespiti di natura finanziaria in quanto prodotti finanziari; anche le azioni, obbligazioni e i conti correnti bancari sono degli asset finanziari e oggi svariati di essi sono dematerializzati e intangibili.\nLe variabili alla base della quotazione dei titoli derivati sono dette attivit\u00e0 sottostanti e possono avere diversa natura: pu\u00f2 trattarsi di azioni, di obbligazioni, indici finanziari, di \"commodity\" come il petrolio o anche di un altro derivato, ma esistono derivati basati sulle pi\u00f9 diverse variabili - perfino sulla quantit\u00e0 di neve caduta in una determinata zona, o sulle precipitazioni in genere. \nI derivati sono oggetto di contrattazione in molti mercati finanziari, e soprattutto in mercati al di fuori dei centri borsistici ufficiali, ossia in mercati alternativi alle borse vere e proprie, detti over the counter (OTC). Esiste dunque, in senso astratto, un mercato dei derivati (derivatives market) generale, affiancato al mercato delle security/valori mobiliari (azioni e obbligazioni) e composto da tutti i mercati dei vari tipi di derivati: mercato dei forwards, futures, options e swap (lo stesso si pu\u00f2 dire per le security, di cui esiste il mercato delle azioni e il mercato delle obbligazioni).\nIl derivato \u00e8 un prodotto finanziario caratterizzato da uno spiccato livello di complessit\u00e0, solitamente adatto ad un investitore competente, dotato di alta propensione al rischio consapevole e, soprattutto, informato dei complicati meccanismi contrattuali alla base del funzionamento dello strumento.\nStoria.\nAlcune forme di strumenti derivati hanno origini antiche. In particolare, i contratti a termine erano usati anche ai tempi dei greci e dei romani e i primi mercati organizzati per il loro scambio risalgono al XVII e XVIII secolo. La notevole diffusione che questi strumenti hanno conosciuto a partire dalla seconda met\u00e0 XX secolo \u00e8 dovuta a vari fattori:\nLa prima notevole diffusione dei derivati si ebbe nel periodo 1989-1992, al termine del quale la loro consistenza complessiva arriv\u00f2 a sfiorare i 20.000 miliardi di dollari.\nSi ebbe un rallentamento dopo le ingenti perdite accusate da grandi aziende, quali la Metallgesellschaft nel 1993 e la Procter &amp; Gamble nel 1994, e il fallimento della Barings Bank nel 1995, ma l'espansione poi riprese.\nA dicembre 2010 il volume dei derivati - pi\u00f9 esattamente, il valore complessivo delle attivit\u00e0 sottostanti i derivati - ammontava a circa 670.000 miliardi di dollari, 601.048 dei quali per derivati over the counter (OTC), con prevalenza tra questi degli Interest Rate Swap (364.378 miliardi di dollari). Per un confronto, si pu\u00f2 considerare che il PIL mondiale, intorno agli anni 2010, \u00e8 stato stimato in circa 70.000 miliardi di dollari.\nFinalit\u00e0.\nGli strumenti derivati possono essere utilizzati per tre scopi principali:\nCopertura dei rischi.\nIn generale, si dice che chi acquista assume una \"posizione lunga\", nel senso che acquistando una merce o un titolo si espone al rischio che nel tempo il prezzo di mercato diminuisca (compro a 90, ma la quotazione scende gradualmente a 80); al contrario, si dice che chi vende assume una \"posizione corta\", nel senso che si espone al rischio di un rialzo del mercato (vendo oggi a 80, ma se avessi aspettato domani avrei potuto vendere a 85). La copertura dei rischi avviene assumendo una posizione lunga per bilanciare il rischio insito in un'operazione che comporta l'assunzione di una posizione corta, e viceversa.\nAd esempio, l'impresa \"A\" stipula un contratto che la obbliga ad acquistare fra tre mesi una certa quantit\u00e0 di caff\u00e8 a un prezzo fissato (posizione lunga); il rischio consiste nella possibilit\u00e0 che fra tre mesi il prezzo del caff\u00e8 risulti minore di quello fissato. Per bilanciare il rischio, l'impresa \"A\" assume una parallela posizione corta impegnandosi a vendere, ad un soggetto \"B\" che a sua volta si impegna ad acquistare, quella stessa quantit\u00e0 di caff\u00e8 a un prezzo un po' superiore a quello fissato nel primo contratto. In questo modo l'impresa \"A\" rinuncia ai maggiori guadagni che deriverebbero da un forte rialzo del prezzo del caff\u00e8, ma si pone al riparo dal rischio di una sua diminuzione.\nTali impegni a vendere e acquistare a termine sono strumenti derivati nel senso che hanno un loro proprio mercato, ma eventuali guadagni e perdite scaturiscono da variazioni del prezzo del cosiddetto \"sottostante\" (nel caso dell'esempio \u00e8 il prezzo del caff\u00e8), non del loro. Evidente la differenza con un'azione: se si acquista un'azione, il fattore decisivo \u00e8 il prezzo dell'azione stessa; se si acquista un derivato, ci\u00f2 che decide \u00e8 il prezzo del sottostante.\nSpeculazione.\nI derivati possono anche essere usati per scopi speculativi, sfruttando quello che in finanza \u00e8 chiamato l'effetto leva. In generale, per effetto leva si intende il maggior guadagno rispetto al capitale proprio investito che si ottiene se un'operazione, che richiede un investimento di un certo ammontare, viene effettuata ricorrendo all'indebitamento per buona parte di quell'ammontare, se cio\u00e8 l'operazione viene effettuata con l'impiego di una quota contenuta di capitale proprio (l'effetto positivo, peraltro, si ha solo se l'operazione ha successo).\nNel caso dei derivati, l'effetto leva consiste nel fatto che si assumono impegni o diritti ad acquistare o vendere versando importi che ammontano a percentuali molto contenute (orientativamente dal 2% al 7%) del valore del sottostante.\nVantaggi.\nRestando all'esempio sopra proposto, il soggetto A che si impegna ad acquistare il caff\u00e8 potrebbe non effettuare alcun'operazione di segno opposto per tutelarsi; potrebbe infatti essere convinto che il prezzo del caff\u00e8 salir\u00e0 nettamente fra tre mesi e scommettere, \"speculare\", sul rialzo. Stipula quindi contratti che lo impegnano ad acquistare caff\u00e8 a tre mesi a un prezzo fissato, versando una piccola percentuale dell'importo corrispondente. Se il prezzo del caff\u00e8 risulter\u00e0 davvero pi\u00f9 alto fra tre mesi, lo speculatore \"A\" guadagner\u00e0: potr\u00e0 acquistare il caff\u00e8 ad un prezzo inferiore a quello di mercato e rivenderlo cos\u00ec subito a un prezzo pi\u00f9 alto.\nLo speculatore A potrebbe acquistare un derivato sul caff\u00e8, potrebbe cio\u00e8 impegnarsi ad acquistare caff\u00e8 tra sei mesi, per 5.000.000 di euro versando una somma iniziale di 100.000. Se tra sei mesi il prezzo del caff\u00e8 risulter\u00e0 aumentato del 10%, lo speculatore potr\u00e0 acquistare caff\u00e8 per 5.000.000 di euro rivendendolo immediatamente a 5.500.000 euro, con un guadagno di 500.000 euro. L'effetto leva consiste in questo: se non intervenisse il derivato e si acquistasse oggi a 5.000.000 per rivendere tra sei mesi a 5.500.000, si realizzerebbe un guadagno del 10%, equivalente al 20% su base annua; se invece si acquista un derivato, si impegnano solo 100.000 euro e il guadagno ammonta quindi al 400% su sei mesi, all'800% su base annua.\nRischi.\nTuttavia, si configurerebbe uno scenario nettamente diverso se il prezzo del caff\u00e8 invece diminuisse. Lo speculatore A si troverebbe a dover effettuare l'acquisto a un prezzo pi\u00f9 alto di quello di mercato. Non solo gli sarebbe poi difficile rivendere il caff\u00e8 (in ogni caso, dovendolo vendere a un prezzo pi\u00f9 basso, registrerebbe una perdita), ma potrebbe aver assunto un impegno eccessivo: l'importo da sborsare per acquistare il caff\u00e8 sarebbe infatti nettamente maggiore di quanto aveva gi\u00e0 pagato.\nDa notare la differenza con un investimento in azioni. Se si acquistano azioni per 100.000 euro, la perdita massima che si pu\u00f2 subire non pu\u00f2 superare l'importo versato. Si pu\u00f2 invece acquistare un derivato (si pu\u00f2 cio\u00e8 assumere l'impegno ad acquistare caff\u00e8, o altro) per 5.000.000 di euro versandone solo 100.000. Se per\u00f2 il prezzo diminuisse del 10%, da un lato per far fronte all'impegno si dovrebbero pagare 5.000.000 di euro, dall'altro rivendendo il sottostante (caff\u00e8 o altro), si incasserebbero solo 4.500.000 euro, con una perdita di 500.000 euro pari a cinque volte la somma originariamente impegnata. Lo speculatore \"B\" rischia quindi di trovarsi in una situazione di insolvenza, di fallire.\n\u00c8 noto al riguardo il caso della tedesca MetallGesellschaft, che nel 1993 effettu\u00f2 una simile speculazione confidando in un pronto rialzo del prezzo del petrolio, che stava calando, ma il prezzo invece continu\u00f2 a diminuire. La societ\u00e0 evit\u00f2 il fallimento solo grazie a un'operazione di salvataggio per 1,9 miliardi di dollari organizzata da 150 banche tedesche e internazionali.\nArbitraggio.\nUn terzo uso \u00e8 quello di effettuare arbitraggi. In tali casi, peraltro, si tratta essenzialmente di acquistare dove il prezzo \u00e8 pi\u00f9 basso per rivendere immediatamente dove il prezzo \u00e8 pi\u00f9 alto e l'effetto finale \u00e8 quello di pareggiare i prezzi sui diversi mercati.\nTipologia.\nNascono nuovi derivati ogni giorno, con diversi profili finanziari e diversi gradi di sofisticazione. In gergo, i tipi standard vengono dette \"plain vanilla\", mentre i tipi pi\u00f9 complessi sono detti \"esotici\". I tipi pi\u00f9 noti e diffusi sono:\nFutures.\nI contratti futures sono simili a contratti a termine. Si tratta di contratti che comportano l'impegno ad acquistare o vendere merci o attivit\u00e0 finanziarie ad una certa data e ad un prezzo prefissato. A differenza di un vero e proprio contratto a termine, i \"futures\" sono contratti standardizzati per quanto riguarda importi e scadenze e, inoltre, si riferiscono a merci o attivit\u00e0 finanziarie indicate solo nelle caratteristiche (caff\u00e8 di un certo tipo, non una specifica partita di caff\u00e8; titoli di Stato con una scadenza residua di almeno 15 anni, non necessariamente titoli quindicennali emessi oggi o ventennali emessi cinque anni fa). Si distinguono:\nInterest rate futures.\nGli \"interest rate futures\" possono essere usati per la copertura dei rischi derivanti da variazioni nei tassi di interesse, che possono incidere negativamente sul valore di un portafoglio di titoli a reddito fisso.\nAd esempio, una banca che acquisti titoli di Stato appena emessi dal governo statunitense per 1.000.000 di dollari \u00e8 esposta al rischio di un \"aumento\" dei tassi di interesse. I possessori dei titoli hanno infatti diritto a percepire interessi annuali in misura prefissata; in particolare, se un titolo di durata ventennale ha un valore nominale di 100 dollari e offre interessi del 5%, per venti anni il suo possessore incasser\u00e0 ogni anno 5 dollari. Se i tassi di interesse di mercato non variano, il possessore potr\u00e0 in ogni momento vendere il titolo al nominale, in quanto il nuovo acquirente lucrer\u00e0 comunque il 5% di interessi ogni anno. Se per\u00f2 ad un dato momento il tasso d'interesse di mercato su un titolo di pari durata aumenta al 7%, perch\u00e9 i 5 dollari annui della cedola uniti al differenziale tra prezzo d'acquisto e prezzo di rimborso (pari al valore nominale) garantiscano un tale rendimento il prezzo dei titoli acquistati dalla banca dovr\u00e0 calare secondo la formula R=(C+(Vr-Pa)/n)/Pa x 100 dove: R=rendimento di mercato (7%), C=cedola del titolo (5%), Vr=valore di rimborso del titolo (100), n=durata residua del titolo in anni (per es. 10). Tralasciando l'incidenza delle ritenute fiscali, se ne ricava che il prezzo di acquisto del titolo a dieci anni dalla sua scadenza, per poter garantire interessi pari a quelli di mercato per i titoli decennali (7%), dovr\u00e0 scendere a 88,23. Un aumento dei tassi di interesse comporta quindi una diminuzione del valore di mercato dei titoli, ovvero una perdita patrimoniale per la banca.\nLa banca pu\u00f2 tutelarsi vendendo dieci contratti \"futures\" da 100.000 dollari ciascuno (taglio standard), cio\u00e8, in sostanza, sottoscrivendo l'impegno a vendere a 1.000.000 di dollari (alla pari) i suoi titoli a una data prefissata. \u00c8 ovviamente necessario trovare un acquirente, quindi qualcuno a cui interessi difendersi dal rischio di una \"diminuzione\" dei tassi di interesse (o uno speculatore), ma la conclusione dell'operazione \u00e8 facilitata dal fatto che si tratta di dieci contratti distinti, ciascuno di taglio standard.\nL'operazione, inoltre, non \u00e8 conclusa direttamente con le controparti, ma con una struttura di intermediazione quale una borsa (per i titoli del Governo degli Stati Uniti si tratta del Chicago Board of Trade).\nAcquirente e venditore di un contratto \"futures\" devono versare un deposito iniziale di garanzia, detto \"margine obbligatorio\", pari a 2.000 dollari per ciascun contratto (il 2%). Inoltre, i contratti vengono sottoposti ogni giorno a valutazione secondo i valori di mercato (cosiddetto \"marking to market\"); un aumento del prezzo del sottostante comporta una potenziale perdita per chi si \u00e8 impegnato a vendere, un potenziale guadagno per chi si \u00e8 impegnato ad acquistare. Il potenziale guadagno aumenta il deposito di garanzia, la potenziale perdita lo fa diminuire; se tale diminuzione porta il deposito al di sotto del valore minimo obbligatorio (pari o poco inferiore al deposito iniziale), la parte che fronteggia la potenziale perdita deve versare denaro in misura tale da ripristinare il margine obbligatorio.\nCurrency futures.\nPer intendere l'uso tipico dei \"currency futures\", si pu\u00f2 pensare a un'azienda americana che abbia venduto merci ad un'azienda tedesca concordando un pagamento di 1.000.000 di euro dopo due mesi. Trascorsi i due mesi l'azienda americana ricever\u00e0 euro che potrebbero valere di meno a seguito di variazioni dei cambi e quindi, convertiti in dollari, comportare una perdita.\nPer tutelarsi da tale rischio, l'azienda americana pu\u00f2 stipulare contratti \"futures\" che la obblighino a vendere (e contestualmente obblighino una o pi\u00f9 controparti ad acquistare) 1.000.000 di euro a due mesi al tasso di cambio corrente. Potrebbe ad esempio stipulare contratti simili presso il Chicago Mercantile Exchange.\nStock index futures.\nI gestori di fondi comuni di investimento o di fondi pensione e le compagnie di assicurazione effettuano cospicui e articolati investimenti in azioni e, pertanto, sono esposti al rischio di cadute generalizzate dei loro prezzi, ovvero di cadute degli indici di borsa (cosiddetto rischio sistematico).\nI contratti \"stock index futures\", che prevedono il trasferimento di somme in contanti, consentono di tutelarsi. Se un soggetto \"A\" vende un contratto di 250.000 dollari sull'indice S&amp;P 500 a una data scadenza, accetta di versare 250 dollari per ogni punto di quello che sar\u00e0 l'indice alla scadenza; chi acquista accetta invece di versare 250 dollari per ogni punto dell'indice attuale. Ci\u00f2 comporta che, se l'indice scende chi ha venduto guadagna (versa meno di quanto riceve), se l'indice sale guadagna chi ha acquistato.\nSi vede cos\u00ec che il possessore di un portafoglio ampio e variegato si copre dal rischio di una caduta generalizzata dei corsi di borsa vendendo \"stock index futures\". Per intendere la convenienza ad acquistare, si pu\u00f2 pensare a un soggetto che, convinto del rialzo di un indice fra tre mesi, non disponga di liquidit\u00e0 da investire nell'immediato; non pu\u00f2 quindi acquistare titoli ora, ma pu\u00f2 acquistare \"stock index futures\" in quanto, per farlo, deve versare solo il margine obbligatorio (analogamente a quanto avviene per gli \"interest rate futures\" e, in generale, per i contratti \"futures\"). Se l'indice di borsa salir\u00e0 effettivamente, ci\u00f2 gli consentir\u00e0 di realizzare un guadagno analogo a quello che avrebbe realizzato se avesse potuto acquistare ora titoli e rivenderli dopo tre mesi.\nCommodity futures.\nSi tratta di derivati che hanno come sottostante merci scambiate a livello mondiale, come il petrolio o il caff\u00e8. La loro meccanica \u00e8 stata gi\u00e0 illustrata nella sezione relativa alle finalit\u00e0 dei derivati. Altri aspetti, quali il meccanismo dei margini, sono analoghi a quelli in uso per altri contratti \"futures\".\nForward Rate Agreement.\nIl \"forward rate agreement\", detto anche brevemente FRA, \u00e8 un contratto mediante il quale due soggetti si impegnano a scambiarsi un importo in denaro che viene determinato sulla base della differenza tra un tasso fisso concordato (\"contract rate\") e un tasso di riferimento quale il LIBOR.\nChi acquista un FRA si impegna a pagare un importo commisurato al tasso concordato, chi lo vende si impegna a pagare un importo commisurato al tasso di riferimento. Alla scadenza il regolamento avviene per differenza: se l'acquirente deve pagare 1000 e il venditore 1100, sar\u00e0 il venditore a versare la differenza di 100 all'acquirente.\nL'acquirente potrebbe essere un soggetto che ha contratto un debito regolato a un tasso variabile; se questo tasso sale, l'acquirente del FRA riceve dalla controparte un importo analogo ai maggiori interessi che deve riconoscere al suo creditore. Il venditore potrebbe essere un soggetto che ha erogato crediti a un tasso variabile; se tale tasso scende, riceve dall'acquirente un importo analogo ai minori interessi che percepisce dal suo debitore.\nSwap.\nIn generale i contratti \"swap\" impegnano i contraenti a scambiarsi flussi monetari futuri. I due tipi principali sono gli \"interest rate swap\" e i \"currency swap\".\nInterest rate swap.\nIn un \"interest rate swap\" i due contraenti convengono di scambiarsi flussi monetari periodici calcolati come interessi su un capitale nozionale di riferimento. In particolare, una parte si obbliga a pagare interessi calcolati su tale capitale ad un tasso fisso, l'altra si obbliga a pagare interessi calcolati a un tasso variabile.\nPer intendere la convenienza a contrarre operazioni del genere, si pu\u00f2 pensare a due intermediari finanziari:\nIl contratto che pu\u00f2 giovare a entrambi assume le seguenti caratteristiche:\nIl contratto appena descritto viene detto \"coupon swap\". Vi sono anche schemi diversi quali il \"basis swap\", nel quale i due contraenti si riconoscono importi calcolati su due diversi tassi variabili, lo \"zero coupon swap\", nel quale i flussi calcolati al tasso fisso vengono pagati in unica soluzione alla scadenza, ecc.\nGli \"interest rate swap\" sono di gran lunga i derivati pi\u00f9 diffusi. A dicembre 2010 il loro valore complessivo (364.378 miliardi di dollari) era oltre la met\u00e0 del volume totale dei derivati.\nCurrency swap.\nSono analoghi agli \"interest rate swap\" ma, oltre ad avere come oggetto lo scambio di flussi in valute diverse, prevedono flussi di capitali oltre che di interessi: vi \u00e8 un iniziale scambio di capitali in valute diverse, poi un periodo di flussi di interesse, infine la restituzione dei capitali scambiati in origine.\nOpzioni.\nLe opzioni, a differenza dei \"futures\", conferiscono al loro acquirente la facolt\u00e0, non l'obbligo, di acquistare o vendere il sottostante a una certa data (opzioni dette europee) oppure entro una certa data (dette americane), a un prezzo prefissato. Le opzioni \"call\" conferiscono la facolt\u00e0 di acquistare, le opzioni \"put\" quella di vendere. Le caratteristiche principali sono:\nNel caso di un'opzione \"call\" europea, l'acquirente alla scadenza pu\u00f2 scegliere se:\nAnalogamente, nel caso di un'opzione \"put\" l'acquirente alla scadenza pu\u00f2 scegliere se:\nNel caso di opzioni americane si pu\u00f2 esercitare il diritto di acquistare o vendere anche prima della scadenza, si lascia decorrere la scadenza se non si \u00e8 interessati.\nIn ogni caso, l'acquirente di un'opzione rischia al pi\u00f9 il premio mentre pu\u00f2 andare teoricamente incontro a guadagni di notevole entit\u00e0.\nBen diversa e sostanzialmente opposta la posizione del venditore. Questi incamera sicuramente il premio, ma:\nIl venditore di opzioni, siano esse \"call\" o \"put\", rischia quindi perdite teoricamente illimitate.\nMercato dei derivati.\nIl mercato italiano dei derivati \u00e8 l'Italian Derivative Market (IDEM). Il primo mercato a trattare derivati fu il CBOT fondato nel 1848. Vengono negoziati sia in Borsa che in mercati \"over the counter\" (fuori borsa) e sono generalmente caratterizzati da leva finanziaria, rappresentando quindi strumenti finanziari di particolare rischio. Inoltre, i mercati su cui vengono negoziati sono normalmente caratterizzati da liquidit\u00e0 molto minore rispetto al mercato azionario, ed ancora peggio per i derivati tipicamente \"sartoriali\" (per esempio gli swap, che vengono \"confezionati su misura\"). Vengono spesso concettualmente equiparati alle scommesse, pi\u00f9 che a degli \"investimenti\".\nLa massa di derivati circolante nel mondo ammonterebbe al 2013 tra i 600.000 ed i 700.000 miliardi di dollari, anche se la quantificazione reale \u00e8 incerta, per la natura stessa di questi titoli. \nQuesta cifra si riferisce al valore nozionale o nominale dei derivati, valore massimo teorico, mentre la posizione lorda di mercato (\"gross market position\") dei derivati mondiali ammonta a un quinto del PIL globale: essa rappresenta quanto costerebbe rilevare, a prezzi di mercato, tutti i contratti in essere. La posizione netta vale il 10% di quella lorda. \nLa differenza \u00e8 chiara se si considera un biglietto della lotteria: il valore nominale \u00e8 l'ammontare del primo premio, che non tiene conto della probabilit\u00e0-rischio dell'evento che si possa incassare, mentre la posizione lorda \u00e8 il prezzo di vendita del biglietto.\nAlan Greenspan diede impulso all'emissione e diffusione di strumenti derivati. \u00c8 rilevabile la particolarit\u00e0 di un titolo su mutui e ipoteche gi\u00e0 esistenti, e di \"asset\" nominali registrati in attivo di bilancio anche se non rappresentano entit\u00e0 reali, diversamente da azioni e obbligazioni che sono almeno teoricamente collegate a investimenti in beni reali.\nUn potenziale problema con derivati \u00e8 che essi comprendono un ammontare nozionale di beni sempre pi\u00f9 alto, che pu\u00f2 influenzare e portare a distorsioni nel capitale sottostante e nei titoli azionari dei mercati stessi. Gli investitori cominciano a guardare i mercati derivati per decidere se acquistare o vendere titoli, e cos\u00ec quello che originariamente doveva essere un mercato per trasferire il rischio, ora diventa un indicatore anticipatore.\nLa legislazione statunitense prevede la denominazione di un fondo pensionistico per le istituzioni finanziarie private che investono almeno il 25% del loro capitale in entit\u00e0 finanziarie classificate a loro volta come fondi pensione, che sono soggette a limitazioni prudenziali nelle scelte d'investimento in difesa del capitale che dovr\u00e0 pagare la pensione ai titolari di quote del fondo. Per l'elevato rischio, un derivato dovrebbe essere presente negli investimenti dei fondi pensione solamente per tutelare da un rischio di segno opposto maggiore: pi\u00f9 direttamente il fondo se veramente seguisse una politica di investimenti prudenti e a basso rischio, non avrebbe necessit\u00e0 dei derivati per tutelarsi (eviterebbe l'alto rischio e basta). In particolare, \u00e8 di discutibile legalit\u00e0 la vendita di derivati a soggetti non qualificati (vedi sentenza N. 2709/2007 della Corte di Appello di Milano), vista la difficolt\u00e0 di determinarne correttamente il valore di mercato corretto, particolarmente ardua nel caso di derivati esotici e strutturati.\nAlcuni fondi pensione sostengono di investire in derivati allo scopo di aumentare le entrate, a fronte delle fluttuazioni di mercato. Uno studio della Bank of New York e della Casey, Quirk &amp; Associates prevede per l'anno 2008 un aumento degli investimenti delle aziende private in derivati da 5 a 300 miliardi di dollari. Privati ed aziende, quasi sempre privi di una conoscenza finanziaria sofisticata, non hanno normalmente alcun modo di determinare correttamente il pricing dei derivati esotici e strutturati, n\u00e9 di valutarne il rischio."}
{"id": "55949", "revid": "47767", "url": "https://it.wikipedia.org/wiki?curid=55949", "title": "Onorata", "text": ""}
{"id": "55951", "revid": "47767", "url": "https://it.wikipedia.org/wiki?curid=55951", "title": "Onorato (nome)", "text": "Origine e diffusione.\nDeriva dal nome latino \"Honoratus\", gi\u00e0 attestato molto frequentemente come \"cognomen\". Etimologia e significato sono abbastanza evidenti: si tratta infatti di una ripresa di \"honoratus\", participio passato del verbo \"honoro\" (\"onorare\", da \"honos\", \"onore\", \"tributo\"), che significava non solo \"stimato\", \"onorato\", \"a cui vengono tributati onori\" (senso che mantiene in italiano moderno), ma anche \"onorabile\", \"degno di essere onorato\". Per semantica, \u00e8 quindi analogo ai nomi Esm\u00e9, Arya e Timone.\nIl nome, comune nel Medioevo grazie al suo palese significato augurale, si \u00e8 diffuso anche grazie al culto di vari santi cos\u00ec chiamati. In Italia \u00e8 attestato ovunque, ma con meno frequenza al Sud. In Francia \u00e8 presente nella forma \"Honor\u00e9\", che talvolta viene utilizzata come forma locale del nome Onorio.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "55952", "revid": "47767", "url": "https://it.wikipedia.org/wiki?curid=55952", "title": "Onorina", "text": ""}
{"id": "55954", "revid": "2008079", "url": "https://it.wikipedia.org/wiki?curid=55954", "title": "Onorio (nome)", "text": "Origine e diffusione.\nDeriva dal tardo nome latino \"Honorius\", che significava \"onore\", essendo basato sul termine \"honor\", \"onore\"; il significato \u00e8 talvolta interpretato con \"che \u00e8 rispettato\".\nIl nome francese \"Honor\u00e9\" viene talvolta usato come variante di Onorio, ma \u00e8 invece da ricondursi al nome Onorato (che \u00e8 comunque analogo per etimologia).\nOnomastico.\nL'onomastico si pu\u00f2 festeggiare il 30 settembre in memoria di sant'Onorio di Canterbury, vescovo, oppure il 27 febbraio in memoria di santa Onorina, martire sotto Diocleziano."}
{"id": "55955", "revid": "226458", "url": "https://it.wikipedia.org/wiki?curid=55955", "title": "Opilio", "text": "Origine e diffusione.\nAntico nome latino, portato da un \"gens\" romana, gode oggi di una scarsissima diffusione, dovuta al culto verso il santo cos\u00ec chiamato, ed \u00e8 attestato occasionalmente in Italia settentrionale e, meno frequentemente, Italia centrale.\nGiuntoci tramite le forme latine \"Opilius\" e \"Opillus\", l'etimologia e il significato sono ignoti.\nOnomastico.\nL'onomastico viene festeggiato il 12 ottobre in ricordo di sant'Opilio o Opilione, diacono e confessore piacentino del V secolo."}
{"id": "55956", "revid": "115519869", "url": "https://it.wikipedia.org/wiki?curid=55956", "title": "Oranna", "text": "Origine e diffusione.\nRiprende il nome di una religiosa e santa francese, Oranna d'Eschweiler, vissuta nel VI secolo. L'etimologia \u00e8 forse collegata al termine irlandese \"oran\", che significa \"pallido\", \"cupo\", \"sbiadito\".\nIl nome \u00e8 diffuso negli Stati Uniti e in alcune zone della Germania al confine con la Francia, quali il Saarland, il Palatinato e la Lotaringia.\nOnomastico.\nL'onomastico ricorre il 15 settembre, in memoria della gi\u00e0 citata sant'Oranna, religiosa francese."}
{"id": "55958", "revid": "647919", "url": "https://it.wikipedia.org/wiki?curid=55958", "title": "Focas", "text": ""}
{"id": "55959", "revid": "226458", "url": "https://it.wikipedia.org/wiki?curid=55959", "title": "Orenzio", "text": ". \nOrigine e diffusione.\nNome di scarsissima diffusione in Italia, meglio diffuso in Spagna, continua il latino \"Orentius\"; secondo alcune fonti, sarebbe da ricollegare al termine \"Oriens\" (\"Oriente\"), con il significato di \"orientale\", \"che viene dall'oriente\".\n\u00c8 stato occasionalmente confuso, per la somiglianza fonetica, con il nome Oronzo.\nOnomastico.\nL'onomastico si pu\u00f2 festeggiare in memoria di pi\u00f9 santi, alle date seguenti:"}
{"id": "55961", "revid": "1573940", "url": "https://it.wikipedia.org/wiki?curid=55961", "title": "Oricolo", "text": "Origine e diffusione.\nDi nome scarsissima diffusione, ricordato per il santo cos\u00ec chiamato; ha origine etnica, in riferimento all'antica citt\u00e0 romana di Oricum, in Epiro (nell'odierna Albania). Alcune fonti ipotizzano anche origini greche, col significato di \"abitante dei monti\" (forse riconducendolo ad \u1f44\u03c1\u03bf\u03c2, \"oros\", \"montagna\").\nOnomastico.\nL'onomastico viene festeggiato il 18 novembre in ricordo di sant'Oricolo, martire con altri compagni presso Cartagine sotto Unerico."}
{"id": "55963", "revid": "115072071", "url": "https://it.wikipedia.org/wiki?curid=55963", "title": "Ninjutsu", "text": "Il ninjutsu \u00e8 la strategia e la tattica militare di guerra non convenzionale, guerriglia e spionaggio presumibilmente praticata dagli \"shinobi\" (comunemente conosciuti al di fuori del Giappone come ninja). Il ninjutsu era composto dall'insieme di strategie di guerra non convenzionale, pratiche spirituali, arti marziali specifiche (taijutsu etc.) e arti marziali tradizionali (bujutsu) con e senza armi. \nEra una disciplina separata in alcune scuole tradizionali giapponesi, e uno studio integrato di arti marziali, molto importante per i ninja e per difesa.\nStoria.\nLo spionaggio in Giappone \u00e8 presente fin dal principe Shotoku (572-622), anche se le origini dei ninja risalgono a molto prima. Secondo lo \"Shoninki\" il primo utilizzo aperto del ninjutsu durante una campagna militare fu nella guerra Genpei, quando Minamoto no Yoshitsune scelse guerrieri come shinobi da servire durante una battaglia. Questo manoscritto continu\u00f2 a dire che durante l'era Kenmu, Kusunoki Masashige utilizz\u00f2 il ninjutsu di frequente. La guerra Genpei dur\u00f2 dal 1180 al 1185. Il ninjutsu venne sviluppato da gruppi di persone principalmente della Provincia di Iga e K\u014dka del Giappone.\nNel corso della storia gli shinobi erano assassini, esploratori e spie che vennero assunte per lo pi\u00f9 da signori territoriali noti come Daimy\u014d. Gli shinobi condussero le operazioni che al samurai erano proibite. Gli shinobi erano noti soprattutto per il loro uso dell'invisibilit\u00e0 e dell'inganno. Nel corso della storia molte scuole diverse (ry\u016b) insegnarono le loro versioni uniche del ninjutsu. Un esempio di questo \u00e8 il togakure-ryu, che venne sviluppato dopo che un samurai sconfitto di nome Daisuke Togakure fugg\u00ec dalla regione di Iga. In seguito venne in contatto con il monaco guerriero Kain Doshi, che gli insegn\u00f2 un nuovo modo di concepire la vita e i mezzi di sopravvivenza (ninjutsu).\nIl ninjutsu venne sviluppato come una serie di tecniche di sopravvivenza fondamentali per la guerra nel periodo del Giappone feudale. I ninja utilizzarono la loro arte per garantire la loro sopravvivenza in un periodo di agitazione politica violenta. Ad un certo punto le abilit\u00e0 di spionaggio divennero conosciute collettivamente come ninjutsu e le persone che si specializzavano in questi compiti vennero chiamati \"Shinobi no mono.\"\nLa parola \"ninjutsu\" consiste di due parti:\nUna traduzione possibile del termine \u00e8: \"tecnica delle operazioni furtive\". Il ninjutsu \u00e8 ormai noto in Giappone e soprattutto in Europa come una delle antiche (kory\u016b) arti marziali giapponesi. L'esperto per definizione nelle tecniche di ninjutsu \u00e8 rappresentato nell'immaginario moderno dal ninja.\nFu durante il periodo noto come dei \"feudi combattenti\" (Sengoku) che si renderanno sempre pi\u00f9 necessarie le mansioni spionistiche di militari addestrati e strategie sempre pi\u00f9 sofisticate. Sembra che i maggiori esperti nella guerriglia fossero i signori di alcune aree geografiche remote e non politicamente forti, come Iga e K\u014dga, che dovettero proteggersi con sistemi di spionaggio piuttosto che con il dispiegamento di grandi armate. \nNe sarebbe una prova il fatto che dopo l'unificazione del paese da parte di Tokugawa Ieyasu nel 1601, che dar\u00e0 inizio a un'era relativamente pacifica fino alla restaurazione Meiji, egli stesso ed i suoi successori si avvalsero del servizio di alcuni uomini discendenti delle famiglie di Iga e K\u014dga, impiegati come guardie, poliziotti e spie. In realt\u00e0 la dottrina militare (bujutsu) trasmessa in diverse scuole antiche, talune ancora esistenti, contiene spesso un repertorio di tecniche di guerriglia e spionaggio chiamato ninjutsu. D'altra parte il sistema tipico di trasmissione delle varie conoscenze tecniche nei clan giapponesi, attraverso una tradizione prettamente orale e un insegnamento diretto delle varie conoscenze, fa s\u00ec che la comprensione attuale di queste arti sia a volte dubbia e debba fare i conti con interpolazioni e leggende."}
{"id": "55964", "revid": "785863", "url": "https://it.wikipedia.org/wiki?curid=55964", "title": "Gedeone de' Paperoni", "text": ""}
{"id": "55965", "revid": "228587", "url": "https://it.wikipedia.org/wiki?curid=55965", "title": "Siringa", "text": ""}
{"id": "55970", "revid": "547034", "url": "https://it.wikipedia.org/wiki?curid=55970", "title": "Siringa (attrezzo culinario)", "text": "La siringa da pasticciere \u00e8 un attrezzo culinario.\nDescrizione.\nDi aspetto simile a una siringa per iniezioni, ma di proporzioni ben maggiori, vi viene inserito un composto morbido che viene spremuto fuori grazie allo stantuffo; termina con una bocchetta intercambiabile dal taglio variabile: a stella, a mezzaluna, piatta, allungata e sottile o tonda liscia; questa incide l'impasto che le passa attraverso contribuendo all'effetto decorativo.\nUtilizzo.\nViene utilizzata tanto nel salato quanto nel dolce per riempire piccole preparazioni come i bign\u00e8 e per decorare con salse, burri aromatizzati, pur\u00e8 di patate o con creme dolci, venendo usata anche per dare la forma a piccole preparazioni di pasticceria come biscotti, meringhe, pasticcini; molti cuochi alla siringa preferiscono la tasca da pasticciere (sac \u00e0 poche), attrezzo dalla funzione analoga, ma formato da una sacca morbida, perch\u00e9 pi\u00f9 semplice da riempire grazie all'ampia apertura opposta alla bocchetta e perch\u00e9 pi\u00f9 maneggevole."}
{"id": "55972", "revid": "47767", "url": "https://it.wikipedia.org/wiki?curid=55972", "title": "Orlando (nome)", "text": "Origine e diffusione.\nSi tratta di una variante, originariamente toscana, del nome Rolando; la ragione dell'inversione delle due lettere iniziali non \u00e8 chiara: potrebbe trattarsi di una metatesi, oppure potrebbe derivare dal vocativo francese \"o Rolande!\", divenuto \"Orlande!\".\nLa diffusione del nome in Italia, inizialmente limitata alla Toscana, si estese a tutto il Paese durante il Rinascimento grazie a Boiardo e Ariosto che, rispettivamente nell\"Orlando innamorato\" (1483) e nell\"Orlando furioso\" (1516), cos\u00ec battezzano il paladino Rolando, protagonista della \"Chanson de Roland\", venendo imitati da tutte le opere successive. Il nome \u00e8 quindi attestato anche in lingua inglese a partire dal XVI secolo (venne tra l'altro usato da Shakespeare per un personaggio della commedia \"Come vi piace\" del 1599), ed \u00e8 portato dalla citt\u00e0 statunitense di Orlando (Florida); quest'ultima deve il suo nome, apparentemente, ad un tal Orlando Reeves, soldato l\u00ec ucciso nel 1835 dai nativi Seminole.\nOnomastico.\nNel martirologio non compare alcun santo con questo nome; va per\u00f2 notato che i Bollandisti riportano negli \"Acta Sanctorum\" (tra i \"praetermissi\", ossia i santi e i beati di cui non viene riportata la \"Vita\") proprio il paladino Orlando, caduto a Roncisvalle nel 778 e commemorato il 31 maggio, il cui culto come santo \u00e8 effettivamente molto antico. \nSi ricordano inoltre due beati con questo nome; Orlando (o Rolando) de' Medici, eremita nei boschi presso Bargone e ricordato il 15 settembre, e un altro beato Orlando, converso ed esorcista a Vallombrosa nel XIII secolo, festeggiato il 1\u00ba agosto."}
{"id": "55974", "revid": "767487", "url": "https://it.wikipedia.org/wiki?curid=55974", "title": "Ormisda (nome)", "text": "Origine e diffusione.\nRiprende, in forma leggermente modificata, il nome di Ahura Mazd\u0101, dio zoroastriano creatore, signore della luce, della verit\u00e0 e della bont\u00e0; il significato \u00e8 incerto; secondo alcune fonti sarebbe di origine avestica, interpretabile come \"signore della saggezza\".\nIl nome venne portato da numerosi re di Persia della dinastia sasanide, e cos\u00ec si chiam\u00f2 un papa della Chiesa cattolica, sant'Ormisda, il cui culto \u00e8 responsabile dell'utilizzo del nome in Italia; la diffusione, maggiore nel Nord e nel Lazio, \u00e8 comunque scarsissima.\nOnomastico.\nL'onomastico si pu\u00f2 festeggiare il 6 agosto in memoria di sant'Ormisda, papa, oppure l'8 agosto in ricordo di un altro sant'Ormisda, un nobile persiano convertito al cristianesimo che fu martirizzato sotto Bahram V."}
{"id": "55977", "revid": "47767", "url": "https://it.wikipedia.org/wiki?curid=55977", "title": "Ornella", "text": "Origine e diffusione.\nOrnella \u00e8 un nome di origine letteraria, creato da Gabriele D'Annunzio per uno dei personaggi della sua tragedia \"La figlia di Jorio\"; probabilmente il poeta lo trasse da \"orno\" o \"ornello\", nome popolare del frassino da manna (\"Fraxinus ornus\") (un albero coltivato per i bei fiori dal profumo dolce e per ricavare dalla corteccia una resina dolce commestibile, la manna). Etimologicamente, il termine \"orno\" deriva dal latino \"ornum\", risalente ad una radice protoindoeuropea \"*os\", col significato di \"frassino\".\nOltre alla popolarit\u00e0 dell'opera dannunziana, ha giovato al nome anche la fama della cantante Ornella Vanoni e, pi\u00f9 tardi, dell'attrice Ornella Muti. Attestato quasi solo al femminile, \u00e8 diffuso ampiamente in Italia centrale e settentrionale, nonch\u00e9 in Abruzzo, mentre \u00e8 pi\u00f9 raro nel resto del Sud; le forme \"Ornelia\" e \"Ornelio\", molto rare, sono probabilmente frutto di un incrocio con Onelio.\nOnomastico.\nOrnella \u00e8 un nome adespota poich\u00e9 non esistono sante che lo abbiano portato, quindi l'onomastico ricorre il 1\u00ba novembre, in occasione di Ognissanti."}
{"id": "55979", "revid": "1234826", "url": "https://it.wikipedia.org/wiki?curid=55979", "title": "Luigi Ghirri", "text": "Biografia.\nNato a Fellegara di Scandiano, in provincia di Reggio Emilia, Ghirri inizia a fotografare nel 1969, collaborando e confrontandosi con artisti concettuali. Geometra per lavoro, artisticamente per tutti gli anni settanta procede componendo serie evocative dei vari temi della visione: l'immagine naturale e quella artificiale, l'ambiguit\u00e0 del paesaggio contemporaneo, la citazione della storia, l'immaginario del consumo. In quegli anni entra in contatto con Massimo Mussini e Arturo Carlo Quintavalle, inizia una proficua collaborazione con lo CSAC, che conserva ora la pi\u00f9 ampia raccolta di suoi vintage-print, a cui dona periodicamente aggiornamenti della sua opera, con cui collabora anche come membro del comitato scientifico della Sezione Fotografia, suggerendo e indicando materiali storici da acquisire.\nNel 1979 CSAC gli dedica un'ampia rassegna che antologizza tutta l'opera precedente e costituisce un punto di svolta per la sua vicenda. Prosegue poi con ricerche orientate al paesaggio, all'architettura (sollecitato in questo da Aldo Rossi), collabora e stringe amicizia con scrittori e musicisti (tra cui Gianni Celati, Ermanno Cavazzoni, Antonio Tabucchi, Lucio Dalla) ed organizza originalissime imprese collettive, coinvolgendo altri fotografi attivi sugli stessi temi, di descrizione del paesaggio italiano, tra cui vanno ricordati \"Viaggio in Italia\" (1984) e \"Esplorazioni sulla Via Emilia\" (1986).\nIl progetto di \"Viaggio in Italia\" in particolare, ideato da Ghirri e curato oltre che da lui stesso da Gianni Leone ed Enzo Velati, \u00e8 una pietra miliare per la fotografia italiana, costituendo un manifesto non ufficiale della scuola di paesaggio italiana nata in quegli anni. Si tratta di un libro (Luigi Ghirri, Gianni Leone, Enzo Velati, a cura di, \"Viaggio in Italia\" - Il Quadrante, Alessandria 1984) e di una mostra itinerante che raccoglieva immagini di molti autori sia italiani che, in misura minore, stranieri, come Olivo Barbieri, Gabriele Basilico, Giannantonio Battistella, Vincenzo Castella, Andrea Cavazzuti, Giovanni Chiaramonte, Mario Cresci, Vittore Fossati, Carlo Garzia, Guido Guidi, Luigi Ghirri, Shelley Hill, Mimmo Jodice, Gianni Leone, Claude Nori, Umberto Sartorello, Mario Tinelli, Ernesto Tuliozi, Fulvio Ventura, Cuchi White. Dal 1983 al 1985 tiene corsi di Storia della fotografia all'Istituto di Storia dell'Arte dell'Universit\u00e0 degli Studi di Parma.\nDal 1980, su sollecitazione da Vittorio Savi, si confronta con la fotografia di architettura nel territorio. In particolare fotografer\u00e0 per lo stesso Savi, per Aldo Rossi e Paolo Zermani. Negli stessi anni stringe amicizia con lo scrittore Gianni Celati. I suoi paesaggi sono sospesi, non realistici, per certi versi metafisici, spesso privi di figure umane ma mai privi dell'intervento dell'uomo.. L'uso di colori delicati e non saturi \u00e8 fondamentale nella sua poetica e nasce dalla stretta collaborazione con il suo stampatore Arrigo Ghi. Di notevole spessore gli scatti dello studio bolognese di via Fondazza del pittore Giorgio Morandi. Autore di copertine di numerosi album per la RCA sia di musica classica che di artisti italiani come Lucio Dalla, Gianni Morandi, Luca Carboni, CCCP - Fedeli alla linea (\"Epica Etica Etnica Pathos\"), Stadio, Ciao Fellini, Robert &amp; Cara e altri. Viene improvvisamente a mancare a causa di un infarto nel 1992, all'et\u00e0 di 49 anni. Come lo ha definito Massimo Mussini, \u00e8 stato certamente uno dei maggiori e pi\u00f9 influenti fotografi italiani del Novecento.\nRisorse.\nL'Archivio Luigi Ghirri, con sede nell'ultima residenza dell'artista a Roncocesi, nasce nel 1992 con lo scopo di diffondere e valorizzare l\u2019opera del fotografo. Le pellicole sono conservate presso la fototeca della Biblioteca Panizzi di Reggio Emilia. I diritti legati all\u2019utilizzo delle immagini sono di esclusiva propriet\u00e0 degli Eredi Luigi Ghirri.\nLuigi Ghirri \u00e8 rappresentato dalle gallerie Matthew Marks e Mai 36 Galerie.\nAl Centro studi e archivio della comunicazione di Parma \u00e8 conservato un fondo archivistico \"Luigi Ghirri\" costituito da opere realizzate dall'artista in tutto l\u2019arco della sua carriera. Questo fondo contiene 670 stampe, 3 opere composite (\"Slot-machine\", \"Km 0,250 di esposizione\", \"Infinito\"), oltre a 147 stampe a colori 30x40 eseguite da Arrigo Ghi nel 1993 a cura di Paola Borgonzoni Ghirri per l'esposizione Muri di Carta/Biennale d'Arte Venezia 1993. Il fondo \u00e8 pubblico e consultabile, ad eccezione di alcune serie ed oggetti che per motivi di conservazione sono esclusi anche dal prestito.\nStrumenti.\nLe ottiche.\nLavorava soprattutto con obiettivi a focale intermedia e a volte usava grandangolo e teleobiettivo.\nI negativi.\nLuigi Ghirri ha utilizzato negativi e diapositive dei formati: 24x36mm, 3.5x5cm, 4.5x6cm, 5.5x5.5\u00a0cm, 5x6cm, 6x6cm, 6x7cm, 6x8cm, 6x9cm."}
{"id": "55982", "revid": "121572107", "url": "https://it.wikipedia.org/wiki?curid=55982", "title": "Mario Giacomelli", "text": "Biografia.\nNasce nel 1925 da famiglia di umili origini contadine, aspetto che terr\u00e0 custodito per sempre nell'animo come marchio di appartenenza e che si ripercuoter\u00e0 nella sua produzione fotografica e nel suo guardare al mondo e alla natura nel rapporto con l'uomo.\nIl periodo storico e le difficili vicende familiari (orfano di padre a soli 9 anni) costrinsero Mario a non continuare gli studi e aiutare la famiglia come garzone presso la Tipografia Giunchedi (aveva soli tredici anni) mentre la madre faceva la lavandaia all'ospizio di anziani della citt\u00e0. Dopo la guerra ritorna nella tipografia, dopo aver partecipato ai lavori di ricostruzione dai bombardamenti, come operaio tipografo. Nel 1950 decide di avviare in proprio l\u2019attivit\u00e0, a permettergli il gran passo, prestandogli i suoi risparmi, sar\u00e0 un\u2019anziana dell\u2019ospizio in cui la madre lavorava: nasce cos\u00ec la \u201cTipografia Marchigiana\u201d, sotto i Portici Ercolani, in seguito trasferita in Via Mastai 5, negli anni divenuta punto di riferimento e luogo d'incontro con il fotografo, lui che, era risaputo, non amava spostarsi troppo dalla sua cittadina marittima.\nNel 1953, Giacomelli acquista una Bencini Comet S (CMF) modello del 1950, con ottica rientrante acromatica 1:11, pellicola 127, otturazione con tempi 1/50+B e sincro flash. Era Natale e va in spiaggia, scatta la sua prima foto L\u2019approdo, la celebre fotografia della scarpa trasportata dalle onde sulla battigia, con la quale Giacomelli capisce di volersi esprimere d'ora in avanti con il mezzo fotografico. Inizia a fotografare parenti, colleghi e gente della sua cerchia amicale. In quegli anni si appoggia per la stampa allo studio fotografico di Lanfranco Torcoletti di via Mastai, il quale gli present\u00f2 Giuseppe Cavalli, maturo fotografo e grande teorico della fotografia. Il contatto frequente e intenso con Cavalli, un'amicizia reverenziale di tipo maestro/discepolo, fu fondamentale per la formazione culturale di Giacomelli. \nCavalli da anni si adoperava nel creare una mappatura di cosa fosse la Fotografia, cercando fermamente un'alternativa alla fotografia Neorealismo, cercando giovani talenti per una nuova visione della fotografia italiana del dopoguerra, per una fotografia \"artistica\", come si diceva all'epoca, motivi per cui era nata nel 1947 il gruppo di fotografia amatoriale La Bussola (Milano) con tanto di manifesto programmatico (fondatori: Giuseppe Cavalli, Finazzi, Vender, Leiss, Luigi Veronesi) e motivi per cui nel dicembre del 1953 si costituisce il gruppo Misa, registrato il 1 gennaio 1954 alla FIAF sotto il nome di \"Associazione Fotografica Misa\", per rinnovare la visione della fotografia dall\u2019interno del mondo fotoamatoriale (anche su consiglio di Paolo Monti).\nSotto la guida di Ferruccio Ferroni, primo \"allievo\" di Cavalli, sempre con la supervisione del Maestro, Giacomelli si addentra nella tecnica fotografica. Partecipa a numerosi concorsi fotografici italiani e internazionali (fino alla fine degli anni '70, quindi anche dopo la notoriet\u00e0), in cui si distingue per originalit\u00e0 e spessore di linguaggio. Nel 1955 vince al Concorso Nazionale di Castelfranco Veneto, in cui fu acclamato dalla critica. Paolo Monti, della giuria, scrisse: \u201cAd un tratto fra le migliaia di copie che ci franavano addosso, apparvero le fotografie di Giacomelli. \"Apparizione\" \u00e8 la parola pi\u00f9 propria alla nostra gioia e emozione, perch\u00e9 di colpo la presenza di quelle immagini ci convinse che un nuovo fotografo era nato\u201d.\nSono di questo periodo le serie dallo stile del \"reportage,\" ma senza mai Giacomelli essere un verista (\"Nessuna immagine pu\u00f2 essere \"la realt\u00e0\", perch\u00e9 la realt\u00e0 ti capita una volta sola davanti agli occhi\" come \"Lourdes\" (1957), \"Scanno\" (1957/59), \"Puglia\" (1958, dove torner\u00e0 nel 1982), \"Zingari\" (1958), \"Loreto\" (1959, dove ritorna nel 1995), \"Un uomo, una donna, un amore\" (1960/61), \"Mattatoio\" (1960), \"Pretini\" (1961/63), \"La buona terra\" (1964/66), e le preziosissime fotografie scattate all'ospizio di Senigallia dal titolo \"Ospizio\" (1954/56), \"Vita d'ospizio\" (1956/57), \"Verr\u00e0 la morte e avr\u00e0 i tuoi occhi\" (1966/68). Iniziano le prime pubblicazioni sulle riviste specializzate di Fotografia. Continuando con la sua ricerca, il fotografo inizia a chiedere ai contadini, pagandoli, di creare con i loro trattori precisi segni sulla terra, agendo direttamente sul paesaggio da fotografare per poi accentuare tali segni nella stampa.\nBen presto Giacomelli sentir\u00e0 stretti i severi precetti stilistici di Cavalli: sente che i toni di grigio sono inappropriati a rappresentare quell\u2019impeto e quel tragico che ritrovava invece nei suoi forti \u2212 e all\u2019epoca sconvolgenti \u2212 contrasti di bianco e nero, che ritrovava invece nell'affascinante antagonista di Cavalli, il fondatore del gruppo fotografico La Gondola (Venezia), e amico Paolo Monti, e nella Subjektive Fotografie a cui Giacomelli era vicino tanto che fu inserito nel 1960 nella mostra \u201cSubjektive Photographie 3\u201d (Varese), ordinata da Otto Steinert. D'altra parte il gruppo Misa si sciolse presto (nel 1958) proprio a causa di divergenza di vedute. \nAltro contatto importante per lo sviluppo della creativit\u00e0 di Giacomelli fu senz'altro Luigi Crocenzi. Tramite Crocenzi, nel '61 Elio Vittorini chiede a Giacomelli l'immagine \"Gente del sud\" (dalla serie \"Puglia\") per la copertina dell'edizione inglese di Conversazione in Sicilia.\nNel '63 Piero Racanicchi, che insieme a Turroni \u00e8 stato tra i primi critici sostenitori dell'opera di Giacomelli, segnala il fotografo a John Szarkowski, direttore del dipartimento di Fotografia del MOMA di New York che sceglie di esporre una sua fotografia alla mostra \"The Photographer's Eye:\" la ormai celebre e iconica foto del bambino di \"Scanno\". \nNel '64 Szarkowski acquisir\u00e0 poi l'intera serie Scanno e alcune immagini della serie \"Io non ho mani che mi accarezzino il volto\", Quest'ultimo lavoro ebbe come primo titolo \"I seminaristi\", ma le stesse fotografie possono recare anche il titolo \"Seminario\" o \"Pretini\".\nNello stesso anno partecipa alla Biennale di Venezia con la serie dell'Ospizio, \"Verr\u00e0 la morte e avr\u00e0 i tuoi occhi\".\nNel 1965, frequentando una famiglia di contadini, realizza una delle serie pi\u00f9 conosciute, \"La buona terra\", ritrovando il ritmo del suo essere e scoprendo il lato spirituale di chi, lavorando la terra, \u00e8 rimasto vicino alle proprie radici, rispettando l'origine e il senso dell'Umanit\u00e0. \nSotto l'influsso di Crocenzi, nel '67 Giacomelli pensa alla realizzazione di una serie fotografica incentrata sul racconto, interpretando \"Caroline Branson\" dell'Antologia di Spoon River di Edgar Lee Masters, con canovaccio di Luigi Crocenzi. Negli anni '60 conosce personalmente Alberto Burri, in linea con la vicinanza all'informale e all'astrattismo. Nel '68 inizia una serie fotografica a colori, che terminer\u00e0 solo alla fine degli anni '80 \"Il cantiere del paesaggio\". \nNel '78 partecipa alla Biennale di Venezia con fotografie di \"Paesaggi\". Nel 1980 Arturo Carlo Quintavalle scrive un libro analitico sull'opera del fotografo, acquisendo una buona quantit\u00e0 di sue opere per il centro \"CSAC\" di Parma. Nel 1984 conosce il poeta Francesco Permunian con il quale instaura una collaborazione che d\u00e0 alla luce le serie \"Il teatro della neve\" (1984/86) e \"Ho la testa piena mamma\" (1985/87). \nNel 1983/87 crea \"Il mare dei miei racconti\" fotografie aeree scattate alla spiaggia di Senigallia. Negli anni '70/90 Giacomelli fotografa la costa adriatica nei pressi di Senigallia, creando la serie \"Le mie Marche e \"Il Mare\". Nel 1983 nasce da una sua poesia \"Nulla\" una serie sui gabbiani, ma gi\u00e0 nel 1982, us\u00f2 una sua poesia per una serie a colori \"La realt\u00e0 mi investe\".\"\nDurante gli anni '90 lavor\u00f2 instancabilmente ad una corposa serie che ebbe origine dall'abbandono e conseguente abbattimento di una azienda del suo amico Otello. Nel 1997 realizza per la nota torrefazione Illy il soggetto per l'annuale servizio di tazzine artistiche col nome di \"Stati d'animo\", Illy Collection.\nDegli anni novanta sono le serie \"Vita del pittore Bastari\" (1991/92), \"Io sono nessuno\" da una poesia di Emily Dickinson, \"Poesie in cerca d'autore\", \"Bando\" (1997/99), \"31 Dicembre\" (1997).\nVerso la fine del mese di Agosto conclude la serie \"Ritorno\" nata dalla lettura di una poesia di Giorgio Caproni. Mario Giacomelli muore il 25 novembre del 2000 a Senigallia, dopo un anno di malattia, mentre lavorava alle serie \"Questo ricordo lo vorrei raccontare\" (2000), \"Ricordi di un ragazzo del '25\" e \"La domenica Prima\" (2000). \nA partire dall'anno 2001 il Circolo Fotografico Sannita di Morcone in provincia di Benevento istituisce un premio fotografico intitolato alla memoria di Giacomelli."}
{"id": "55983", "revid": "120557151", "url": "https://it.wikipedia.org/wiki?curid=55983", "title": "Oronzo", "text": "Origine e diffusione.\nContinua, tramite la pi\u00f9 arcaica forma italiana \"Oronzio\", il nome latino \"Orontius\", attestato solo a partire dall'epoca cristiana. Secondo alcune interpretazioni, \"Orontius\" potrebbe essere una forma alterata del nome \"Arontius\"; altre fonti invece lo considerano un derivato, in forma aggettivale o come gentilizio, dal nome dell'Oronte, un fiume della Siria (quindi \"dell'Oronte\", \"relativo all'Oronte\"). \nIl nome del fiume (in greco \u0384\u039f\u03c1\u03cc\u03bd\u03c4\u03b7\u03c2, \"Or\u00f3ntes\"), che venne portato anche da alcuni personaggi mitologici e da diversi re della dinastia armena degli Orontidi, \u00e8 di origine fortemente dubbia. Storicamente, gi\u00e0 ai tempi dei greci, erano diffusi accostamenti paretimologici, ad esempio a \u1f44\u03c1\u03bd\u03c5\u03bc\u03b9 (\"\u00f3rnumi\", \"slanciarsi\", \"muoversi velocemente\") o ad \u1f44\u03c1\u03bf\u03c2 (\"\u00f3ros\", \"montagna\"); l'origine, tuttavia, \u00e8 molto probabilmente iranica, forse riconducibile all'avestico \"aurwand-\" (\"prode\", \"eroe\").\n\u00c8 concentrato principalmente nel sud della Puglia, dove riflette il culto, di origine cinquecentesca, verso sant'Oronzo, patrono di numerose citt\u00e0 e paesi del Salento\nOnomastico.\nL'onomastico pu\u00f2 essere festeggiato in memoria di pi\u00f9 santi, alle date seguenti:"}
{"id": "55985", "revid": "1590", "url": "https://it.wikipedia.org/wiki?curid=55985", "title": "International Business Machines Corporation", "text": ""}
{"id": "55986", "revid": "1590", "url": "https://it.wikipedia.org/wiki?curid=55986", "title": "International Business Machines", "text": ""}
{"id": "55989", "revid": "1590", "url": "https://it.wikipedia.org/wiki?curid=55989", "title": "Big Blue", "text": ""}
{"id": "55990", "revid": "933835", "url": "https://it.wikipedia.org/wiki?curid=55990", "title": "Chemnitz", "text": "Chemnitz (IPA: , , dal 1953 al 1990 chiamata Karl-Marx-Stadt) \u00e8 una citt\u00e0 extracircondariale (\"kreisfreie Stadt\") tedesca di abitanti dello Stato federato (\"Land\") della Sassonia.\nTerza citt\u00e0 per popolazione del Land, dopo Lipsia e Dresda, e 28\u00aa dell'intera Repubblica federale, \u00e8 anche parte della regione metropolitana della Germania centrale (\"Metropolregion Mitteldeutschland\"), oltre a essere sede della direzione del Land della Sassonia (\"Landesdirektion Sachsen\"). \u00c8 stata scelta per essere capitale europea della cultura nel 2025 insieme a Nova Gorica.\nGeografia fisica.\nTerza citt\u00e0 per popolazione del suo Land dopo Lipsia e Dresda, Chemnitz si trova nella parte centro-meridionale della Sassonia, non lontana dal confine con la Repubblica Ceca. \u00c8 situata nel bacino dei Monti Metalliferi, la presenza del fiume (chiamato anch'esso Chemnitz) ha favorito lo sviluppo della citt\u00e0.\nA Chemnitz si possono trovare pi\u00f9 di mille ettari tra parchi, prati e boschi. Nel territorio comunale si trovano anche delle aree protette.\nEssendo situata vicino ai Monti Metalliferi, le precipitazioni sono elevate.\nStruttura della citt\u00e0.\nLa citt\u00e0 \u00e8 divisa in 39 localit\u00e0. Einsiedel, Euba, Gr\u00fcna, Klaffenbach, Kleinolbersdorf-Altenhain. Mittelbach, R\u00f6hrsdorf e Wittgensdorf si sono aggiunti a Chemnitz dopo il 1990 e quindi hanno dei diritti speciali.\nOrigini del nome.\nIl nome Chemnitz deriva da quello dell'omonimo fiume che scorre attraverso la citt\u00e0; tale toponimo, a sua volta, deriva dalla parola soraba \"Kamenica\", \"ruscello di pietra\". Diverse variazioni del nome sono attestate dal XII secolo, mentre la forma attuale con l'iniziale \"Ch\" al posto di \"K\" risale agli anni 1630. La citt\u00e0 venne rinominata Karl-Marx-Stadt dal 1953 al 1990 sotto la Repubblica Democratica Tedesca, in onore di Karl Marx, primo teorizzatore del comunismo.\nStoria.\nNel 1136 l'imperatore Lotario II costitu\u00ec vicino a Chemnitz il monastero St. Marien che ricevette il diritto di commercio nel 1143. Pi\u00f9 tardi, presumibilmente dopo il 1170, Federico I fond\u00f2 un abitato vicino al fiume, che fu spostato poco dopo. Fino al 1308 Chemnitz era una citt\u00e0 libera dell'Impero e gi\u00e0 nel medioevo un centro economico e del commercio.\nIl 13 novembre 1382 ebbe luogo a Chemnitz la suddivisione di Chemnitz, l'accordo cio\u00e8 fra gli eredi di Federico III, margravio di Mei\u00dfen e langravio di Turingia, per la spartizione della sua eredit\u00e0.\nVerso la fine del XVIII secolo Chemnitz divent\u00f2 un centro industriale con un forte potere economico, a Chemnitz-Harthau inizi\u00f2 nel 1798 la rivoluzione industriale in Sassonia. Chemnitz fu perfino chiamata \"Manchester della Sassonia\" o \"Ru\u00dfnitz\" (\"Ru\u00df\"=fuliggine). Un'azienda importante di quei tempi era per esempio la Wanderer (che produceva biciclette, macchine ecc.), la quale entr\u00f2 poi a far parte dell'Auto Union. A cavallo fra il XIX e il XX secolo, Chemnitz era la citt\u00e0 pi\u00f9 ricca della Germania. Nel 1877 il diritto di brevetto fu introdotto qui, e fu soprattutto grazie alle macchine prodotte a Chemnitz che fu introdotto il \"Made in Germany\" in Inghilterra.\nAlla fine della seconda guerra mondiale Chemnitz sub\u00ec attacchi aerei, perch\u00e9 vi erano costruiti i motori per i Panzer VI Tiger I. I bombardamenti inglesi del 13-14 febbraio e del 5 marzo 1945 distrussero soprattutto il centro, mentre i bombardamenti americani si concentrarono sulle stazioni e sulle fabbriche di armamenti. Su Chemnitz furono sganciate in totale 7.360 tonnellate di bombe. Salvo poche eccezioni, tutte le chiese ed edifici ufficiali del centro andarono distrutti, cos\u00ec come un quarto delle abitazioni. Quindi, finita la guerra, il centro fu ricostruito diversamente rispetto a com'era prima, per esempio alcune strade oggi non esistono pi\u00f9.\nSviluppo dopo il 1945.\nCon la suddivisione della Germania in due stati, uno nell'orbita dell'Europa occidentale e l'altro in quella sovietica, Chemnitz entr\u00f2 a far parte del secondo. Nel 1952 il nome di Chemnitz fu cambiato con un decreto in \"Karl-Marx-Stadt\". Invece di ricostruire la citt\u00e0 com'era prima, il governo volle costruire una citt\u00e0 simbolo del socialismo. Cos\u00ec anche la rete stradale fu ripianificata interamente, sebbene non tutti i piani siano poi stati realizzati.\nLa priorit\u00e0 era quella di costruire pi\u00f9 abitazioni: per questo, anche dopo la guerra, tanti edifici storici sono stati demoliti con lo scopo di avere pi\u00f9 spazio per costruire condominii, tipicamente in stile Plattenbau (piastre di calcestruzzo). Fra le aziende della DDR fondate dopo il 1945 si pu\u00f2 citare la Barkas, operante nel settore automobilistico.\nSviluppo dopo il 1990.\nIl 1\u00ba gennaio 1990, poco dopo la caduta del muro di Berlino, la citt\u00e0 riprese il vecchio nome di Chemnitz.\nDopo il 1990 il centro di Chemnitz, come unica grande citt\u00e0 della DDR, fu riprogettato nuovamente, in situazione paragonabile al dopoguerra. Alcuni architetti famosi, come Hans Kollhoff, Helmut Jahn (autore del Sony-Center a Berlino) e Christoph Ingenhoven, hanno disegnato bozzetti per un nuovo centro. Da allora, pi\u00f9 di 66 000 metri\u00b2 di supermercati e negozi sono stati costruiti, ma tuttora la ristrutturazione non \u00e8 del tutto terminata.\nIl 1\u00ba gennaio 1999 alla citt\u00e0 di Chemnitz vennero aggregati i comuni di Gr\u00fcna, Mittelbach, R\u00f6hrsdorf e Wittgensdorf.\nSociet\u00e0.\nReligione.\nL'80% degli abitanti \u00e8 ateo.\nChemnitz \u00e8 stata per secoli una citt\u00e0 protestante, successivamente si \u00e8 formata una comunit\u00e0 cattolica. All'inizio del XX secolo c'era anche una comunit\u00e0 ebraica. Durante la seconda guerra mondiale la sinagoga di Chemnitz fu distrutta e fu ricostruita solo nel 2002.\nEsiste anche una comunit\u00e0 musulmana, gruppi di testimoni di Geova e altre religioni minori.\nEconomia.\nDal 1995 sono nate pi\u00f9 di 7\u00a0000 nuove aziende nell'area di Chemnitz. Famose compagnie come IBM, ThyssenKrupp e Volkswagen hanno stabilimenti nella zona.\nTurismo.\nSono 215.000 i turisti che visitano Chemnitz ogni anno. In media, vi rimangono 2 giorni.\nInfrastrutture e trasporti.\nStrade.\nDue autostrade si snodano attraverso Chemnitz, l'A4 da Erfurt a Dresda che incrocia a Chemnitz l'A72 proveniente da Hof. Attualmente stanno lavorando su un prolungamento dell'A72 fino a Lipsia.\nFerrovie.\nChemnitz, attraverso la stazione di Chemnitz Hauptbahnhof, \u00e8 connessa tramite rete ferroviaria a Lipsia e a Dresda dal 1852. La rete fu costantemente ampliata, nel 1858 fino a Zwickau, nel 1866 fino a Annaberg, a Limbach-Oberfrohna nel 1872.\nOggi esistono collegamenti sulle tratte Dresda-Zwickau, Dresda-Hof-Norimberga, Chemnitz-Erfurt-G\u00f6ttingen. Ci sono altrettante connessioni per Lipsia, Vejprty, Aue, Stollberg, Burgst\u00e4dt e Hainichen. Attualmente i binari per Gr\u00fcna e Limbach-Oberfrohna non vengono usati, neanche per la spedizione di merci.\nAeroporti.\nA sud di Chemnitz si trova l'aeroporto Chemnitz-Jahnsdorf, che \u00e8 in corso di ampliamento, anche se attualmente non ci sono voli di linea.\nGli aeroporti vicini sono l'aeroporto di Dresda (80\u00a0km), l'aeroporto Lipsia/Halle (LEJ, 90\u00a0km) e l'aeroporto Lipsia-Altenburg (50\u00a0km), usato da Ryanair.\nAutobus e tram.\nPer il trasporti urbano ci sono 53 linee di autobus e quattro linee di tram.\nAmministrazione.\nGemellaggi.\nChemnitz \u00e8 gemellata con 12 citt\u00e0 nel mondo: \nSport.\nLa locale squadra calcistica \u00e8 il Chemnitzer, attualmente militante nella NOFV-Oberliga, quarta serie tedesca corrispondente all'italiana Serie D.\nLa squadra di pallacanestro \u00e8 il BV Chemnitz 99.\nLa squadra di pallavolo \u00e8 il Fighting Kangaroos - CPSV e milita attualmente nella 2. Bundesliga S\u00fcd - femminile serie B - Girone Sud tedesca."}
{"id": "55995", "revid": "392684", "url": "https://it.wikipedia.org/wiki?curid=55995", "title": "Coblenza", "text": "Coblenza (: ; in tedesco \"Koblenz\"; in francese \"Coblence\") \u00e8 una citt\u00e0 extracircondariale ( abitanti) della Germania situata nella parte settentrionale dello stato federato della Renania-Palatinato, nell'ovest del Paese. Per numero di abitanti \u00e8 la terza citt\u00e0 della Renania-Palatinato dopo Magonza e Ludwigshafen. Pur non facendone parte, \u00e8 il capoluogo amministrativo del circondario di Mayen-Coblenza.\nCoblenza \u00e8 una delle pi\u00f9 antiche citt\u00e0 tedesche: risale al 9 a.C. e nel 1992 ha festeggiato i suoi anni. L'antico nome latino della citt\u00e0 era \"Confluentes\" e deriva dalla sua posizione geografica: Coblenza si trova alla confluenza del Reno con la Mosella; in Italia la si \u00e8 chiamata infatti 'Confluenza' fino al diciottesimo secolo (\"Avisi italiani ordinarii e straordinarii dell'anno 1694.\" Vienna, 1695).\nDal 2002 alcune parti della citt\u00e0 fanno parte del Patrimonio dell'umanit\u00e0 dell'UNESCO in quanto comprese nella media valle del Reno. Anche il castello della citt\u00e0, parte del limes germanico-retico, dal 2005 fa parte del Patrimonio dell'umanit\u00e0. Coblenza, pur essendo una citt\u00e0 extracircondariale, ospita la sede amministrativa del circondario (\"Landkreis\") di Mayen-Coblenza.\nGeografia fisica.\nTerritorio.\nCoblenza \u00e8 situata in corrispondenza del cosiddetto \"angolo tedesco\" (\"Deutsches Eck\") una sorta di promontorio formato dalla confluenza dei fiumi Reno e Mosella.\nLa citt\u00e0 \u00e8 delimitata a sud dalle pendici del Hunsr\u00fcck, una propaggine del massiccio Renano e a ovest dalle colline del bacino del medio Reno a sua volta propaggini della catena dell'Eifel. \u00c8 situata a , il punto pi\u00f9 elevato del territorio cittadino e \u00e8 a \nCoblenza \u00e8 divisa in 28 quartieri, sette di questi costituiscono 6 distretti urbani mentre i restanti 21 non costituiscono unit\u00e0 amministrative.\nStoria.\nPreistoria.\nI primi insediamenti nell'area situata alla congiunzione dei due fiumi risalgono all'et\u00e0 della pietra (circa 9000 a.C.), nell'intera area urbana vi sono stati ritrovamenti di resti di insediamenti a partire dalla cultura di R\u00f6ssen fino ai celti. Nel 2005, nel corso di scavi effettuati presso la fortezza di Ehrenbreitstein \u00e8 stata rinvenuta una palizzata datata intorno al 1000 a.C., \u00e8 quindi presumibile che gi\u00e0 all'epoca il monte Ehrenbreitstein fosse fortificato.\nEpoca romana.\nNel corso delle guerre galliche contro i germani le truppe romane guidate da Giulio Cesare raggiunsero il Reno intorno al 55 a.C., costruirono tra Coblenza e Andernach un primo passaggio sul Reno. Resti di insediamenti sono stati rinvenuti nel centro della citt\u00e0 e attestano l'inizio della colonizzazione intorno al 20 a.C. Nell'anno 9 a.C. fu costruito un castello alla confluenza dei fiumi Reno e Mosella a protezione della strada fra Magonza-Colonia-Xanten chiamato \"Castellum apud Confluentes\". Il castello entr\u00f2 a far parte della Provincia romana della \"Germania Superior\".\nFurono edificati diversi ponti sul Reno e sulla Mosella: di uno di questi, costruito nel 49 e lungo circa sono tuttora visibili 51 dei 650/700 pali di quercia con punta ricoperta di metallo che ne costituivano la base.\nNel II secolo fu costruito un altro castello a protezione del limes germanico-retico, ma fu distrutto dai franchi nel 259. Poco a nord di Coblenza fu costruito un tempio dedicato a Mercurio e alla divinit\u00e0 gallico/celtica Rosmerta. Dai ritrovamenti di monete nell'area il tempio fu in uso fino al V secolo quando le truppe romane abbandonarono la regione.\nLa dominazione dei Franchi.\nAl crollo dell'impero Romano d'Occidente la citt\u00e0 fu conquistata dai Franchi e divenne una sede reale.\nIn seguito alla \"Divisio Regnorum\" di Carlo Magno (6 febbraio 806) Coblenza venne assegnata a suo figlio Carlo e alla morte di questi (814) la citt\u00e0 pass\u00f2 sotto il dominio di Ludovico il Pio.\nNell'830 vi furono delle rivolte fra i figli di Ludovico il Pio (Lotario I, Carlo il Calvo, Ludovico il Germanico) e tra i figli e il padre, vi fu una nuova suddivisione del regno e Coblenza pass\u00f2 a Carlo il Calvo nell'837. Questa nuova suddivisione provoc\u00f2 diversi disordini nel regno e nell'842, presso la Basilica di San Castore vi furono trattative tra i nipoti di Carlo Magno che portarono alla divisione del regno franco tramite il Trattato di Verdun nell'843. Coblenza, inserita nel regno di mezzo chiamato Lotaringia, venne assegnata a Lotario I. Nell'855 il regno di Lotario I fu diviso fra i tre figli (suddivisione di Pr\u00fcm) e Coblenza and\u00f2 a Lotario II, alla morte di questi (870) il regno di mezzo venne suddiviso tramite il trattato di Meerssen tra i fratelli di Lotario I (Ludovico il Germanico e Carlo il Calvo). La parte orientale nella quale era compresa Coblenza divenne dominio di Ludovico il Germanico, nell'882 la citt\u00e0 fu saccheggiata e distrutta dai Normanni. A partire dal 925 Coblenza entr\u00f2 a far parte del regno dei Franchi dell'est che in seguito divenne il Sacro Romano Impero.\nL'epoca dei principi-vescovi di Treviri.\n I territori nei quali si trova anche la citt\u00e0 di Coblenza entrarono quindi a far parte del principato vescovile di Treviri. Il monte Ehrenbreitstein, con una fortezza di nuova edificazione entr\u00f2 nel 1020 nei possedimenti dell'arcivescovo di Treviri, considerata una testa di ponte per i territori situati sulla rive destra del Reno e una delle rocche pi\u00f9 sicure, in epoche di conflitti vi venivano custoditi i tesori della regione e le reliquie, la Sacra Tunica vi venne custodita dal 1657 al 1794.\nIl 7 marzo 1138, in un sobborgo di Coblenza situato sulla parte opposta della Mosella, fu eletto sovrano lo Staufer Corrado III. Nell'ottobre del 1198 sul letto prosciugato della Mosella ebbe luogo la battaglia tra re Filippo di Svevia e re Ottone IV.\nNel 1216 il principe-vescovo Theoderich von Wied chiam\u00f2 in citt\u00e0 i Cavalieri teutonici regalando all'ordine parte dei terreni della basilica compreso l'ospedale. I cavalieri eressero la sede del baliato, dall'insediamento dei cavalieri questo luogo prese dapprima il nome \"Deutscher Ordt\" e in seguito \"Deutsches Eck\".\nNel 1250 inizi\u00f2 la costruzione della cinta muraria, e la prima citazione del consiglio cittadino risale al 1276, ma le tendenze autonomiste della citt\u00e0 furono spente, dopo una sanguinosa battaglia, dal principe-vescovo Diether von Nassau nel 1304. Con la Bolla d'oro del 1356 il principato vescovile di Treviri venne elevato a principato elettorale.\nNel XVII secolo Coblenza divenne citt\u00e0 di residenza del vescovo. Durante la guerra dei trent'anni la fortezza fu assediata (1632) dalle truppe francesi e tre settimane dopo la citt\u00e0 capitol\u00f2 e fu occupata, venendo poi liberata dalle truppe imperiali nel 1636. La citt\u00e0 fu nuovamente assediata dalle truppe di Luigi XIV nel 1688, che provocarono danni consistenti.\nXXI secolo.\nNel 2002 l'alta vallata del medio Reno \u00e8 stata dichiarata dall'UNESCO Patrimonio dell'umanit\u00e0 e parte della citt\u00e0 di Coblenza \u00e8 inclusa nella definizione, il centro storico, la residenza dei principi elettori, il castello di Stolzenfels, la vecchia rocca, la confluenza dei fiumi e l'antica fortezza prussiana.\nFa invece parte del Limes germanico-retico ed \u00e8 quindi patrimonio dell'umanit\u00e0 dal 2005 il castello difensivo risalente al I/III secolo situato a Koblenz-Niederberg.\nMonumenti e luoghi d'interesse.\nEdifici religiosi.\nA Coblenza vi sono numerose chiese ma tre sono le pi\u00f9 importanti: la chiesa di San Florin, la basilica di San Castore e la chiesa di Nostra Signora. Esse segnano infatti, con le loro alte torri, il profilo della citt\u00e0 vecchia.\nOrgani federali centrali.\nCoblenza \u00e8 sede dell'Archivio federale, l'archivio centrale di stato tedesco, che conserva anche documenti del Sacro Romano Impero.\nDal 1994 al 2012 ha avuto sede a Coblenza anche il Comando Operativo dell'Esercito tedesco (\"Heeresf\u00fchrungskommando\").\nEconomia.\nIndustria e servizi.\nCoblenza \u00e8 sede di numerose aziende operanti nell'industria e nei servizi. Ecco le principali:\nTrasporti.\nPer quanto riguarda i trasporti su strada, Coblenza si trova sotto l'incrocio di due autostrade: l'autostrada statale n. 61 e la n. 48, rispettivamente a ovest e a nord della citt\u00e0. La n. 48 collega la Bundesautobahn 1 alla Bundesautobahn 3. Inoltre la citt\u00e0 \u00e8 attraversata dalle strade statali 9, 42, 49, 416, 258 e 327.\nPer quanto riguarda invece il trasporto ferroviario la Stazione centrale (\"Hauptbahnhof\"), che si trova sulla riva sinistra del Reno, \u00e8 uno dei punti di fermata del sistema tedesco ad Alta velocit\u00e0 ICE, collegata alle linee Bonn - Magonza e Wiesbaden\u2013Colonia.\nAltri collegamenti con la rete ferroviaria ordinaria sono assicurati attraverso le stazioni di\nCoblenza-Ehrenbreitstein, Coblenza-G\u00fcls, Coblenza-L\u00fctzel, Coblenza-Moselwei\u00df e Coblenza centro.\nI collegamenti aerei sono assicurati attraverso l'Aeroporto di Colonia-Bonn, che dista circa un'ora di auto da Colonia, o con gli aeroporti di Francoforte sul Meno e Francoforte-Hahn, quest'ultimo collegato a Coblenza da un bus-navetta.\nCoblenza ha poi un suo, piccolo aeroporto, utilizzato per voli privati e d'affari, nel territorio di Winningen, a pochi minuti di auto dalla citt\u00e0.\nDal 2010 Coblenza dispone anche di un trasporto a fune, la cabinovia pi\u00f9 grande della Germania. Con una lunghezza di 890 metri collega la zona della Basilica di San Castore con la fortezza di Ehrenbreitstein. Si tratta di 18 cabine da 35 passeggeri l'una che possono trasportare circa passeggeri l'ora in ciascuno dei due sensi. La cabinovia fu installata per la Mostra nazionale dei fiori del 2011.\nPer non mettere in pericolo la zona protetta dall'UNESCO, Gola del Reno, fu concordato inizialmente un periodo di concessione limitato nel tempo. Il 19 giugno 2013, a Phnom Penh, nella 37\u00aa sessione plenaria dell'organizzazione, \u00e8 stato deciso che la concessione duri fino al 2026, termine oltre il quale la cabinovia dovr\u00e0 cessare definitivamente il servizio.\nSport.\nLa principale societ\u00e0 di calcio locale \u00e8 il TuS Coblenza.\nAmministrazione.\nGemellaggi.\nCoblenza \u00e8 gemellata con:"}
{"id": "55999", "revid": "1821847", "url": "https://it.wikipedia.org/wiki?curid=55999", "title": "Cacciatori-raccoglitori", "text": "Con cacciatori-raccoglitori, nelle scienze etnoantropologiche, si indicano quelle popolazioni il cui sistema di alimentazione ed economico si basa sulla caccia, pesca e sulla raccolta. Queste societ\u00e0 non praticano alcuna forma di agricoltura o allevamento, ma fanno leva unicamente sull'acquisizione e il prelievo di cibo dalla natura selvatica (sono perci\u00f2 dette societ\u00e0 acquisitive).\nIl sistema di \"caccia e raccolta\" fu l'unica forma di sostentamento degli uomini per anni nel Paleolitico. In virt\u00f9 del processo di domesticazione delle piante e degli animali, con la rivoluzione neolitica, l'uomo inizi\u00f2 a praticare anche l'agricoltura e l'allevamento, che, con il passare dei millenni, sostituirono questa economia primitiva. Tuttavia, non tutte le societ\u00e0 compirono tale passo e, comunque, non tutte allo stesso momento: portava infatti benefici, ma anche svantaggi e non era adatto o conveniente a tutti i territori. La separazione di questo sistema economico \u00e8 in parte teorica, in quanto, in realt\u00e0, diverse popolazioni hanno e/o possono usare contemporaneamente sia sistemi di caccia o di agricoltura a seconda dei periodi e delle convenienze. \nAncora oggi resistono societ\u00e0 di cacciatori-raccoglitori in territori dove la presenza delle societ\u00e0 agricole o industriali non li ha ancora spinti (pacificamente o con la forza) ad abbandonare l'organizzazione originaria. Tra queste societ\u00e0 figurano i Pigmei e i Boscimani africani, i Semang della Malesia e gli indios dell'Amazzonia.\nIn un report del 2009 vengono stimati ancora presenti nel mondo 410 milioni di raccoglitori di foresta o di savana, pi\u00f9 almeno 100 milioni di piccoli pescatori.\nNell'ideologia del materialismo storico, il sistema di caccia e raccolta costituisce la prima sottofase (fase selvaggia) del comunismo primitivo.\nLo stretto contatto con la natura di queste popolazioni ha condizionato il loro credo religioso in forme animiste."}
{"id": "56001", "revid": "827058", "url": "https://it.wikipedia.org/wiki?curid=56001", "title": "Siva (divinit\u00e0)", "text": "Siva (pi\u00f9 raramente Sciva; devanagari: \u0936\u093f\u0935, \"\u015aiva\"; adattato con grafia inglese in \"Shiva\"), \u00e8 una divinit\u00e0 maschile post vedica, erede diretta della divinit\u00e0 pre-aria, successivamente ripresa anche nei \"Veda\", indicata con i nomi di Pa\u015bupati e Rudra.\nFondamento, a partire dall'epoca Gupta, di sette mistiche a lui dedicate, Siva \u00e8 divenuto, in et\u00e0 moderna, uno dei culti principali dell'Induismo.\nOrigine e sviluppo del culto di Siva.\nLa divinit\u00e0 pre-aria proto-Pa\u015bupati.\nRicostruire l'origine del culto di questa importante divinit\u00e0 dell'India antica e moderna \u00e8 un compito arduo, che non ha trovato completamente concordi gli studiosi che se ne sono occupati. L'ipotesi formulata dall'archeologo John Hubert Marshall, secondo la quale i sigilli raffiguranti la divinit\u00e0 di un proto-Pa\u015bupati (il \"Signore degli animali\" dei \"Veda\") rinvenuti nella Valle dell'Indo (oggi in Pakistan) possano essere direttamente collegati alla successiva divinit\u00e0 di Siva, \u00e8 tuttavia oggi generalmente accettata.\nLa Civilt\u00e0 della valle dell'Indo fu una civilt\u00e0 fiorente nel sub-continente indiano tra il XXIX e il XX secolo a.C., quindi prima dell'invasione indoaria, che intervenne quando quella antichissima civilt\u00e0 era gi\u00e0 in declino da alcuni secoli.\nI sigilli raffiguranti questa divinit\u00e0 Pa\u015bupati rappresentano il dio in forma antropomorfica, con il pene eretto, in una postura \"yogica\" e il volto bovino o a tre facce munito spesso di un'acconciatura a forma di corna. In uno dei sigilli tale figura, posta su una pedana, \u00e8 circondata da un bufalo, un rinoceronte, un elefante e una tigre, sotto la pedana sono poste due capre (o forse cervi), mentre in alto sono visibili sette segni, probabilmente una scritta tuttora indecifrata.\nL'erudito Damodar Dharmananda Kosambi ha tuttavia criticato la lettura di Marshall, identificando in quelle di un bufalo le corna riportate nella acconciatura di Pa\u015bupati. Se tale critica risultasse fondata verrebbe a cadere il collegamento tra il Pa\u015bupati pre-ario e Siva, o il suo precursore vedico Rudra, in quanto l'animale collegato a queste due ultime divinit\u00e0 \u00e8 certamente il toro. Kosambi collega tuttavia ugualmente questo proto-Pa\u015bupati con Siva, ma tramite un Asura, il demone bufalo Mahi\u1e63\u0101sura, del quale per\u00f2, fa notare lo studioso David N. Lorenzen, abbiamo contezza di una presenza successiva di millecinquecento anni.\nLo stesso David Lorenzen, se ricorda che le tesi George Marshall sono generalmente accettate dagli studiosi, rimanda ad ulteriori scoperte sulle Civilt\u00e0 della Valle dell'Indo la prova inconfutabile di un collegamento diretto tra il proto-Pa\u015bupati dei sigilli della Valle dell'Indo, il Rudra vedico e, infine, il Siva post-vedico.\nLa divinit\u00e0 vedica Rudra-Siva.\nFra gli D\u00e8i vedici Rudra occupa un posto particolare: pi\u00f9 che far parte del pantheon sembra l'espressione di potenze demoniache, che popolano i luoghi selvaggi. Rudra \u00e8 descritto come imprevedibile, egli non ha amici fra gli altri d\u00e8i, \u00e8 scuro di pelle, col ventre e il dorso rossi, i capelli raccolti in trecce. Anche nei successivi \"Br\u0101hma\u1e47a\" Rudra continua a conservare quest'aspetto estremo: errabondo, \u00e8 escluso dal sacrificio, e le offerte a lui rivolte sono quelle che si gettano per terra (\"\u015aatapatha Br\u0101hma\u1e47a\", I, 7, 4, 9). Lo si chiama sia \"Siva\" (\"il Benevolo\") sia \"Hara\" (\"il Distruttore\"), ma anche \"Sha\u1e43kara\" (\"il Salvatore\"), \"Mah\u0101deva\" (\"il Grande Dio\"), o anche \"Signore delle bestie selvatiche\" (\"\u015aatapatha Br\u0101hma\u1e47a\", XII, 7, 3, 20): Pa\u015bupati.\nAlain Dani\u00e9lou, orientalista francese, nota che il termine sanscrito \"\u015biva\" (aggettivo: \"propizio\", \"favorevole\", \"benefico\") sia proprio, ed esclusivamente, di Rudra, il cui nome si aveva paura di pronunciare. Ci\u00f2 confermerebbe dunque l'ipotesi che il dio Siva altro non sia che l'evoluzione del dio vedico Rudra, ipotesi sulla quale concordano altri studiosi:\nAnche se la figura religiosa del dio post-vedico Siva sicuramente corrisponde per gli studiosi a quella del dio vedico Rudra, la natura di questa corrispondenza \u00e8 tuttavia controversa.\nArthur Berriedale Keith (1879\u20131944) ha sempre considerato lo sviluppo religioso e cultuale dal Rudra vedico al Siva post-vedico privo di qualsivoglia rottura di continuit\u00e0. In modo simile si posiziona Jan Gonda secondo il quale ci sarebbe uno sviluppo privo di discontinuit\u00e0 tra il Vedismo e il post Vedismo, nonch\u00e9 tra la figura di Rudra e quella di Siva. Di parere opposto \u00e8 invece il filologo e orientalista Louis Renou, per il quale le concezioni religiose pre-vediche e il Vedismo contengono delle evidenti rotture: sar\u00e0 piuttosto il tardo Induismo, sempre secondo questo autore, a recuperare parte dei contenuti religiosi pre-vedici e quindi pre-arii.\nJean Varenne, storico delle religioni e orientalista, se da una parte ricorda la misteriosit\u00e0 di questa divinit\u00e0 vedica, ne evidenzia l'importanza. Lo storico ricorda come Rudra significhi \"urlatore\", e come divinit\u00e0 sia collegata al bestiame pronto per il sacrificio (\"pa\u015bu-pati\", inteso come \"signore delle vittime\"), questo ne spiegherebbe l'ambiguit\u00e0 di positiva divinit\u00e0 del bestiame e il timore che poteva ispirare. Varenne nota anche come i nomi con cui si indicher\u00e0 successivamente Siva risalgano ai cento nomi di Rudra indicati in un celebre inno che lo riguarda contenuto nello \"Yajurveda\".\nIl \"Signore degli animali\" pre-ario (Pa\u015bupati) diviene dunque nei \"Veda\" \"Urlatore\" (Rudra) e dio degli animali sacrificati. Armato di arco vaga da solo tra le montagne, custodendo le greggi.\nIl nome di Rudra \u00e8 collegato alla radice verbale sanscrita \"rud\" (\"ululare\", \"urlare\", \"ruggire\", \"piangere\", \"lamentarsi\", \"gemere\") ma anche all'aggettivo, sempre sanscrito, \"rudhir\u00e1\" con il significato di \"rosso\" o \"rosso sangue\", il che collegherebbe questa divinit\u00e0 anche alle nuvole rosse della tempesta e al rumore del tuono. Alain Dani\u00e9lou fa notare come in lingua tamil, lingua tuttora in uso presso gli Stati del sud dell'India, territori dove l'influenza dei conquistatori ariani fu minore, \"rosso\" \u00e8 \"shev\", lasciando quindi ipotizzare la possibilit\u00e0 di una genesi differente del nome \"\u015aiva\".\nL'animale associato a Rudra \u00e8 il toro, simbolo, come la pioggia che lo accompagna grazie alla sua consorte P\u1e5b\u015bni (nome che indica un otre pieno d'acqua, con riferimento alla pioggia), della fertilit\u00e0.\nI quattro inni del \"\u1e5agveda\" dedicati a Rudra lo descrivono come un potente \"deva\" elargitore di beni ma pronto alla collera e distruttivo, armato di arco e di frecce, dedito a ferire mortalmente chiunque.\nSiva nelle \"Upani\u1e63ad\".\n\u00c8 soltanto nelle successive \"Upani\u1e63ad\" vediche, da quelle medie verso quelle pi\u00f9 recenti, che Siva viene menzionato con importanza e frequenza crescente, fino ad apparire come una delle maggiori divinit\u00e0, quale ad esempio \u00e8 mostrato nella \"\u015avet\u0101\u015bvatara Upani\u1e63ad\" (IV-II secolo):\nQuesto, fa notare lo storico delle religioni Mircea Eliade, non implica per\u00f2 che gi\u00e0 prima, nell'epoca vedica o anche in quella precedente, Rudra-\u015aiva non avesse, in alcuni ambiti, una sua supremazia fra gli d\u00e8i, essendo sia i \"Veda\" che i \"Br\u0101hma\u1e47a\" testi composti da un'\u00e9lite, aristocratica e sacerdotale, che di proposito ignorava il comportamento degli strati pi\u00f9 umili della popolazione, nei quali continuavano a sopravvivere elementi pre-ari.\nQuesta avversit\u00e0 sembrerebbe testimoniata, per esempio, da uno degli inni pi\u00f9 antichi del \"\u1e5agveda\" (VII, 21, 5), dove gli officianti invocano Indra affinch\u00e9 non consenta agli adoratori del fallo (\"\u015ai\u015bnadeva\") di accostarsi ai loro riti. (Il \"li\u1e45ga\", lett. \"segno\", ma anche \"fallo\", \u00e8, vedi oltre, uno degli attributi di Siva, simbolo tramite il quale il principio creatore del dio \u00e8 rappresentato e venerato.)\nDunque, conclude Dani\u00e9lou, \u00e8 l'antico culto di questo dio che riemerge, superando l'ostracismo degli invasori ariani e imponendo le proprie idee filosofiche e tecniche rituali anche alle caste pi\u00f9 elevate della popolazione indiana. \u00c8 principalmente nei sistemi filosofici dello Yoga, del Tantra e del S\u0101\u1e43khya, le tre vie della realizzazione, che si riconosce l'impronta di questa precedente conoscenza:\nNella \"Kaivalya Upani\u1e63ad\", Siva \u00e8 il \u00ab\"signore che tutto governa\"\u00bb (cap. 7); nella \"Taittir\u012bya Upani\u1e63ad\" \u00e8 \u00ab\"colui dal quale tutti gli esseri nascono e vi ritornano\"\u00bb (cap. 3, 1); nella \"Mu\u1e47\u1e0daka Upani\u1e63ad\" \u00e8 \u00ab\"il S\u00e9 interiore di tutti gli esseri viventi\"\u00bb (cap. 2, 1, 4), e le citazioni non si esauriscono con queste. Anche nel grande poema epico \"Mah\u0101bh\u0101rata\", la cui stesura finale \u00e8 comunque successiva alle \"Upani\u1e63ad\", Siva \u00e8 riconosciuto come \"Grande Dio \"(\"Mah\u0101deva\"), cui \u00e8 dovuta venerazione da parte di tutti, umani e d\u00e8i.\nIl Siva classico.\nIntroduzione.\nLa figura di Siva come una delle principali divinit\u00e0 ind\u00f9, Dio poliedrico, possessore di una elaborata mitologia e portatore di una metafisica sofisticata, prende corpo e si afferma infine coi \"Pur\u0101\u1e47a\", quei testi religioso-filosofici che espongono cosmologia e filosofia ind\u00f9 attraverso le narrazioni delle storie, testi trascritti all'incirca fra il III e il XII secolo.\nQuesto Siva \u00e8 il risultato di una progressione lenta ma ininterrotta, un'evoluzione in cui le caratteristiche del dio hanno finito per inglobare quelle di molti altri d\u00e8i, come Agni, Dio del fuoco, o Indra, Re del pantheon vedico, ma anche un vasto numero di divinit\u00e0 minori e locali connesse con il sesso, la morte e la fertilit\u00e0. La funzione distruttrice di Rudra si erge ora a dimensioni cosmiche: Siva non \u00e8 pi\u00f9 il collerico Rudra che nei \"Veda\" era implorato affinch\u00e9 non uccidesse uomini e bestiame: \u00e8 il Grande Dio (\"Mah\u0101deva\") che distrugge l'intero universo, \u00e8 Colui che salva il mondo ingoiando il veleno negli albori del tempo (\"N\u012blaka\u1e47tha\"), \u00e8 Colui che domina i cinque elementi (\"Panch\u0101nana\").\nL'appellativo Mah\u0101deva \u00e8 frequente nel \"Mah\u0101bh\u0101rata\", dove Siva appare come un dio che suscita inquietudine, il cui accedere al devoto \u00e8 descritto non come semplice apparizione ma invasamento, possessione (\"\u0101ve\u015ba\", termine che poi ricorrer\u00e0 nello scivaismo kashmiro).\nLa figura di Siva, nel corso del tempo come anche all'interno delle stesse tradizioni religiose, ha assunto valori e sembianze diverse, incarnando aspetti e significati che a volte appaiono contraddittori. Egli \u00e8 il pi\u00f9 calmo e perfetto tra gli asceti (\"mah\u0101yogin\"), ma \u00e8 anche lo sfrenato e sensuale danzatore cosmico (\"na\u1e6dar\u0101ja\"), colui che, nudo, tenta le mogli degli asceti; \u00e8 la forza che dissolve e distrugge i mondi, ma anche quella che li rigenera, li preserva e li sostiene; \u00e8 il genitore che taglia la testa al figlio, ma anche colui che dispensa felicit\u00e0 e benessere spirituale.\nQueste polarit\u00e0 possono dare l'impressione di aver a che fare con un coacervo di divinit\u00e0, oppure con un Dio mera coesistenza di opposti. Certamente alcuni aspetti del Dio sono inquadrabili secondo questa visione, come per esempio Ardhan\u0101r\u012b\u015bvara, met\u00e0 uomo met\u00e0 donna; ma in realt\u00e0, come fa notare l'indologa statunitense Wendy Doniger, Siva incarna tutti questi aspetti, perch\u00e9 tutti questi aspetti hanno un denominatore comune. Sulla contrapposizione fra ascetismo e sensualit\u00e0, cos\u00ec si esprime la studiosa:\n\"Tapas\", che letteralmente vuol dire \"calore\", \u00e8 adoperato nel \"\u1e5agveda\" col significato di \"sofferenza\", \"austerit\u00e0 religiosa\". Nello Yoga classico di Pata\u00f1jali, \"tapas\" \u00e8 una delle discipline dell'A\u1e63\u1e6d\u0101\u1e45ga Yoga, e indica il fervore che occorre profondere nel percorso spirituale. \u00c8 dunque questo \"calore\" che Doniger individua come elemento comune dell'ascetismo e dell'erotismo di Siva: l'ardore che anima lo spirito \u00e8, in fondo, lo stesso che accende il desiderio.\nInterpretazione simile \u00e8 anche quella dell'accademico italiano Raffaele Torella:\nI nomi di Siva.\nCome per altre divinit\u00e0, anche Siva \u00e8 chiamato, e spesso identificato, con innumerevoli appellativi o epiteti che si riferiscono ai suoi attributi e propriet\u00e0. Nello \"\u015aiva Pur\u0101\u1e47a\" sono elencati 1008 nomi. Alcuni fra i pi\u00f9 noti sono:\nIl termine \u00e8 adoperato nell\"incipit\" della \"Ha\u1e6dhayoga Prad\u012bpik\u0101\": \nAppellativo adoperato in alcune invocazioni per blandire e propiziarsi l'aspetto terribile o distruttore del dio.\nIl mito dell'androgino \u00e8 diffuso presso molti popoli, ma pi\u00f9 che androgino, o ermafrodito, Ardhan\u0101r\u012b\u015bvara \"\u00e8 ci\u00f2 in cui i contrari coesistono\" (una delle definizioni del divino date nelle \"Upani\u1e63ad\"). Nel \"Li\u1e45ga Pur\u0101\u1e47a\" si narra come Rudra fu creato nella forma di Ardhan\u0101r\u012b\u015bvara; successivamente egli si scisse in due, dando cos\u00ec origine a una dea poi incarnatasi col nome di Sat\u012b, che divenne l'amante di Rudra.\n\u00c8 l'aspetto pi\u00f9 spaventoso di Siva, quello che prova piacere nell'uccidere. Ma il termine \"bhairava\" ricompare anche in un aspetto di Siva proprio di alcune tradizioni tantriche, e corrisponde allo slancio mistico, al furore che accompagna la realizzazione (vedi il \"Vij\u00f1\u0101nabhairava Tantra\").\nNel \"Li\u1e45ga Pur\u0101\u1e47a\" (II, 12, 10) Bh\u012bma rappresenta l'etere, fonte di ogni esistenza.\nGli elementi sono le forze invisibili della natura, e infatti nella tarda mitologia Bh\u016btamat diventa anche \"Signore dei fantasmi\". Bh\u016btamat \u00e8 anche l'essere fisico o corpo di nutrimento (\"v\u0101n-maya-m\u016brti\").\nLa luna, attributo di molte raffigurazioni del dio, \u00e8 una luna al quinto giorno; e nel quinto giorno del mese lunare \u00e8 uso venerare o festeggiare Siva. 5 \u00e8 il numero di Siva, e il pentagono il suo poligono. La luna simboleggia anche la coppa che contiene il soma, la bevanda sacra di cui si parla nei \"Veda\". \nIl Gange \u00e8 fiume sacro presso i culti induisti.\nNarrano alcuni miti della creazione che il Desiderio fu ci\u00f2 che per primo si manifest\u00f2. La mente cerca di trasformare in parole le idee, e questo gi\u00e0 \u00e8 desiderio: il Signore del Desiderio \u00e8 l'immagine dell'essere mentale (\"mano-maya-m\u016brti\").\nIn alcune rappresentazioni il dio indossa una collana composta di teschi umani: quest'ornamento rammenta il suo aspetto distruttore.\nMolti sono i miti che descrivono Siva superiore agli altri d\u00e8i.\nSe nulla mutasse nel mondo sensibile, non sarebbe possibile percepire il tempo, e il tempo prima o poi distrugge ogni cosa: la vita si alimenta con la morte, e la morte \u00e8 vita che si dissolve: Siva, in quanto distruttore, \u00e8 dunque anche \"padrone del tempo\". Mah\u0101kala \u00e8 anche il \"tempo oltre il tempo\", il tempo senza divisioni che esisteva prima del tempo che ora possiamo sperimentare.\nLo Yoga, inteso come disciplina, ha come fine la realizzazione spirituale: tacitando la mente e i sensi, lo \"yogin\" scopre il proprio S\u00e9. Siva diventa quindi l'esempio primo per lo \"yogin\" in meditazione: \u00e8 in tal senso che il Dio \u00e8 definito Grande Yogin, o anche Signore dello Yoga (\"Yogi\u015bvara\") (vedi anche oltre). Dagli \"\u015aivas\u016btra\" leggiamo (III.25): \u00ab\"Diventa simile a \u015aiva\"\u00bb.\nQuesto appellativo \u00e8 adoperato nei \"Pur\u0101\u1e47a\" e nelle \"Upani\u1e63ad\" nel senso di \"Divinit\u00e0 della conoscenza trascendente\", o di \"Signore del sapere\". \nOltre il significato apparente (Siva \u00e8 immortale), c'\u00e8 un significato allegorico correlato con l'aspetto Mah\u0101yogin: lo \"yogin\" che ha raggiunto il punto pi\u00f9 elevato della meditazione, si trova perennemente immerso in uno stato di beatitudine.\nCon la creazione del mondo furono diffusi nettare e veleno, ma Siva ingoi\u00f2 quel veleno per proteggere il creato. Il veleno rest\u00f2 bloccato nella sua gola, per questo motivo il suo collo divenne di colore azzurro.\nIn questa forma Siva girovaga di notte per i campi crematori, indossa una collana fatta di teschi e nella mano porta una testa mozzata. L'aspetto \u00e8 quello degli asceti di una delle sette pi\u00f9 antiche dello scivaismo, i \"k\u0101p\u0101lika\" (\"uomini col teschio\"). Questa particolare forma di ascetismo tuttora sopravvive in India, presso Varanasi: sono gli \"aghori\", che almeno ritualmente, praticano il pasto di carne umana.\nL'epiteto, fa notare Alain Dani\u00e9lou, \u00e8 lo stesso del dio Dioniso: \"Nyktipolos\". Nel suo \"\u015aiva e Dioniso\", l'orientalista e storico delle religioni francese evidenzia numerosi paralleli fra questi due d\u00e8i, mostrando una stretta correlazione fra i rispettivi culti e miti, trovando punti di contatto nell'aspetto a volte antisociale; nell'eros e nella danza; nella ricerca dell'estasi e nella possessione divina; nell'essere, Siva e Dioniso, entrambe divinit\u00e0 della natura; nei riti spesso orgiastici; nella riservatezza di alcuni insegnamenti; eccetera.\nI cinque volti corrispondono sia ai cinque elementi grossi che costituiscono il mondo, sia ai cinque elementi sottili, sia ai cinque organi (o sensi) di azione. Ognuno di questi corrisponde a un appellativo secondo le relazioni: Aria-Tatto-Mano-\"\u012a\u015b\u0101na\"; Terra-Odorato-Organi escretori-\"Tatpuru\u1e63a\"; Etere-Udito-Parola-\"Aghora\"; Fuoco-Vista-Piede-\"V\u0101madeva\"; Acqua-Gusto-Organi sessuali-\"Sadyoj\u0101ta\". Le relazioni si rivelano significative per comprendere alcuni riti propri dello scivaismo.\nBestiame \u00e8 da intendersi anche in senso lato: esseri viventi. (vedi quanto detto sopra).\nUno degli aspetti distruttivi di Siva, quello che storicamente \u00e8 accertato per primo (vedi quanto detto sopra).Uno dei mantra pi\u00f9 noti rivolti a Siva, \u00e8 il \"Rudra mantra\":\u0950 \u0924\u094d\u0930\u093f\u092f\u092e\u094d\u092c\u0915\u0902 \u092f\u091c\u093e\u092e\u0939\u0947, \u0938\u0941\u0917\u0928\u094d\u0927\u093f\u0902 \u092a\u0941\u0937\u094d\u091f\u093f\u0935\u0930\u094d\u0927\u0928\u0902\u0909\u0930\u094d\u0935\u093e\u0930\u0941\u0915\u092e\u093f\u0935 \u092c\u0928\u094d\u0927\u0928\u093e\u0928\u094d \u092e\u0943\u0924\u094d\u092f\u094b\u0930\u094d\u092e\u094b\u0915\u094d\u0937\u093f\u092f \u092e\u093e\u092e\u0943\u0924\u093e\u0924\u094d\n\"O\u1e43 tryambaka\u1e43 yaj\u0101mahe sugandhi\u1e43 pu\u1e63\u1e6divardhanam urv\u0101rukam iva bandhan\u0101n m\u1e5btyor muk\u1e63\u012bya m\u0101m\u1e5bt\u0101t\"\n\"Veneriamo il Signore dai tre occhi, profumato, che d\u00e0 la forza e la libera dalla morte. Possa liberarci dai legami della morte.\"\nNel sistema religioso dello \u015aaivasiddh\u0101nta (corrente dualista dello scivaismo, secondo la cui teologia il Signore (\"pati\") e le singole anime (\"pa\u015bu\") sono eternamente distinte), in questa forma, Sada\u015biva, il Signore compie le cinque azioni: emana l'universo, lo conserva, lo riassorbe, si cela e si rivela per mezzo della grazia.\nFelicit\u00e0 \u00e8 da intendere quella che deriva dalla conoscenza trascendente.\nLa storia \u00e8 narrata nello \"\u015aiva Pur\u0101\u1e47a\": su richiesta del popolo degli Asura che aveva invocato Brahma, M\u0101y\u0101, l'architetto, edific\u00f2 tre citt\u00e0 volanti, una d'oro, una d'argento, l'altra di ferro. Le tre citt\u00e0 erano meravigliose e inespugnabili, solo Siva, dio che gli Asura veneravano, poteva distruggerle, e ci\u00f2 poteva avvenire soltanto nel momento in cui le tre citt\u00e0 si trovassero allineate nel cielo, evento che capitava ogni mille anni. Il giorno venne, e nonostante le implorazioni degli Asura, Siva, quando vide le tre citt\u00e0 allineate, scocc\u00f2 una freccia \u00ab\"che splendeva come innumerevoli soli\"\u00bb: le tre citt\u00e0 furono ridotte in cenere.\nUm\u0101 significa \"luce\", interpretato anche come \"pace della notte\". Spesso identificata con la Dea della Parola (V\u0101c) o anche con la dea P\u0101rvat\u012b, \u00e8 uno degli aspetti della Dea, quello della conoscenza.\nIl riferimento \u00e8 alle tradizioni tantriche dette \"della Mano Sinistra\", tradizioni che fondano la loro dottrina pi\u00f9 sugli aspetti corporei che intellettuali, rifuggono l'ascetismo e prediligono la sensualit\u00e0.\nGli aspetti.\nIl \"distruttore\".\nUno degli epiteti di Siva \u00e8 \"Hara\", che letteralmente significa \"Colui che porta via\", \"Colui che distrugge\". L'aspetto distruttivo, come si \u00e8 gi\u00e0 detto, \u00e8 da ricercarsi nelle origini dell'Induismo, negli inni vedici pi\u00f9 antichi, in cui era chiamato Rudra e dipinto come una deit\u00e0 terrifica e potente.\nCon la diffusione del concetto di Trim\u016brti, la figura di Siva \u00e8 stata identificata principalmente con il suo aspetto dissolutivo, e quindi rinnovatore (senza tuttavia dimenticare o trascurare gli altri aspetti). Nella Trim\u016brti Siva rappresenta la forza che \"riassorbe\" i mondi e gli esseri nel Brahman immanifesto, \u00e8 l'aspetto divino che \"conclude\" i cicli duali di vita-morte, per consentire a Brahm\u0101 (l'aspetto creativo) di iniziarne degli altri; \u00e8 anche il Signore che \"distrugge\" la separazione tra il S\u00e9 individuale (\"j\u012bv\u0101tman\") e il S\u00e9 universale (\"Par\u0101tman\"). L'appellativo di \"distruttore\" non \u00e8 quindi da intendersi in senso negativo, in quanto tale azione si esplica in realt\u00e0 contro ci\u00f2 che ostacola, oppure \u00e8 un aspetto della necessit\u00e0 stessa degli eventi: non \u00e8 possibile una \"creazione\" senza una precedente \"distruzione\".\nPoich\u00e9 la Trim\u016brti \u00e8 correlata anche coi tre \"gu\u1e47a\" (le tre tendenze, o qualit\u00e0 della manifestazione), come componente della Trim\u016brti ed in virt\u00f9 del suo appellativo di \"Distruttore\", Siva \u00e8 anche considerato l'aspetto divino preposto al controllo del \"tamas\", la tendenza \"disintegrante\", cui sono associate qualit\u00e0 come passivit\u00e0, inerzia, non-azione, ignoranza; qualit\u00e0 che si riferiscono al mondo sensibile, quello delle azioni cio\u00e8: solo tramite la non-azione, la rinuncia ai vizi come alle virt\u00f9, al bene come al male, \u00e8 possibile la realizzazione.\nIl \"beneaugurale\".\nIn netta contrapposizione con il suo aspetto \"distruttivo\", Siva \u00e8 anche considerato una delle deit\u00e0 pi\u00f9 benefiche tra tutti i Deva del pantheon induista. Come si \u00e8 visto sopra, lo stesso aggettivo \"\u015biva\" letteralmente significa \"favorevole\", \"propizio\"; mentre altri due epiteti con cui \u00e8 spessissimo invocato, \"\u015aa\u1e45kara\" e \"\u015aambu\", significano rispettivamente \"dispensatore di felicit\u00e0\" e \"luogo di felicit\u00e0\".\nNumerosissimi sono gli aneddoti mitologici che evidenziano la magnanimit\u00e0 di Siva, aspetto non meno noto e importante di quello distruttivo e rinnovatore. Egli rappresenta il dio amico e generoso, sempre pronto a fornire sostegno e aiuto di qualsiasi natura ai suoi devoti, soprattutto nei momenti di maggiore difficolt\u00e0; il dio personale, onnipotente e sempre disponibile, pronto ad intervenire in ogni momento; l'Universale, che per amore accorre in aiuto all'individuale; l'Amato perfetto, che non ha desideri se non la felicit\u00e0 dei devoti.\nQuesta \u00e8 anche una delle ragioni che spiegano l'enorme diffusione del culto di Siva: egli concorre a tutti gli aspetti della vita dell'aspirante spirituale, qualunque sia il suo percorso, aiutandolo e supportandolo sia sul piano fisico sia su quello spirituale.\nIl \"pi\u00f9 grande tra gli asceti\".\nSiva \u00e8 il Signore di tutti gli \"yogin\" (i praticanti dello yoga), l'asceta perfetto, simbolo del dominio sui sensi e sulla mente, eternamente immerso nella beatitudine (\"\u0101nanda\") e nel \"sam\u0101dhi\". \u00c8 il signore dell'elevazione che dona ai devoti la forza necessaria per perseverare nella propria disciplina spirituale (\"s\u0101dhana\"); \u00e8 il protettore degli eremiti, degli asceti, degli \"yogin\", dei \"s\u0101dhu\", di tutti quegli aspiranti spirituali che \u2013 con lo scopo di indagare sulla Verit\u00e0 e conseguire cos\u00ec la liberazione (\"mok\u1e63a\") \u2013 hanno scelto come stile di vita la rinuncia all'individualit\u00e0, al mondo, alla sua ricchezza e ai suoi piaceri.\nIn questa forma Egli prende i nomi di \"Yogi\u1e61vara\" (\"Signore degli yogin\"), \"Sada\u015biva\" (\"Siva l'eterno\") e \"Para\u015biva\" (\"Siva supremo\"), da molte tradizioni considerata la Sua forma ultima. Numerose icone e sculture lo ritraggono in questo particolare aspetto: perfettamente calmo e concentrato, raccolto in s\u00e9 stesso e immerso nella meditazione (\"dhy\u0101na\"), gli occhi chiusi per met\u00e0, con la schiena eretta, seduto nella posizione del loto.\nSiva Yogi\u1e61vara \u00e8 dunque per eccellenza il Deva della meditazione e dell'ascesi mistica, perfetto, eternamente immobile, eternamente beato, eternamente cosciente di s\u00e9, il simbolo stesso della trascendenza e dell'Assoluto. Questo \u00e8 sicuramente uno degli aspetti che hanno reso Siva una delle icone pi\u00f9 popolari, diffuse e adorate all'interno dell'Induismo.\nIl \"Signore del sonno\".\nSecondo gli \"Un\u0101di S\u016btra\" la parola \"\u015biva\" deriva dalla radice \"\u015b\u012bn\", che significa sonno:\nIl sonno cui qui si fa riferimento \u00e8 il sonno profondo, lo stato di \u00absonno senza sogni\u00bb, quello stato dell'esperienza in cui la mente (\"manas\") si \u00e8 \"fermata\", nel senso che non vi \u00e8 produzione di forme mentali, come invece avviene negli stati di \u00abveglia\u00bb, col pensiero che manipola soprattutto oggetti reali, e di \u00absonno con sogni\u00bb, dove la mente manipola soltanto oggetti mentali, soggettivi. Lo stato di sonno profondo ha quindi analogie con il cosiddetto \u00abquarto stato\u00bb (\"tur\u012bya\"), quello dello \"yogin\" in meditazione che, da sveglio, ha fermato la propria mente, l'incessante produzione di pensieri cio\u00e8, e sperimenta la pace della non-dualit\u00e0 con l'Assoluto, Brahman:\nIl \u00absonno senza sogni\u00bb ha, nella cosmologia \"ind\u00f9\", analogie anche con lo stato \u00abfine dell'universo\u00bb: quando tutti i mondi si sono dissolti perch\u00e9 \u00e8 prevalsa la tendenza disgregante (\"tamas\"), e non vi \u00e8 \"n\u00e9 esistenza n\u00e9 non esistenza\", tutto \u00e8 come in un sonno profondo, privo di sogni, e solo Siva resta, immobile (\"sth\u0101nu\"), indistruttibile (\"sada\u015biva\"), nel tempo oltre il tempo (\"mah\u0101kala\").\nIl \"Signore della danza\".\nSiva \u00e8 anche chiamato Na\u1e6dar\u0101ja, il \"Re della Danza\", e molte sono le rappresentazioni che hanno come soggetto il Dio danzante. La pi\u00f9 nota \u00e8 quella di Siva con quattro braccia all'interno di un arco di fuoco. La chioma del Dio \u00e8 intrecciata e ingioiellata e le ciocche inferiori si sollevano nel vento. Indossa pantaloni aderenti ed \u00e8 adorno di bracciali, orecchini, anelli, cavigliere e collane; una lunga sciarpa gli ondeggia attorno. Altri tipici attributi possono essere altres\u00ec presenti, come il teschio, il cobra, la luna crescente, eccetera. Una delle mani tocca l'arco di fuoco che lo circonda, un'altra indica il nano malvagio schiacciato sotto il suo piede destro; una terza mano regge il tamburo e l'ultima \u00e8 aperta in un gesto rassicurante; il piede sinistro \u00e8 sollevato. \u00c8 questa l'immagine pi\u00f9 popolare, e corrisponde alla danza detta \"n\u0101d\u0101nta\", quella che secondo tradizione Siva effettu\u00f2 a Chidambaram (o Tillai), nella foresta di T\u0101ragam per difendersi dai \"\u1e5d\u1e63i\" seguaci del M\u012bm\u0101\u1e43s\u0101 e dal nano che questi avevano creato per assalirlo.\nChidambaram era luogo considerato centro dell'Universo: il fatto che Siva si trovi l\u00e0 simbolegga, nella corrispondenza col microcosmo, che il luogo in cui Dio danza \u00e8 il centro dell'uomo, il suo cuore, e allora il messaggio simbolico diventa quello di liberare l'uomo dall'illusione e dalla nescienza:\nUn altro simbolismo della \"n\u0101d\u0101nta\" riguarda le cinque attivit\u00e0 cosmiche di Siva: \"creazione\" (il tamburo e il suono primordiale, l'O\u1e43), \"conservazione\" (la mano che d\u00e0 speranza), \"distruzione\" (il fuoco, nel senso anche di \"evoluzione\"), \"illusione\" (il piede sul suolo), \"liberazione\" (il piede sollevato): l'universo viene manifestato, preservato e infine riassorbito. La simbologia \u00e8 quindi quella dell'eterno mutamento della natura, dell'universo manifesto, che attraverso la danza Siva equilibra con armonia, determinando la nascita, il moto e la morte di ogni cosa.\nUn'altra danza di Siva \u00e8 la \"t\u0101\u1e47\u1e0dava\", associata pi\u00f9 esclusivamente al suo aspetto distruttivo: \u00e8 una danza pi\u00f9 selvaggia, eseguita nei campi crematori, e in genere Egli \u00e8 accompagnato da una Dea e da schiere di demoni saltellanti. La sua origine \u00e8, molto probabilmente, preariana, antecedente cio\u00e8 al periodo vedico. I campi crematori sono il luogo dove ogni illusione di dualit\u00e0 col divino \u00e8 annientata: il corpo e quindi l'Io vengono distrutti dalla danza \"t\u0101\u1e47\u1e0dava\".\nD'altro lato, la danza degli uomini pu\u00f2 essere e in alcuni casi \u00e8 un mezzo col quale potersi accostare al divino: si tratta di danze che non d\u00e0nno spettacolo, non hanno una funzione pubblica. Si pensi per esempio alle danze dei dervisci nel Medio Oriente, o alla danza estatica delle baccanti seguaci di Dioniso, o ancora alle \"k\u012brtana\", i canti di gloria ind\u00f9. Nei templi scivaiti \u00e8 prevista una sala della danza quale elemento essenziale, e un corpo di danzatrici fa parte del personale del tempio.\n\u015aivali\u1e45ga.\nIl \"li\u1e45ga\" (termine che significa \"segno\"), italianizzato in \"linga\" o anche \"lingam\", consiste in un oggetto (che pu\u00f2 essere di vari tipi di materiale) dalla forma cilindrica e rivolto verso l'alto. \u00c8 un simbolo fallico e del pari \u00e8 considerato una forma di Siva, in realt\u00e0 portatore di simbolismi pi\u00f9 complessi:\nIl culto del fallo \u00e8 un culto comune a molti popoli dell'antichit\u00e0, oltre che presso i popoli della civilt\u00e0 della valle dell'Indo (vedi sopra), anche nella Grecia di Dioniso, nell'Egitto di Osiride, presso i popoli celtici dell'Europa, a Cnosso, a Tebe, a Malta; e un simbolismo fallico \u00e8 stato ravvisato anche nei megaliti ritrovati in Bretagna, Corsica e Inghilterra. La funzione dell'organo genitale maschile \u00e8 la sua capacit\u00e0 di dare quel seme da cui poi la vita: si comprende quindi come le falloforie e l'adorazione di oggetti fallici (o di animali che ne ricordino la forma come il serpente o il pesce), possano avere il valore di una implorazione di fecondit\u00e0, e per estensione anche di fortuna e benessere. Ma nello scivaismo, accanto a questo aspetto pi\u00f9 terreno, si affianca il legame del fallo stesso col Dio: \u00e8 in quest'associazione, in questo passaggio che il simbolo fallico diventa \"li\u1e45ga\", oggetto sacro cio\u00e8, acquistando pertanto una valenza pi\u00f9 elevata. Nello \"\u015aiva Pur\u0101\u1e47a\" Siva afferma chiaramente la sua identit\u00e0 col fallo, sia esso simbolo o meno:\nSecondo i \"Pur\u0101\u1e47a\" la pi\u00f9 grande virt\u00f9 del \"li\u1e45ga\" \u00e8 la semplicit\u00e0, che si pone a met\u00e0 tra la venerazione delle icone e la loro assenza: il \"li\u1e45ga\" \u00e8 n\u00e9 con forma (\"r\u016bpa\") n\u00e9 senza forma (\"ar\u016bpa\"), come una colonna di fiamme, forma senza forma (\"ar\u016bpar\u016bpam\").\nLa propriet\u00e0 di produrre il seme vitale non \u00e8 per\u00f2 l'unica propriet\u00e0: l'organo sessuale maschile \u00e8 infatti in grado di dare piacere. Nei culti \"\u015baiva\" anche il piacere \u00e8 un aspetto del divino, anzi in non poche tradizioni tantriche quest'aspetto si colloca su un piano superiore rispetto a quello della procreazione. I figli di Siva e della sua amante (P\u0101rvat\u012b o Sat\u012b o Um\u0101) non sono generati da un amplesso, ma in altri modi: il dio e la dea sono uniti nell'estasi del piacere (\"\u0101nanda\"), ma il loro amplesso \u00e8 sterile.\nIl \"li\u1e45ga\" \u00e8 venerato sotto varie forme, alcune anche naturali, come la colonna di ghiaccio nella grotta di Amarn\u0101tha nel Kashmir, meta di pellegrinaggi molto popolari. La forma pi\u00f9 semplice di un \"li\u1e45ga\" \u00e8 quella di un pilastro cilindrico di pietra arrotondato in cima e collocato su una base; viene eretto preferibilmente in luoghi isolati o sulle montagne. In alcuni casi nella colonna fallica \u00e8 inciso un volto o un intero personaggio, spesso il \"li\u1e45ga\" \u00e8 addobbato in vari modi. Nei testi sacri \u00e8 descritto come costruire un \"li\u1e45ga\" e come posizionarlo, e ovviamente anche l'insieme della ritualit\u00e0 dei culti connessi. Piccoli \"li\u1e45ga\" possono essere portati al collo dai devoti come ciondoli di una collana.\nVa inoltre messo in evidenza che, considerati nell'insieme, il \"li\u1e45ga\" e il piedistallo su cui appoggia, costituiscono un simbolo composto, ambivalente, maschile e femminile insieme: l'estremit\u00e0 della colonna che punta verso l'alto, l'aspetto pi\u00f9 immediatamente visibile, \u00e8 il simbolo fallico vero e proprio; il piedistallo rappresenta invece l'organo femminile (\"yoni\"): \u00e8 l'unione degli opposti, \u00e8 Ardhan\u0101r\u012b\u015bvara, \u00e8 la coppia Siva-\u015aakti, \u00e8 il Dio nella sua forma completa.\nUn altro simbolismo messo in evidenza nel \"Li\u1e45ga Pur\u0101\u1e47a\" (I, cap. 47, 6 e segg.) \u00e8 coi tre d\u00e8i della Trim\u016brti: la sommit\u00e0 \u00e8 Rudra (e quindi Siva medesimo nel suo aspetto distruttivo); Visn\u00f9, inteso come principio femminile, \u00e8 al centro (il piedistallo su cui si erge la sommit\u00e0); Brahma sta alla base. Il \"li\u1e45ga\" \u00e8 situato, parzialmente, dentro lo \"yoni\" perch\u00e9 questa \u00e8 il potere che lo rende manifesto: \u00e8 la Natura cosmica (\"prak\u1e5bti\") nel cui membro pu\u00f2 manifestarsi l'Uomo cosmico (il \"Puru\u1e63a\"). La parte del \"li\u1e45ga\" dentro lo \"yoni\" rappresenta il principio divino velato dall'ignoranza, la parte esposta \u00e8 la divinit\u00e0 senza veli. Brahm\u0101 sta alla base a significare il risultato di questa unione cosmica fra \"prak\u1e5bti\" e \"puru\u1e63a\", fra materia e spirito: Brahm\u0101 \u00e8 il primo essere individuale, l'Essere immenso a sua volta origine del mondo percettibile, \u00e8 il riflesso della coscienza (\"cid\u0101bh\u0101sa\") depositato da Siva nel grembo della Natura non ancora evoluta, Visn\u00f9.\nFrequente \u00e8 la presenza del \"li\u1e45ga\" nelle Itih\u0101sa, i poemi epici induisti: ad esempio, nel \"Mah\u0101bh\u0101rata\", il grande guerriero Arjuna venerava il \"li\u1e45ga\" per ottenere Gandiva, il potente arco di Siva; nel \"R\u0101m\u0101ya\u1e47a\", il re R\u0101va\u1e47a chiese a Siva l\u0101tmali\u1e45ga\" per farne dono alla madre; il leggendario Markandeya e innumerevoli altri \"\u1e5b\u1e63i\" sparsi in tutte le regioni hanno venerato il \"li\u1e45ga\" dall'aspetto pi\u00f9 semplice. I \"\u1e5b\u1e63i\", i saggi veggenti, infatti erano soliti abbandonare ogni materialismo per ottenere la spiritualit\u00e0, e un po' di terra nella foresta era tutto ci\u00f2 di cui necessitavano per meditare e venerare la divinit\u00e0.\nSiva-\u015aakti.\nCon \"Siva-\u015aakti\" si intende la coppia di d\u00e8i Siva e \u015aakti considerati come un tutt'uno. Le tradizioni moniste dello scivaismo kashmiro considerano Siva la Coscienza assoluta, trascendente, non manifesta e inattiva, il substrato ultimo della totalit\u00e0; \u015aakti la Coscienza operativa, prima espressione del processo creativo, l'energia attiva in ogni manifestazione del cosmo. In una metafora molto usata nei testi induisti, Siva e \u015aakti sono come \u00ab\"il fuoco e la sua capacit\u00e0 di bruciare\"\u00bb, o come \u00ab\"lo specchio e l'immagine ivi riflessa\"\u00bb, a indicare quindi che si tratta di un'unica realt\u00e0, una coppia cosmica.\nE cos\u00ec si esprime il teologo e filosofo Abhinavagupta (X-XI sec.), sistematore delle tradizioni religiose del Kashmir:\nSu un piano simbolico pi\u00f9 immediato, Siva e \u015aakti rappresentano anche i principi maschile e femminile, e nelle tradizioni scivaite \u015aakti \u00e8 usualmente personificata dalla dea P\u0101rvat\u012b, compagna e sposa di Siva. Il significato \u00e8 quello della complementarit\u00e0 (e, quindi, della sostanziale unit\u00e0) degli opposti, un concetto analogo a quello di Yin e Yang della filosofia taoista: maschile e femminile, spirito e materia, intelligenza ed energia, pensiero ed azione, staticit\u00e0 e dinamismo, sono due met\u00e0 perfette e complementari di un \"Tutto cosmico\", la Creazione stessa.\nQuesta funzionalit\u00e0 reciproca la si pu\u00f2 cogliere anche nel modo in cui Siva e P\u0101rvat\u012b sono raffigurati: il primo \u00e8 un eremita, trasandato, con i capelli arruffati ed il corpo cosparso di cenere, vestito con pelli di animali; la consorte invece indossa abiti raffinati, \u00e8 delicata e adornata con gioielli di ogni tipo. Essi si fanno simboli rispettivamente della rinuncia e dell'abbondanza, dell'abbandono del mondo e della prosperit\u00e0, della povert\u00e0 e della ricchezza: gli opposti rappresentano l'onnipervadenza divina, che proprio in virt\u00f9 della sua immanenza pu\u00f2 manifestarsi in qualunque forma, maschile, femminile o androgina. Siva rappresenta l'immanifesto, \u015aakti il manifesto; Siva la staticit\u00e0, \u015aakti il dinamismo; Siva il senza forma, \u015aakti la forma; Siva la coscienza, \u015aakti l'energia. La radice di \u015aakti \u00e8 in Siva: l'uno \u00e8 il principio dell'immutabilit\u00e0, l'altra del cambiamento; \u015aakti \u00e8 cambiamento interno all'immutabilit\u00e0, mentre Siva \u00e8 il substrato immutabile che costituisce la base del cambiamento, la sua radice. L'esperienza di unit\u00e0 integrale tra l'immutabile e il mutevole rappresenta la dissoluzione della dualit\u00e0. In questo senso si pu\u00f2 affermare che Siva e \u015aakti concorrano alla medesima realt\u00e0, che \"siano\" la medesima realt\u00e0, e che quindi la forma ultima di Siva (nonostante egli sia usualmente ritratto con sembianze maschili) sia di tipo femminile e maschile al tempo stesso, ovvero li comprenda trascendendoli entrambi.\nIl toro Nand\u012b.\nNand\u012b, che vuol dire \"gioioso\", \u00e8 il nome di un toro di colore bianco (simbolo di purezza), veicolo di Siva. Pi\u00f9 che un semplice veicolo, Nand\u012b si pu\u00f2 considerare il costante e immancabile compagno di Siva in tutti i suoi spostamenti; tant'\u00e8 che in qualsiasi tempio a lui dedicato, di fronte al santuario principale, la presenza di una scultura di Nand\u012b \u00e8 una delle caratteristiche essenziali. Spesso \u00e8 raffigurato sdraiato a fianco al dio. Cos\u00ec come per Garu\u1e0da, la grande aquila veicolo di Visn\u00f9, nel corso dei secoli Nand\u012b ha acquisito un'importanza sempre maggiore, fino ad entrare nel pantheon induista come divinit\u00e0 a s\u00e9 stante; in India sono infatti presenti vari templi dedicati esclusivamente a lui.\nUn altro simbolismo associato all'animale \u00e8 quello dell'istinto sessuale. Prima di entrare nel tempio, i fedeli toccano i testicoli della statua. Siva dunque padroneggia gli istinti, indicando che la sessualit\u00e0 non va repressa, ma lasciata libera di esprimersi, di dare gioia (secondo il significato del nome).\nLa dimora.\nNei \"Pur\u0101\u1e47a\" Siva \u00e8 descritto risiedere nelle foreste, sulle montagne, oppure nelle grotte. Spesso girovaga nudo nei boschi eccitando le donne che vi abitano. Siva \u00e8 nudo perch\u00e9 nudi gli uomini vengono al mondo: la sua \u00e8 una nudit\u00e0 \"naturale\", in sintonia col fatto di avere dimora lontano dai centri abitati. Sua compagna \u00e8 P\u0101rvat\u012b, che vuol dire \"Figlia della montagna\". Si pu\u00f2 dire che \u00e8 la natura il tempio di Siva, e difatti alcuni riti \"\u015baiva\" sono celebrati nella foresta, o sulle sponde dei fiumi.\nGli avat\u0101ra.\nA differenza di Visn\u00f9, Siva non ha veri e propri \"avat\u0101ra\". Questo \u00e8 dovuto al fatto che, mentre Visn\u00f9 \"discende\" nel mondo attraverso i suoi \"avat\u0101ra\", Siva \"\u00e8\" nel mondo, manifesto attraverso tutte le forme vitali. Tuttavia, alcuni personaggi sono considerati parziali incarnazioni di Siva, come l'eroe del poema epico \"R\u0101m\u0101ya\u1e47a\", Hanum\u0101n (la storia dell'incarnazione \u00e8 narrata nello \"\u015aiva Pur\u0101\u1e47a\").\nOltre Hanum\u0101n, personaggio mitologico, la tradizione vuole che anche personaggi reali siano stati e siano tuttora considerati, in alcuni ambiti, \"avat\u0101ra\" del Dio. Lo storico delle religioni britannico David Lorenzen, nel ricordare che la dottrina degli \"avat\u0101ra\" \u00e8 una caratteristica peculiare delle tradizioni \"vai\u1e63\u1e47ava\", cio\u00e8 di quelle tradizioni che considerano Visn\u00f9 l'essere supremo, fa notare che nell'epoca medioevale quasi ogni grande saggio era considerato incarnazione di qualche divinit\u00e0, cosa che deve considerarsi una \u00ab\"degenerazione\"\u00bb della dottrina degli \"avat\u0101ra\". Lakul\u012b\u015ba (II sec.), fondatore della setta dei P\u0101\u015bupata, e il filosofo \u015aa\u1e45kara (VIII sec.) sono un esempio di tali personaggi.\nGli episodi mitologici.\nLa supremazia su Brahm\u0101 e Visn\u00f9.\nUn mito riportato in pi\u00f9 di un \"Pur\u0101\u1e47a\" narra che un giorno Brahma e Visn\u00f9 stessero discutendo su chi di loro due fosse il pi\u00f9 grande. In quell'istante si materializz\u00f2 una colonna di fuoco, e una voce misteriosa annunci\u00f2 che il pi\u00f9 grande di loro due sarebbe stato colui che, per primo, avesse trovato la fine della colonna stessa. Brahm\u0101 assunse la forma di un'oca selvatica e spicc\u00f2 il volo con lo scopo di trovare la sommit\u00e0, mentre Visn\u00f9, sotto forma di cinghiale, prese a scavare per trovarne la base. Cercarono a lungo e avanzarono molto, ognuno nella rispettiva direzione; tuttavia, per quanto si sforzassero, la colonna appariva senza fine. Allora Siva, cui apparteneva la voce misteriosa, si fece riconoscere: Visn\u00f9 ammise la propria incapacit\u00e0, Brahm\u0101 invece sostenne d'essere riuscito a raggiungere la fine della colonna: per questa menzogna fu da Siva condannato a non avere fedeli. Infatti in India i templi dedicati a Brahm\u0101 sono pochi.\nL'incenerimento di K\u0101ma.\nLa storia \u00e8 narrata, con varianti, in tutti i \"Pur\u0101\u1e47a\" \"\u015baiva\". Siva era immerso in meditazione quando K\u0101ma (il dio del Desiderio) tent\u00f2 di distoglierlo con una delle sue frecce amorose. Scherzo davvero maldestro: Siva apre il suo terzo occhio e all'istante incenerisce il malcapitato. Il prosieguo di questo mito sembra contraddire ci\u00f2 che la prima parte afferma: lo \"yogin\" non deve cedere alle lusinghe del desiderio amoroso, che \u00e8 dunque un ostacolo alla realizzazione.\nAvvenne infatti che P\u0101rvat\u012b, consorte di Siva, rimase molto addolorata per la morte di K\u0101ma, e allora il Dio, per compiacerla, fece risorgere K\u0101ma dalle proprie ceneri. La storia sembra voler dire che c'\u00e8 un tempo per la meditazione e un tempo per l'amore, che uno \"yogin\" non pu\u00f2 votarsi completamente alla castit\u00e0, ma nello stesso tempo che il mondo non pu\u00f2 essere privato del desiderio.\nIl figlio Skanda.\nSiva era da molto tempo in copula con P\u0101rvat\u012b, quando fu interrotto dagli d\u00e8i preoccupati dal fatto che il gigante T\u0101raka stesse distruggendo la Terra. Siva li ascolt\u00f2 e quindi lasci\u00f2 fluire il proprio sperma dichiarando che la soluzione sarebbe dipesa da chi lo avesse ingoiato. Il dio Agni, sotto forma di colomba, inghiott\u00ec lo sperma del Dio, ma P\u0101rvat\u012b, irata, volle che lo vomitasse: cos\u00ec fu, e allora tutti gli altri d\u00e8i ne furono impregnati, cosa che caus\u00f2 loro dolori atroci, spingendoli a rigettarlo a loro volta. Lo sperma penetr\u00f2 allora le mogli dei sette sapienti mentre facevano il loro bagno rituale. Per questo fatto i rispettivi mariti le ripudiarono, e esse rigettarono quindi lo sperma sulla cima del monte Himvat. Nemmeno il monte fu per\u00f2 capace di reggere l'ardore dello sperma di Siva, e fu costretto a riversarlo nel Gange. Fu cos\u00ec che, su una riva del fiume sacro, vide la luce Skanda (\"Getto di sperma\"). Il mito \u00e8 narrato nello \"\u015aiva Pur\u0101\u1e47a\".\nSkanda, duce degli eserciti degli d\u00e8i, \u00e8 descritto come molto bello, e come dio della bellezza \u00e8 venerato, divinit\u00e0 preferita dagli omosessuali. \u00c8 noto anche come Kum\u0101ra (\"l'Adolescente\"), o K\u0101rttikeya (\"Figlio delle Pleiadi\").\nIl figlio di Visn\u00f9 e Siva.\nVisn\u00f9 s'era travestito da incantatrice (Mohin\u012b) apparendo cos\u00ec molto attraente, tanto da sedurre lo stesso Siva che volle unirsi a lui. Mohin\u012b allora si difese manifestandosi per quello che era, ma Siva insistette ugualmente, finendo per rapirlo e unirsi a lui. Dai loro semi sparsi sul suolo nacque il Gange, ma anche un bambino, cui fu dato il nome di Arikaputtiran. La storia \u00e8 narrata nel \"Kanda pur\u0101\u1e47a\".\nSiva, padre furibondo.\nSiva e P\u0101rvat\u012b sono i genitori di K\u0101rttikeya e Ga\u1e47e\u015ba (o anche Ga\u1e47apati), il saggio Dio dalla testa di elefante al centro di culti di ampia diffusione e nell'India e nell'Indonesia. Sono molti i miti che narrano il ruolo di Siva nell'origine di questa particolare caratteristica.\nLa storia pi\u00f9 conosciuta \u00e8 probabilmente quella tratta dallo \"\u015aiva Pur\u0101\u1e47a\": una volta P\u0101rvat\u012b volle fare un bagno nell'olio, per cui cre\u00f2 un ragazzo dalla raschiatura della propria pelle e gli chiese di fare la guardia davanti alla porta di casa, raccomandando di non far entrare nessuno. Tornando a casa Siva trov\u00f2 sulla porta uno sconosciuto che gli impediva l'ingresso, si arrabbi\u00f2 e ordin\u00f2 ai suoi Ga\u1e47a (\"ribaldi\", compagni del dio, giovani sfrenati e stravaganti) di sbarazzarsi di quel ragazzo, ma costui ebbe la meglio. Anche altri d\u00e8i parteciparono allora alla disputa, ma senza successo. Fu allora che Siva decise di intervenire di persona decapitando il ragazzo col suo tridente. P\u0101rvat\u012b ne fu molto addolorata e Siva, per consolarla, ordin\u00f2 allora di sostituire quella testa con quella del primo essere vivente incontrato. Fu trovato un elefante, la cui testa fu unita al corpo del ragazzo; Siva resuscit\u00f2 cos\u00ec il ragazzo, lo pose a capo dei Ga\u1e47a e per questo lo chiam\u00f2 \"Ga\u1e47apati\" (\"Capo dei Ga\u1e47a\"), concedendogli che gli fosse dovuta adorazione da parte degli uomini prima di intraprendere qualsiasi attivit\u00e0. Ga\u1e47e\u015ba (nome che vuol dire anche \"Sovrano delle categorie\") \u00e8 infatti il Dio degli ostacoli (Vin\u0101yaka), ma anche il guardiano dei segreti del corpo.\nLa testa elefantina unita al corpo umano simboleggia l'identit\u00e0 fra microcosmo (l'uomo, piccolo essere) e macrocosmo (l'elefante, grande essere), concetto nucleare nell'induismo, e la parte umana, il corpo, si trova al di sotto della parte divina, la testa d'elefante. Il fatto che sia stato Siva a dare al corpo quella testa sta perci\u00f2 a significare la capacit\u00e0 del Dio di mostrare questa identit\u00e0 fra l'umano e il divino.\nSiva e la sua consorte Sat\u012b.\nIl mito, che riveste una certa importanza per la comprensione dello sviluppo delle tradizioni \"\u015baiva\", \u00e8 narrato sia nel \"Mah\u0101bh\u0101rata\" sia in pi\u00f9 di un \"Pur\u0101\u1e47a\". Dak\u1e63a, figlio del dio Brahm\u0101 e signore dell'arte rituale, aveva una figlia, Sat\u012b. Costei, attratta dalla bellezza e dalla forza ascetica di Siva, manifest\u00f2 il desiderio di volersi unire in matrimonio col Dio. Il padre espresse parere contrario: egli considerava Siva un personaggio bizzarro un \u00ab\"essere impuro, distruttore di riti e delle barriere sociali, che insegna i testi sacri agli uomini di basso rango\"\u00bb, ma alla fine acconsent\u00ec.\nUn giorno Dak\u1e63a decise di offrire una cerimonia sacrificale (\"yaj\u00f1a\"), alla quale invit\u00f2 tutti gli d\u00e8i tranne Siva stesso. Siva non se ne cur\u00f2, ma Sat\u012b ebbe il coraggio di recarsi presso il padre a protestare, e quest'ultimo come risposta inizi\u00f2 ad insultare sia lei che il marito. Infine, sconvolta e disonorata dalle parole del padre, Sat\u012b decise di commettere il suicidio, bruciandosi per mezzo del proprio potere yogico. Siva, appresa la notizia della morte di Sat\u012b, si infuri\u00f2 e nella forma terrificante di V\u012brabhadra irruppe sulla scena del sacrificio distruggendo ogni cosa, decapitando Dak\u1e63a e gettando infine la sua testa nel fuoco sacrificale. Gli altri d\u00e8i presenti al sacrificio pregarono Siva di avere piet\u00e0, e di restituire la vita a Dak\u1e63a. In alcune versioni si narra che Siva acconsent\u00ec e lo resuscit\u00f2; in altre che sostitu\u00ec la sua testa distrutta nel fuoco con quella di una capra.\nQuesto mito evoca il conflitto fra l'antico scivaismo, religione del popolo e della natura, col brahmanesimo, religione del sacrificio. Siva non appartiene al pantheon vedico, \u00e8 escluso dal sacrificio; Siva lo ostacola, cerca di annientarlo, ma nel momento stesso in cui \"brucia\" il sacrificio, in realt\u00e0 lo riconferma, lo porta a compimento affermandone l'appartenenza.\nNel \"Dev\u012bbh\u0101gavata Pur\u0101\u1e47a\", testo posteriore a quelli in cui il mito \u00e8 narrato, c'\u00e8 una continuazione: Siva, ancora sconvolto, prende sulle spalle il corpo della moglie e comincia a danzare. Gli altri d\u00e8i, molto preoccupati che la sua danza potesse avere conseguenze nefaste per il mondo, intervengono, e Visn\u00f9 smembra il corpo di Sat\u012b spargendone i pezzi per il mondo, finch\u00e9 Siva non si calma. I luoghi in cui caddero questi pezzi sono tuttora considerati luoghi sacri alla Dea (luoghi detti \"p\u012b\u1e6dha\").\nIl dono ad Arjuna.\nNel grande poema epico \"Mah\u0101bh\u0101rata\" (pi\u00f9 precisamente nel \"Vana Parva\") Indra, re degli d\u00e8i, consigli\u00f2 a suo figlio, l'eroe Arjuna, di propiziarsi Siva affinch\u00e9 quest'ultimo gli concedesse in prestito il proprio temibile arco (che aveva nome Gandiva). Arjuna aveva infatti bisogno delle armi pi\u00f9 forti dei Deva per sconfiggere i suoi malvagi cugini Kaurava nella guerra di Kurukshetra.\nArjuna intraprese cos\u00ec una serie di dure pratiche ascetiche, durante le quali non pens\u00f2 ad altri che a Siva, adorandolo nella forma di \"li\u1e45ga\", e rivolgendo a quest'ultimo la propria devozione. Siva, constatando la purezza dei suoi intenti, volle mettere alla prova il suo ardore guerriero: un giorno, il Pandava fu attaccato da un grande demone sotto forma cinghiale, cos\u00ec afferr\u00f2 il proprio arco e scagli\u00f2 una freccia. Siva, che nel frattempo aveva assunto la forma di un cacciatore (\"kir\u0101ta\"), scagli\u00f2 a sua volta una freccia che colp\u00ec il bersaglio nello stesso istante di quella di Arjuna. Il cinghiale cadde al suolo senza vita, ma Arjuna si accorse che qualcun altro aveva interferito con quello scontro.\nAccortosi della presenza del cacciatore, prese cos\u00ec a litigare con lui su chi avesse colpito la preda per primo, la discussione si anim\u00f2 rapidamente e i due ingaggiarono un feroce duello. Combatterono per lungo tempo, ma Arjuna per quanto si impegnasse non riusciva a sopraffare l'avversario. Stremato e ferito, medit\u00f2 su Siva invocando umilmente il suo aiuto. Quando riapr\u00ec gli occhi vide il corpo del cacciatore adornato da fiori e cap\u00ec che questi non era altri che lo stesso Siva. Arjuna si prostr\u00f2 ai suoi piedi, scusandosi per non averlo riconosciuto e per essersi addirittura scagliato in battaglia contro di lui. Siva gli sorrise rivelandogli il proprio vero intento: assicurarsi che Arjuna fosse qualificato per utilizzare la sua arma pi\u00f9 potente. Il Dio cos\u00ec gli promise che, prima dell'inizio della guerra, gli avrebbe consegnato l'arco ed insegnato ad usarlo, quindi scomparve.\nSiva nei culti attuali.\nScivaismo.\nPer i devoti di Siva, gli \"scivaiti\" o \"sivaiti\" (o anche \"sciaiviti\" o \"saiviti\", dall'aggettivo sanscrito \"\u1e63aiva\", \"devoto a Siva\"), Siva \u00e8 il Signore supremo che crea, mantiene e distrugge l'universo. Essi identificano Siva con \u012a\u015bvara (l'aspetto personale di Dio) e con la sua radice metafisica, ossia lo stesso Brahman (l'aspetto impersonale). In questa visione, \u00e8 da Siva che scaturiscono tutti gli altri Deva, suoi princ\u00ecpi ed emanazioni.\nLo scivaismo \u00e8 stato formulato secondo pi\u00f9 di un'interpretazione, da piccole sette a vasti movimenti religiosi, alcuni estinti, altri tuttora fiorenti, in India come in altri paesi del continente asiatico. Secondo queste scuole il mondo non \u00e8 che una manifestazione di Dio: ogni cosa \u00e8 Sua emanazione, evoluzione infinita e ininterrotta della Sua coscienza.\nBench\u00e9 caratterizzato da un forte senso della trascendenza, lo scivaismo \u00e8 nel suo complesso un grande movimento devozionale, nel quale il Dio \u00e8 venerato in molte forme e modi, e presso numerosi templi. Le forme principali di adorazione sono: \"Mah\u0101yogin\", \"Il grande yogin\"; \"Na\u1e6dar\u0101ja\", \"Il Signore della danza\"; il \"li\u1e45g\u0101\", il Suo \"segno\"; come capofamiglia, marito di P\u0101rvat\u012b, padre di Ga\u1e47e\u015ba e Skanda, e con il sacro toro Nand\u012b al loro fianco: aspetti, attributi e caratteristiche di cui si \u00e8 parlato nei precedenti paragrafi.\nAll'interno dello scivaismo occorre poi fare distinzione fra dottrine dualiste e dottrine moniste.\nFra le dottrine dualiste, lo \u015aaivasiddh\u0101nta \u00e8 quella pi\u00f9 nota e diffusa, attualmente soprattutto nel sud dell'India. Secondo la teologia dello \u015aaivasiddh\u0101nta il Signore (\"pati\") e le singole anime (\"pa\u015bu\") sono eternamente distinte. Il Signore, nella forma di Sada\u015biva, causa efficiente dell'universo, compie le cinque azioni fondamentali: emana l'universo, lo conserva, lo riassorbe, si cela e si rivela per mezzo della grazia.\nIl fine soteriologico \u00e8 la liberazione, intesa come liberazione dal ciclo delle reincarnazioni. Per gli adepti dello \u015aaivasiddh\u0101nta, la liberazione avviene soltanto con la morte, con la quale l'anima acquista uno stato superiore, ma pur sempre ontologicamente distinto da Siva, sempre che in vita si sia stati religiosi devoti e rispettosi. Una serie di iniziazioni e riti periodici consentono all'adepto (\"s\u0101dhaka\") di seguire questo percorso. Da notare che la via \u00e8 riservata soltanto agli uomini: le donne vi accedono indirettamente, attraverso il proprio marito. La \"bhakti\" (\"devozione\") del religioso \u00e8 caratterizzata da un accentuato trasporto amoroso verso Dio e da una condotta sociale che vede al primo posto l'aspetto devozionale e ritualistico.\nLa dottrina monista \u00e8 principalmente quella dello scivaismo kashmiro, insieme di movimenti dalle spiccate caratteristiche tantriche, sviluppatosi verso gli ultimi secoli del I millennio e che si \u00e8 evoluto in quattro scuole fondamentali: Trika, Krama, Spanda e Pratyabhij\u00f1\u0101. Queste scuole, con l'invasione musulmana del Kashmir nell'XI secolo, si estinsero quasi del tutto.\nVanno inoltre menzionati i Li\u1e45g\u0101yat (\"Coloro che portano il \"li\u1e45ga\"\"), membri di una corrente religiosa devozionale fondata nel XII secolo dell'era attuale da Basava. Costoro rifiutano il culto templare, la pratica ascetica e l'adorazione di icone, fatta eccezione del \"li\u1e45ga\" (che portano anche come pendente attorno al collo). Essi confidano che la morte li unir\u00e0 a Siva senza pi\u00f9 reincarnarsi. I Li\u1e45g\u0101yat seppelliscono i loro morti, allontanandosi dall'ortoprassi anche in questo.\nSiva nelle tradizioni tantriche.\nIl culto di Siva che si rif\u00e0 alla \"\u015avet\u0101\u015bvatara Upani\u1e63ad\", al \"Mah\u0101bh\u0101rata\" e soprattutto ai non pochi \"Pur\u0101\u1e47a\" che ne descrivono gesta e attributi (come il \"Li\u1e45ga Pur\u0101\u1e47a\" e lo \"\u015aiva Pur\u0101\u1e47a\", per citare i pi\u00f9 noti) \u00e8 in genere etichettato come \"movimento \"\u015baiva paur\u0101\u1e47iko\". Accanto a questo movimento, che rientra nell'ambito dell'ortodossia vedica e \"sm\u0101rta\" e che oggi rappresenta il vasto culto popolare di Siva, esiste un altro insieme di movimenti che invece da quell'ortodossia se ne discosta e del quale fanno parte tradizioni tantriche. L'indologo Alexis Sanderson, in \"Shaivsim and the Tantric Tradition\", differenzia ulteriormente il movimento \"\u015baiva non paur\u0101\u1e47iko\" parlando di \"atim\u0101rga\"\" (\"cammino esteriore\") e \"mantram\u0101rga\" (\"cammino dei mantra\").\nAlcune delle tradizioni del \"mantram\u0101rga\" (cosiddetto per l'uso particolare dei mantra) sono: K\u0101p\u0101lika, Aghora, \u015aaivasiddh\u0101nta (nella sua forma originaria, poi evolutasi verso forme devozionali e \"atim\u0101rga\"). Mentre nell\"atim\u0101rga\" abbiamo: P\u0101\u015bupata, L\u0101kula, K\u0101l\u0101mukha, Li\u1e45g\u0101yat.\nElementi comuni, e distintivi, di tutte queste tradizioni tantriche sono innanzitutto l'organizzazione settaria, e quindi l'esistenza di riti di affiliazione (\"d\u012bk\u1e63\u0101\") e osservanze comuni che fanno della setta un circolo chiuso e riservato; poi una trasmissione diretta del sapere da guru a discepolo, fra i quali si stabilisce un rapporto devozionale; infine il ricorso a forme di culto e percorsi spirituali che nella forma si discostano, a volte anche molto, dal dharma e dalla purezza vedica.\nAd esempio l'adorazione (\"p\u016bj\u0101\") del \"li\u1e45ga\", pur essendo univocamente intesa come forma di culto del Dio nella sua manifestazione come \"segno\", pu\u00f2 seguire essenzialmente due cerimoniali differenti, a seconda che il devoto sia un affiliato tantrico oppure segua forme di culto \"paur\u0101\u1e47ika\".\nMentre per gli \"\u015baiva paur\u0101\u1e47ici\" i testi di riferimento restano i \"Veda\", i \"Pur\u0101\u1e47a\" e alcune \"Upani\u1e63ad\" tarde, per gli altri esiste un altro ben nutrito \"corpus\" di testi: i \"Tantra\", gli \"\u0100gama\" e le \"Sa\u1e43ith\u0101 \" non vediche, tutte opere composte, o comunque messe per iscritto, a partire dalla seconda met\u00e0 del I millennio della nostra era:\nDal punto di vista filosofico, all'interno di questi movimenti \"\u015baiva non paur\u0101\u1e47ici\" \u00e8 poi possibile operare una distinzione fra sistemi dualisti e sistemi non dualisti. Per lo \u015aaivasiddh\u0101nta, Siva, adorato nella forma di \u015aada\u015biva (Siva l'eterno), \u00e8 il Signore (\"pati\") che emana l'universo, lo conserva, lo riassorbe, si cela e si rivela per mezzo della grazia. Le anime individuali (\"pa\u015bu\") sono eternamente distinte dal Signore (causa efficiente), e nel mondo agisce la Sua potenza, \"m\u0101y\u0101\" (causa materiale). L'unico contatto fra le anime e Dio si ha nella grazia divina. Questa tradizione, che nella sua forma originaria aveva spiccate caratteristiche tantriche, si \u00e8 poi evoluta verso forme pi\u00f9 classiche, prediligendo l'aspetto devozionale del percorso salvifico: in questa forma, della quale si \u00e8 gi\u00e0 accennato, lo \u015aaivasiddh\u0101nta \u00e8 tuttora fiorente soprattutto nel sud dell'India.\nLe altre tradizioni tantriche \"\u015baiva\" sopra menzionate, molte delle quali oggi estinte o sopravviventi soltanto in sette sporadiche, hanno dato luogo ad altre sette, movimenti pi\u00f9 ampi e infine scuole esegetiche, fra le quali \u00e8 di gran lunga pi\u00f9 importante, per la profondit\u00e0 delle speculazioni filosofiche e anche per l'influenza negli ambienti dell'ortodossia brahmanica dell'epoca, quell'insieme di scuole che si svilupp\u00f2 nel Kashmir verso la fine del I millennio, noto come scivaismo tantrico non dualista o anche scivaismo kashmiro:\nFanno parte di queste scuole filosofi quali Vasugupta, Bha\u1e6d\u1e6da Kalla\u1e6da, Utpaladeva, Som\u0101nanda, Abhinavagupta, Jayaratha, K\u1e63emar\u0101ja e altri minori. Tutte queste scuole sono moniste: Siva \u00e8 il Signore assoluto (Parame\u015bvara o Mahe\u015bvara); e l'assoluto, l'universo e i singoli individui, sono identici, nel senso che tutto \u00e8 manifestazione di Dio, Siva, Sua emissione. Siva Parame\u015bvara \u00e8 pura coscienza, e il fine soteriologico delle scuole, la liberazione (\"mok\u1e63a\"), \u00e8 il \"ricongiungimento\" della propria coscienza, umana, con quella universale, divina; cio\u00e8 il \"riconoscimento\" della propria natura; il diventare un liberato in vita (\"j\u012bvanmukti\"). Fra le varie scuole sussistono alcune differenze di interpretazione e soprattutto diversit\u00e0 di pratiche. Tratto comune, oltre l'impianto filosofico del monismo, \u00e8 invece il concetto di \"\u015bakti\", cio\u00e8 l'\"energia\" divina, quella potenza con la quale Siva opera nel cosmo, da Lui non disgiunta. Sull'argomento, con questa metafora si esprime un testo fondamentale di queste scuole:\nIn alcune tradizioni questa \"\u015bakti\" \u00e8 personificata in una o pi\u00f9 dee, divenendo cos\u00ec anche oggetto di culto. Centrale \u00e8 per esempio il ruolo della dea K\u0101l\u012b, considerata \"cuore\" di Siva nella scuola del Trika, ma anche Sovrana assoluta nelle tradizioni \"\u015b\u0101kta\".\nCome prima accennato, le scuole dello scivaismo kashmiro sono quattro:\nSiva nelle tradizioni \"\u015b\u0101kta\".\nNelle tradizioni \"\u015b\u0101kta\" la Dea, energia (\"\u015bakti\") creatrice di ogni cosa e animatrice di ogni aspetto nel mondo, \u00e8 adorata, nelle sue numerose forme, quale Essere supremo. Secondo un modo di dire comune presso i devoti della Dea, Siva senza \u015aakti \u00e8 \"\u015bava\", termine che sta per \"cadavere\".\nSebbene queste tradizioni possano considerarsi come uno sviluppo particolare di alcune sette \"scivaite\", sette essenzialmente tantriche, in esse gli altri deva, come Visn\u00f9 o lo stesso Siva, sono relegati in un ruolo ausiliario e spesso esclusi dai culti.\nAlla Dea sono infatti assegnati sia l'aspetto puramente trascendente sia quello immanente, come mette in evidenza lo storico delle religioni C. MacKenzie Brown:\nIn alcune pratiche seguite da queste tradizioni gli adepti perseguono l'attivazione della \"ku\u1e47\u1e0dalin\u012b\", la \"\u015bakti\" che si ritiene risiedere nel corpo umano presso il primo \"cakra\" (detto \"m\u016bl\u0101dh\u0101ra\"), per condurla fino all'ultimo \"cakra\" e conseguire cos\u00ec la liberazione. Nell'ultimo \"cakra\" (detto \"sahasr\u0101ra\") \u00e8 ritenuto risiedere Siva. Secondo queste tradizioni, quando Ku\u1e47\u1e0dalin\u012b-\u015aakti si unisce a Lui nel \"cakra\" della corona, si accede a uno stato di beatitudine dove il tutto viene percepito come uno, trascendendo cos\u00ec il cosmo, la mente, lo spazio e il tempo.\nSiva nel \"vai\u1e63\u1e47avismo\" e nel \"k\u1e5b\u1e63\u1e47aismo\".\nSecondo i devoti di Visn\u00f9, i \"vai\u1e63\u1e47ava\", o presso i \"k\u1e5b\u1e63\u1e47aiti\", per i quali \u00e8 invece K\u1e5b\u1e63\u1e47a a essere considerato l'Essere supremo, Siva \u00e8 un devoto di Visn\u00f9 o K\u1e5b\u1e63\u1e47a, rispettivamente, o una emanazione del Dio. Per sottolineare questa supremazia i devoti evidenziano alcuni passaggi dai \"Pur\u0101\u1e47a\" o altri testi. Per esempio in questo passo, dove Govinda \u00e8 appellativo di K\u1e5b\u1e63\u1e47a (\"Protettore delle vacche\") e \u015aambu di Siva (\"Luogo di felicit\u00e0\"), leggiamo:\nOppure, nel \"Bh\u0101gavata Pur\u0101\u1e47a\", \u00e8 Siva medesimo che glorifica K\u1e5b\u1e63\u1e47a nel suo aspetto Sa\u0144kar\u1e63a\u1e47a:"}
{"id": "56003", "revid": "74801", "url": "https://it.wikipedia.org/wiki?curid=56003", "title": "Cottbus", "text": "Cottbus (sino agli inizi del XX secolo nota anche con la grafia di \"Kottbus\", in basso sorabo Ch\u00f3\u015bebuz) \u00e8 una citt\u00e0 extracircondariale di abitanti situata nel Land di Brandeburgo, in Germania. La targa automobilistica \u00e8 CB.\n\u00c8 la seconda citt\u00e0 del \"Land\", dopo la capitale Potsdam.\nGeografia fisica.\nCottbus \u00e8 situata sulle rive della Sprea, presso la foresta dello Spreewald, a a sud-est di Berlino.\nStoria.\nL'insediamento di Cottbus \u00e8 stato stabilito nel X secolo, quando i Sorbi eressero un castello su un'isola di sabbia nel fiume Sprea. La prima menzione scritta del nome della citt\u00e0 \u00e8 stata nel 1156. Nel XIII secolo dei coloni tedeschi si stabilirono nella citt\u00e0 e, successivamente, vissero fianco a fianco con i Sorbi. Nel medioevo Cottbus era nota per la produzione di lana e tendaggi, che venivano esportate in tutto il Brandeburgo, Boemia e Sassonia. Nel 1462 Cottbus \u00e8 stata acquisita dalla Margraviato di Brandeburgo, mentre nel 1701 la citt\u00e0 divenne parte del Regno di Prussia, come exclave nell'elettorato di Sassonia.\nNel 1815 i distretti circostanti di Alta e Bassa Lusazia sono stati ceduti dal Regno di Sassonia alla Prussia. Dal 1949 fino alla riunificazione tedesca nel 1990, Cottbus faceva parte della Repubblica Democratica Tedesca. Nel 1993 vennero annessi alla citt\u00e0 i comuni di Branitz, Dissenchen, D\u00f6bbrick, Kahren, Merzdorf, Sielow e Willmersdorf. Nel 2003 vennero annessi alla citt\u00e0 i comuni di Gro\u00df Gaglow, Gallinchen e Kiekebusch.\nMonumenti e luoghi d'interesse.\nNella citt\u00e0 si trova il parco Branitz, concepito nel 1850 da Hermann von P\u00fcckler-Muskau su modello dei parchi inglesi.\nCultura.\nCottbus \u00e8 uno dei centri principali della minoranza lusaziana inferiore. I cartelli stradali sono bilingui, vi \u00e8 un liceo dove il lusaziano viene insegnato, ma capita raramente di sentire parlare lusaziano gli abitanti di Cottbus. Una delle sue pi\u00f9 illustri cittadine \u00e8 stata la prima fotografa professionale tedesca, Bertha Wehnert-Beckmann, che qui nacque nel 1815.\nGeografia antropica.\nCottbus \u00e8 divisa nei 19 quartieri (\"Stadtteil\") di Mitte/Srjej\u017a, Sandow/\u017dandow, Merzdorf/\u017dylowk, Dissenchen/De\u0161ank, Branitz/Roge\u0144c, Kahren/K\u00f3rje\u0144, Kiekebusch/Kibu\u0161, Spremberger Vorstadt/Grodkojske p\u015bedm\u011bsto, Madlow/M\u00f3d\u0142ej, Sachsendorf/Knorawa, Gro\u00df Gaglow/Gogolow, Gallinchen/Go\u0142ynk, Str\u00f6bitz/Strobice, Schmellwitz/Chmjelow, Saspow/Zaspy, Skadow/\u0160k\u00f3dow, Sielow/\u017dylow, D\u00f6bbrick/Depsk e Willmersdorf/Rogozno.\nDi questi, Branitz, Dissenchen, D\u00f6bbrick, Gallinchen, Gro\u00df Gaglow, Kahren, Kiekebusch, Merzdorf, Sielow, Skadow e Willmersdorf hanno lo status di frazione (\"Ortsteil\") e sono amministrati da un consiglio locale (\"Ortsbeirat\").\nAmministrazione.\nIl consiglio comunale conta attualmente, oltre al sindaco, 50 membri. Le ultime elezioni comunali si sono svolte il 28 settembre 2008.\nGemellaggi.\nCottbus \u00e8 gemellata con:\nSport.\nLa squadra di calcio cittadina \u00e8 l'Energie Cottbus che vanta sei partecipazioni alla Bundesliga, l'ultima nella stagione 2008-2009. Gioca le sue partite interne nello Stadion der Freundschaft."}
{"id": "56004", "revid": "123781780", "url": "https://it.wikipedia.org/wiki?curid=56004", "title": "Programma Vostok", "text": "Il Programma Vostok (, lett. \"Oriente\") fu il primo progetto sovietico di missioni spaziali umane che riusc\u00ec, per la prima volta nella storia, a portare un uomo nello spazio. Dal programma fu sviluppata la navicella Vostok e vennero adattati dei missili ICBM alla missione, che diventarono i razzi Vostok. La serie di prototipi Vostok, port\u00f2 in orbita almeno cinque animali e un manichino, oltre a Jurij Gagarin.\nNegli anni dal 1961 al 1963 furono eseguite sei missioni equipaggiate. Il 12 aprile 1961, Jurij Gagarin divenne il primo essere umano a volare nello spazio a bordo della Vostok 1. Valentina Tere\u0161kova, volando a bordo di Vostok 6 il 16 giugno 1963, fu la prima donna a raggiungere lo spazio. Ogni singola missione equipaggiata di questo programma rappresent\u00f2 il raggiungimento di un importante traguardo nell'esplorazione spaziale:\nLe capsule spaziali Vostok erano state costruite esclusivamente monoposto. Erano lanciate mediante il razzo vettore omonimo e portate su una traiettoria d'orbita terrestre relativamente bassa. Sia la durata massima di una missione nonch\u00e9, in particolar modo, la possibilit\u00e0 di pilotaggio della capsula da parte del cosmonauta, erano decisamente ristrette.\nAltri sette Vostok erano stati originariamente programmati fino all'aprile 1966, ma furono cancellati per intensificare la rincorsa alla Luna.\nInfatti, per puntare a tale obiettivo fu necessario concepire nuove capsule spaziali, che erano s\u00ec costruite in maniera analoga, per\u00f2 decisamente pi\u00f9 grandi e pi\u00f9 pesanti. Tale programma venne denominato Programma Voschod.\nLe restanti capsule Vostok furono impegnate quale base per lanciare diversi satelliti artificiali della serie \"Cosmos\" impegnati per scopi civili e militari e, a partire dal 1985, ufficialmente denominati \"Foton\".\nStoria.\nIl programma sovietico Vostok, che successivamente fu valutato come risposta diretta al programma della NASA \"Man in Space Soonest\", fu una prima apoteosi della corsa verso lo spazio dei primi anni sessanta del XX secolo. Tramite lo sviluppo di una semplice capsula spaziale, costruita su una base di concetti militari gi\u00e0 precedentemente sviluppati per sonde non equipaggiate, l'Unione Sovietica fu in grado di portare il primo essere umano nello spazio diversi mesi prima degli Stati Uniti d'America.\nDati tecnici.\nLa navicella spaziale Vostok era composta da due elementi fondamentali: la capsula di forma sferica (diametro: 2,3 m, volume: 1,6 m\u00b3, massa: 2,46 t) per il singolo cosmonauta comprensiva degli strumenti di controllo del pilotaggio e di una sezione di forma conica ospitante i vari strumenti suddivisa in due piani (diametro: 2,43 m, lunghezza: 2,25 m, massa: 2,27 t), parte che fondamentalmente conteneva i retrorazzi frenanti e il relativo serbatoio di carburante.\nFaceva ritorno a terra esclusivamente la capsula sferica, la quale venne dotata per tal fine di uno strato di cemento amianto di uno spessore fino a 18\u00a0cm in qualit\u00e0 di scudo termico. Il complesso totale ebbe dunque una massa di 4,73 t, assemblato al blocco E (ultimo stadio del razzo vettore o meglio del lanciatore) del peso di ben 6,17 t. Vostok aveva una lunghezza totale di 4,41 m e con il blocco E raggiungeva i 7,35 m.\nLa capsula era dotata di 3 portelli relativamente grandi in quanto avevano un diametro di 1,2 m e che erano usati per l'ingresso del cosmonauta, il lancio del paracadute e per il montaggio dei singoli strumenti. Esistevano ulteriori tre portelli del diametro di 25\u00a0cm che venivano impegnati per l'osservazione terrestre, aiuto per la navigazione, nonch\u00e9 come visiera ottica (chiamato \"Wsor\"). Tali portelli potevano essere chiusi durante la fase di rientro in atmosfera mediante piccole apposite tendine. I componenti e strumenti tecnici e scientifici della capsula, che in totale avevano una massa di circa 800 chilogrammi, erano principalmente sistemi di telemetria e di comunicazione, nonch\u00e9 il paracadute che frenava l'atterraggio della capsula. Il cosmonauta era seduto su un seggiolino eiettabile con il quale veniva catapultato dalla capsula poco prima dell'atterraggio. Il motivo per cui venne adottata questa soluzione fu che la capsula sferica era esclusivamente in grado di atterrare balisticamente: questo avrebbe significato per il cosmonauta dover sostenere una pressione pari a 10 g. Inoltre tale fatto comportava che risultava alquanto difficile frenare la capsula sufficientemente prima dell'impatto a terra. Per garantire la sicurezza della vita del cosmonauta si ritenne pertanto di fondamentale importanza procedere con il sistema di atterraggio descritto, lasciandolo atterrare separatamente con l'apposito paracadute.\nIl seggiolino eiettabile venne usato pure come sistema di sicurezza in caso di malfunzionamento del razzo vettore sulla rampa di lancio, nonch\u00e9 durante i primi secondi di volo. Infatti tale seggiolino era in grado di portare il cosmonauta a una distanza tale da garantire che non fosse pi\u00f9 direttamente esposto alla zona di pericolo. Nella capsula vi erano condizioni di atmosfera identiche a quella terrestre. I programmi originali, identici da questo punto di vista a quelli statunitensi, avevano previsto l'uso di ossigeno puro, per\u00f2 ben presto furono modificati per via dell'enorme rischio generato da tale prassi.\nDurante la fase di volo, la parte posteriore della navicella spaziale (quella relativa agli strumenti) rimaneva collegata alla capsula sferica mediante quattro nastri di gomma. Alla fine della combustione del carburante disponibile per il congegno propulsore nonch\u00e9 all'avviamento della procedura di rientro, tale parte della navicella veniva staccata mediante una piccola esplosione. Il congegno propulsore usato fu del tipo TDU-1 sviluppato da Issajev funzionante mediante acido nitrico e un carburante a base amminica. Bruciando per 45 secondi fu in grado di sviluppare una spinta pari a 15,83 kN. La possibilit\u00e0 di manovrare la capsula nel vuoto dello spazio era assicurata da 2 x 16 ugelli d'azoto collegati a sensori infrarossi. Per l'alimentazione della navicella spaziale, come pure per tutti i sistemi compresa la capsula stessa, erano montati all'esterno 14 contenitori contenenti gas in pressione: ossigeno, azoto e aria pura. Come fonte di energia primaria (e unica) venne utilizzato un accumulatore elettrico costituito da una batteria chimica che garantiva un funzionamento e un'alimentazione di 10 giorni.\nSviluppo.\nLe radici tecnologiche all'origine dell'esplorazione spaziale sovietica furono ovviamente nel settore militare-industriale. Ci\u00f2 fu da sempre chiaro per tutti i costruttori coinvolti, primo tra tutti Sergej Pavlovi\u010d Korol\u00ebv, il quale aveva intuito di non avere nessuna possibilit\u00e0 di finanziamento, o sostegno da parte del regime nel caso i progetti avessero avuto esclusivamente fini civili. Pertanto fu particolarmente l'industria d'armamento militare a svolgere un ruolo decisivo per garantire la presenza sovietica nello spazio.\nL'OKB-1, cio\u00e8 l'ufficio costruzioni di Korol\u00ebv, ottenne nel 1956 l'incarico di sviluppare un satellite artificiale in grado di scattare immagini fotografiche per la ricognizione e lo spionaggio, ufficialmente corrente sotto la denominazione di progetto \"Zenit\". Fu programmato che il satellite Zenit non trasmettesse direttamente le immagini (a causa dell'allora scarsa possibilit\u00e0 ed enorme difficolt\u00e0 di trasmissione), bens\u00ec che tutte le immagini scattate venissero ritrasportate a terra mediante una piccola capsula per essere successivamente sviluppate e valutate da chi di competenza. Un sistema analogo venne adottato dagli Stati Uniti d'America durante l'uso dei satelliti artificiali di ricognizione \"Keyhole\". Con l'avvio di questo programma, cio\u00e8 con largo anticipo sul programma Sputnik, fu palese la strumentalizzazione dell'esplorazione spaziale quale \"arma\" diretta (spionaggio) come pure indiretta (propaganda) da impegnare durante la guerra fredda.\nTale fatto condizion\u00f2 l'allora primo ministro Chru\u0161\u010d\u00ebv a dare a tutto il programma di esplorazione spaziale l'assoluta priorit\u00e0, per renderlo utile sia dal punto di vista militare sia tecnico e, in particolare, per garantire a ogni costo risultati positivi il pi\u00f9 presto possibile e a ogni condizione. Con ci\u00f2, la possibilit\u00e0 di portare l'uomo nello spazio - idea gi\u00e0 lanciata parecchi anni prima - divenne sempre pi\u00f9 concreta e fattibile, assumendo sempre pi\u00f9 la parte dominante di tutti i progetti collegati ai programmi di volo nello spazio. Nell'estate del 1956 venne dunque ufficialmente dato l'incarico a Korol\u00ebv di sviluppare una capsula spaziale da equipaggiare con un uomo, programma che sin dall'inizio venne denominato \"Vostok\". La fase di progettazione pi\u00f9 concreta e intensa cominci\u00f2 per Korol\u00ebv e i suoi collaboratori nei primi mesi dell'anno 1958. Circa nello stesso periodo furono comunque gli Stati Uniti d'America ad annunciare con assoluta fierezza che entro pochi mesi sarebbero stati loro la prima nazione a portare un uomo nello spazio e a farlo ritornare sano e salvo a terra.\nLa via per raggiungere tale meta fu comunque notevolmente pi\u00f9 facile per i sovietici che per gli statunitensi, infatti, gli Stati Uniti avevano subito grossi problemi e insuccessi nel corso dell'esecuzione dei loro programmi senza equipaggio; in particolar modo non disponevano di un razzo vettore con sufficiente potenza per garantire un successo per l'ambizioso progetto. Si tratt\u00f2 infatti di dover portare nello spazio una capsula di un certo peso e non solo modesti satelliti artificiali.\nTutto al contrario nell'Unione Sovietica che disponeva del missile intercontinentale R-7 (\"Sem\u00ebrka\"), un missile che poteva essere impegnato per qualsiasi uso e, in particolar modo, in grado di sviluppare un'enorme potenza di spinta. Inoltre Korol\u00ebv pot\u00e9 disporre dei progetti della capsula Zenit per sviluppare una capsula da equipaggiare con un uomo. Infatti i progetti per la Zenit prevedevano un diametro di 2,3 m: una grandezza sufficiente per posizionare un cosmonauta oltre ai relativi sistemi e strumenti per garantirne la sopravvivenza. Si aggiunge che all'inizio del programma Vostok gli obiettivi per le singole missioni furono pi\u00f9 che vaghi.\nAll'inizio si pens\u00f2, come fra l'altro effettivamente svolto dagli americani, di effettuare semplici voli balistici impegnando un missile d'esplorazione e pertanto di non orbitare intorno alla Terra. Korol\u00ebv stesso fu una delle persone pi\u00f9 contrarie a tali piani nonostante sapesse che ci\u00f2 sarebbe stato relativamente facile da realizzare dal punto di vista tecnico, ma era consapevole che una tale missione non sarebbe stata un volo nello spazio vero e proprio, bens\u00ec un semplice volo suborbitale. Gli americani si potevano battere esclusivamente usando la formula \"pi\u00f9 veloce - pi\u00f9 alto - pi\u00f9 lontano\" (almeno davanti agli occhi della pubblica opinione) e pertanto un volo che percorreva la distanza di un'orbita terrestre completa venne considerato molto pi\u00f9 efficace per gli scopi propagandistici, in luogo di un semplice e breve \"balzo\" balistico.\nContemporaneamente a detti progetti fu sviluppato l'ultimo stadio (blocco E) per il suddetto missile R-7. Gi\u00e0 nel 1957 era stata dimostrata l'affidabilit\u00e0 del R7 mediante il lancio dello Sputnik 1 per un volo nello spazio. A causa dell'aumentata portata fu comunque necessario provvedere a modificare l'ultimo stadio del missile, rendendolo in grado di portare la capsula della Vostok, del peso di pi\u00f9 tonnellate, a un'altezza sufficientemente alta per garantire una traiettoria che consentisse di orbitare intorno alla Terra. Korol\u00ebv non si accontent\u00f2 di ci\u00f2: con quest'ultimo stadio combinato al razzo R-7, che ora era dotato di tre stadi, fu possibile portare nello spazio tutti i tipi di satelliti artificiali (di qualsiasi dimensione e peso), come pure sonde lunari e per l'esplorazione dei pianeti. Il razzo R7 \u00e8 tutt'oggi (anche se in forma modificata) la base per i lanci dei veicoli spaziali russi.\nNonostante ci\u00f2 non si poteva lasciare inconsiderato il fattore tempo. Con la fine della fase di preparazione nell'aprile del 1958 fu chiaro che si poteva risparmiare una quantit\u00e0 enorme di tempo ed energia rinunciando a un sistema sofisticato d'atterraggio. Si calcol\u00f2 di catapultare il cosmonauta dall'abitacolo della capsula, raggiunta una determinata altezza e, quindi, farlo atterrare mediante un paracadute, indipendentemente dalla capsula. Contemporaneamente con la fine della fase di progettazione venne immediatamente nominata una commissione per voli nello spazio equipaggiati, presieduta da Konstantin Rudnev che a sua volta fu gi\u00e0 presidente della commissione per la tecnologia di difesa militare (GKOT), onde coordinare e centralizzare in maniera pi\u00f9 opportuna tutti i progetti del programma Vostok. Vicepresidente della commissione venne nominato Korol\u00ebv stesso.\nIl consiglio dei capi costruttori dell'Unione Sovietica deliber\u00f2 a novembre del 1958 di preparare un volo nello spazio con equipaggio e di dare a tale progetto, considerato come civile, l'assoluta priorit\u00e0 nei confronti dei vari progetti a uso militare. Nella stessa occasione venne deciso che tale missione doveva assolutamente essere di carattere orbitale. Gi\u00e0 agli inizi del 1959 si pot\u00e9 dunque cominciare con la costruzione della capsula Vostok e pertanto si era nuovamente in largo anticipo sugli americani, sia dal punto di vista organizzativo, sia per quanto riguardava il fattore tempo di realizzazione. Fattore negativo per la qualit\u00e0 di tutto il progetto fu l'abitudine di far correre parallelamente le fasi di costruzione e realizzazione; infatti, fu quasi del tutto impossibile eseguire test della capsula a terra, con la conseguenza di assumersi enormi rischi per guadagnare un'ulteriore vittoria di tappa nella corsa verso lo spazio. Ad ogni modo, gi\u00e0 nell'autunno del 1959, fu possibile completare nell'impianto di produzione di Kujby\u0161ev (oggi Samara) una cosiddetta \"elettrica analoga\", cio\u00e8 la prima capsula completa, sebbene ancora priva di scudo termico.\nCon questo passo si concluse l'equipaggiamento fondamentale del programma e l'ultimo stadio sviluppato del razzo vettore, fece s\u00ec che R-7 diventasse uno dei vettori pi\u00f9 potenti e di maggior successo, uno dei pi\u00f9 sicuri e affidabili lanciatori tra quelli impegnati nel mondo, fatto dimostrato dalla longevit\u00e0 dello stesso assunto come colonna portante di tutta l'esplorazione spaziale sovietica.\nCirca allo stesso momento del completamento della \"elettrica analoga\", si inizi\u00f2 con una fase intensa di test, a cui seguirono le esercitazioni d'atterraggio della capsula Vostok. Al contrario degli Stati Uniti, l'Unione Sovietica pot\u00e9 guadagnare parecchi mesi a causa della forma sferica della capsula: la NASA doveva ancora analizzare la reazione in volo della capsula impegnata nel programma Mercury a causa della sua forma conica, mentre era gi\u00e0 conosciuta per velivoli sferici che volano e atterrano balisticamente. Contemporaneamente i tecnici sovietici poterono effettuare diverse simulazioni con catapulta per analizzare la sequenza di atterraggio. Infatti tale fase di missione, assieme alla fase di lancio, fu tra le pi\u00f9 rischiose di tutto il programma. A gennaio del 1960 furono eseguiti pi\u00f9 lanci di test del lanciatore Vostok - con una traiettoria da Bajkonur a Kam\u010datka - che consentirono di effettuare il rientro balistico della capsula, di collaudarne lo scudo termico e controllarne la procedura di rientro in condizioni reali. Purtroppo non esistono registrazioni esatte in riferimento al numero e all'andamento dei test eseguiti durante quelle settimane.\nLa capsula Vostok super\u00f2 l\u2019\"esame di maturit\u00e0\" il 15 maggio 1960, quando fu lanciata una capsula semplificata Vostok priva di equipaggio (una Vostok 1P, \"prostjeschij:\" in italiano: \"semplice\") ufficialmente denominata Korabl' 1 (nel mondo occidentale erroneamente chiamato Sputnik 4) su una traiettoria d'orbita terrestre. Il lancio riusc\u00ec alla perfezione ma la capsula non rientr\u00f2 in atmosfera come previsto. Solo 2 anni e 113 giorni pi\u00f9 tardi si spegner\u00e0 lentamente bruciando durante il suo rientro \"naturale\" in atmosfera.\nAl contrario della variante in uso successivamente, la Korabl' 1 somigliava piuttosto al satellite artificiale Zenit dotato di due pannelli fotovoltaici, per\u00f2 privo di strumenti di sopravvivenza o di sistemi d'atterraggio. Inoltre, si dovettero constatare enormi problemi con il sistema di collegamento via radio, fatto che caus\u00f2 l'insoddisfazione di tutto il personale coinvolto. I tecnici avevano tentato di inviare dei messaggi via radio da terra alla capsula, nonch\u00e9 successivamente farli trasmettere automaticamente dalla capsula verso il centro di controllo a terra. Il 19 maggio fu eseguito il primo test dell'azionamento dei retrorazzi frenanti del tipo TDU, simulando quindi un'ulteriore fase fondamentale, ma ad alto rischio, della missione. A causa del malfunzionamento di un sensore a raggi infrarossi, Korabl' 1 si posizion\u00f2 erroneamente, tanto che non venne attivata la fase di rientro, bens\u00ec la navicella spaziale venne portata su una traiettoria d'orbita pi\u00f9 alta. Successivamente la capsula e la parte contenente i vari strumenti e sistemi di bordo, si distrusse durante la fase di rientro in atmosfera.\nIl programma fu rallentato dall'incidente intercorso il 28 luglio dello stesso anno, quando una capsula completamente equipaggiata e pressoch\u00e9 identica alla versione successivamente utilizzata (denominata Vostok 1, 1KA) con, a bordo, i due cani Bars e Lisi\u010dka, esplose circa 19 secondi dopo il lancio, schiantandosi nelle immediate vicinanze del cosmodromo.\nOvviamente tale lancio fallito non fu reso noto al pubblico, bens\u00ec si effettu\u00f2 una ripetizione del lancio neanche un mese pi\u00f9 tardi (per la precisione il 19 agosto). La capsula denominata Korabl' 2 (anche questa erroneamente considerata dal mondo occidentale come Sputnik 5) con, a bordo, i due cani Belka e Strelka, nonch\u00e9 da due ratti e quaranta topi, raggiunse perfettamente la traiettoria d'orbita prevista. Il 20 agosto, effettuate ben 10 orbite terrestri, avvenne l'atterraggio sicuro della capsula nei pressi della localit\u00e0 di Orsk. Gli animali che si trovavano a bordo vennero catapultati dall'abitacolo della capsula e furono sottoposti a un'accelerazione pari a circa 10 g. Ci\u00f2 nonostante sopravvissero e pertanto si pot\u00e9 considerare che l'insieme R-7/blocco E/Vostok avesse raggiunto l'affidabilit\u00e0 richiesta per un volo equipaggiato dal primo essere umano destinato a volare nello spazio. Gli americani, che ovviamente stavano spiando la rapida evoluzione sovietica, dovettero cominciare a preoccuparsi, dato che i risultati fino a tale momento raggiunti dal programma Mercury erano meno che insoddisfacenti.\nNell'agosto del 1960 furono definiti ulteriori dettagli per le successive missioni, eseguite ancora senza equipaggio. Furono, infatti, effettuate varie modifiche nel design della capsula, inserite semplificazioni e ottenuti risparmi della massa. Furono inoltre discussi e decisi diversi dettagli del sistema di salvataggio e della tuta spaziale SK-1. Un gruppo di influenti personalit\u00e0 dell'esplorazione spaziale sovietica (tra cui spiccano Korol\u00ebv, il responsabile delle truppe di missili strategici Mitrofan Nedelin, il vicepresidente del consiglio dei ministri Dmitrij Ustinov nonch\u00e9 il vicepresidente dell'accademia delle scienze dell'Unione Sovietica Mstislav Keldy\u0161) il 19 settembre sottopose al comitato centrale del Partito Comunista dell'Unione Sovietica la proposta di spostare la data per il primo volo nello spazio equipaggiato da un essere umano per il dicembre dello stesso anno. L'approvazione di tale proposta da parte del Comitato centrale e del consiglio dei ministri segu\u00ec l'11 ottobre e diede il via libera per il primo volo nello spazio di un essere umano.\nTale approvazione comunque non fu sufficiente. Singoli sistemi e strumenti, tra i quali in prima linea bisogna evidenziare il seggiolino eiettabile (di vitale importanza), non erano ancora funzionanti in maniera sufficientemente affidabile oppure erano ancora dotati di disfunzioni tali da mettere in serio pericolo l'incolumit\u00e0 dei cosmonauti. Infatti, un test del seggiolino eiettabile caus\u00f2 la morte del probante, fatto che mise in serio dubbio che il termine di dicembre potesse effettivamente essere rispettato.\nIl fatto che comunque fu decisivo per l'ulteriore spostamento del termine fu notevolmente pi\u00f9 grave. Il 24 ottobre un missile intercontinentale del tipo R-16, allora la nuovissima invenzione dell'impianto di produzione OKB Jangel, esplose sulla rampa di lancio del cosmodromo di Bajkonur. L'inferno caus\u00f2 la morte di oltre 200 dipendenti, tra cui i maggiori esponenti e specialisti della tecnica spaziale, primo fra tutti il responsabile delle truppe di missili strategici, il maggiore generale Nedelin, uno dei maggiori sostenitori di tutto il programma spaziale. Non solo la sua morte, ma la perdita di tutto il personale cre\u00f2 un vuoto che dovette essere colmato il pi\u00f9 in fretta possibile.\nPer motivi di sicurezza venne dunque deciso di inserire due ulteriori missioni prive di equipaggio, entrambe programmate per dicembre. La prima delle due fu Korabl' 3 (ancora erroneamente chiamata Sputnik 6 da parte del mondo occidentale), lanciata il 1\u00ba dicembre. Durante questa missione vennero trasportati, fra l'altro, i due cani P\u010d\u00eblka e Mu\u0161ka. Per\u00f2 il congegno propulsore TDU-1, nuovamente, non funzion\u00f2 alla perfezione, pertanto, la traiettoria di rientro fu notevolmente troppo piana. Esistono due diverse versioni sul destino della capsula. La prima sostiene che la capsula atterr\u00f2 dopo 17 orbite terrestri nelle acque dell'Oceano Pacifico, ma non venne mai recuperata a causa dell'incertezza sulla posizione esatta di tale ammaraggio. La seconda versione sostiene che la capsula fu distrutta da cariche esplosive onde evitare di cadere in mani straniere. Accertato rimane solo il fatto che i due cagnolini morirono e la capsula non fu mai recuperata. Inoltre tale missione forn\u00ec delle importanti certezze: in caso di una missione equipaggiata da cosmonauti, la capsula sarebbe stata in grado di atterrare anche senza l'ausilio del congegno propulsore, dato che volava su una traiettoria d'orbita ellittica e pertanto il suo rientro in atmosfera sarebbe avvenuto in maniera \"naturale\" dopo alcuni giorni di volo. Dall'altra parte ci\u00f2 avrebbe significato l'incontrollabilit\u00e0 del luogo d'atterraggio. Infatti non venne mai preso in considerazione un atterraggio in mare dato che un rientro a terra all'estero (comunque in terra non comunista) sarebbe stato valutato come catastrofico dal punto di vista propagandistico. Si doveva quindi perfezionare il congegno propulsore TDU-1 onde superare tali difficolt\u00e0 e, in particolar modo, per garantire assolutamente l'atterraggio sicuro e il veloce recupero del cosmonauta. Fu evidentemente chiaro che si dovessero attendere alcuni mesi del 1961 prima di poter lanciare il primo uomo nello spazio.\nSegu\u00ec la missione Korabl' 4, anch'essa a suo modo infelice. Infatti, durante il lancio avvenuto il 22 dicembre uno dei congegni propulsori del lanciatore Vostok non bruci\u00f2 per tutta la durata prevista. A causa di questa perdita di spinta, la capsula non pot\u00e9 raggiungere la traiettoria d'orbita prevista e, perci\u00f2, la missione dovette essere immediatamente interrotta, staccando la capsula dal razzo vettore per farla atterrare nell'est della Siberia. I due cagnolini Damka e Krasavka che si trovavano a bordo della capsula, sopravvissero all'atterraggio d'emergenza, nonostante il violento impatto a terra, ma perirono all'interno della capsula, dato che il recupero della stessa richiese oltre due giorni. A causa del fallimento la missione non venne pi\u00f9 denominata Korabl' 4, ma Vostok 1KA-s/n 4.\nL'inconveniente di questo lancio diede fondati motivi di preoccupazione, dato che il primo volo nello spazio di un essere umano doveva a ogni costo concludersi con successo. La morte di un cosmonauta sarebbe automaticamente stata la fine di tutti i successivi programmi spaziali sovietici, pertanto, per minimizzare i rischi, la capsula fu nuovamente modificata, cambiando ufficialmente denominazione: 3KA. Tra i vari interventi fu aumentato lo strato di cemento amianto dello scudo termico, inizialmente con uno spessore di 3\u00a0cm, portandolo a un totale di 13\u00a0cm. Inoltre venne ridotta la durata della prima missione, prevedendo una sola orbita (cio\u00e8 un totale di circa 90 minuti) e non pi\u00f9 17 orbite - in pratica a una missione della durata di un giorno intero. Nel frattempo furono gli americani ad annunciare ufficialmente il loro primo volo suborbitale per il 28 aprile 1961. Da tale annuncio fu il partito stesso a premere con assoluta insistenza sulla realizzazione dei progetti prima di tale termine.\nPer eseguire alcuni test finali, vennero costruiti degli appositi manichini, chiamati \"Space Dummies\", cio\u00e8 bambole della dimensione e del peso di un uomo, che avrebbero conferito al sistema Vostok il sigillo di \"Space Proof\" (provato/idoneo per lo spazio). Durante il volo di Korabl' 4, eseguito il 9 marzo 1961 e che dur\u00f2 circa un'ora e mezzo e che in occidente venne denominato Sputnik 9, tutto procedette come previsto e sia il cane \u010cernu\u0161ka come pure il manichino che si trovava a bordo della capsula usata per questa missione poterono essere recuperati incolumi dopo il loro atterraggio. Al lancio di Korabl' 5 eseguito il 25 marzo e conosciuto in occidente come Sputnik 10, assisterono i sei candidati per la prima missione presenti al cosmodromo di Bajkonur. In questa missione erano a bordo il cane Zv\u00ebzdo\u0161ka e il manichino chiamato \"Ivan Ivanovi\u010d n. 2\". L'atterraggio avvenuto a circa 80\u00a0km da I\u017eevsk riusc\u00ec da manuale.\nCon questi test finali i costruttori poterono dare il loro benestare al procedere del programma e gi\u00e0 il successivo volo, programmato per l'inizio di aprile, sarebbe stato eseguito con equipaggio umano.\nIl gruppo cosmonauti n. 1.\nIl fattore umano per un volo nello spazio non venne mai sottovalutato da Korelev, pertanto, sin dall'inizio del 1959, cominci\u00f2 la ricerca meticolosa di candidati idonei seguendo un rigidissimo e severo processo di selezione. Diverse categorie di lavoro vennero immediatamente prese in considerazione per la selezione di futuri cosmonauti tra le quali spiccano senz'altro gli sportivi internazionali, i membri di equipaggi di sottomarini, i rocciatori, ecc. Korol\u00ebv invece punt\u00f2 da sempre alla selezione di piloti di aerei da combattimento. Per una prima selezione i candidati dovettero gi\u00e0 dimostrare un intero catalogo di parametri tra cui, particolarmente, l'et\u00e0 massima di 36 anni, l'altezza compresa fra 1,70 e 1,75 m e un peso tra 70 e 72\u00a0kg.\nLa selezione venne supportata dal reparto di medicina spaziale, reparto che fu introdotto dal comandante delle forze aeree sovietiche, Konstantin Ver\u0161inin, grande sostenitore dell'esplorazione umana dello spazio. Il reparto venne diretto dal professor Vladimir Jazdovskij. Pi\u00f9 di tremila piloti furono vagliati accuratamente dalla \"commissione per il tema n. 6\" (tali denominazioni camuffate erano necessarie a causa dell'assoluta segretezza di tutto il programma spaziale sovietico), che ridusse la lista di aspiranti cosmonauti a quattrocento. Il reclutamento definitivo venne influenzato pure dalle annotazioni contenute nel fascicolo personale dei piloti, infatti, i candidati dovevano avere un \"chiaro\" rapporto nei confronti del partito nonch\u00e9 una biografia \"pulita\", cio\u00e8 priva di alcuna possibilit\u00e0 di scandalo: solo personaggi con un passato indiscutibile erano ritenuti idonei per il raggiungimento degli scopi di propaganda collegati al progetto dell'allora regime sovietico.\nI quattrocento piloti selezionati furono divisi in gruppi di venti e, nell'autunno del 1959, furono sottoposti a ulteriori esami medici eseguiti a Mosca. La maggior parte dovette rinunciare alla selezione per carenze di condizione fisica, tanto che il gruppo finale era stato ridotto a trenta aspiranti. Dopo ulteriori esami medici il numero venne ulteriormente ridotto a venti, gruppo che successivamente venne presentato al pubblico come primo gruppo cosmonauti della storia dell'Unione Sovietica. Sino a tale momento era rimasta segreta, anche per i selezionati, la vera ragione della loro scelta perch\u00e9 i responsabili non vollero correre il rischio che tramite l'ufficializzazione dei programmi volti a raggiungere risultati di successo mondiale il pi\u00f9 presto possibile fossero stati messi in pericolo la sicurezza nazionale e il prestigio internazionale dell'Unione Sovietica.\nIl 14 marzo 1960 cominci\u00f2 per i venti candidati un corso di addestramento di base (corso tenuto presso l'aeroporto centrale di Mosca \"M.W. Frunze\"). Il piano di studio comprendeva anche un vasto addestramento teorico, puntando particolarmente alle lezioni di fisica, meccanica celeste, tecnica dei razzi e biologia - particolarmente medicina. L'addestramento fu diretto da importanti teorici di volo nello spazio, scienziati di missilistica e costruttori dell'OKB-1 (un aereo del tipo Tupolev). Nota interessante fu il fatto che fra gli istruttori si trovavano pure persone che successivamente avrebbero volato nello spazio come, per esempio, Makarov, Jelisseev e Feoktistov. L'addestramento pratico, invece, consisteva in paracadutismo, voli a bordo della MiG-15 UTI (con la quale nel 1968 Gagarin successivamente precipiter\u00e0 mortalmente), voli parabolici a bordo di un Tupolev Tu-104, nonch\u00e9 soggiorni in camere d'isolamento, tutti test particolarmente impegnativi per il sistema nervoso.\nI cosmonauti si trovavano in continua osservazione e ogni piccola imperfezione era meticolosamente protocollata e registrata dagli istruttori. Le condizioni fisiche e psichiche durante i vari allenamenti erano ulteriore causa di interminabile verbalizzazione. L'addestramento di per s\u00e9 non corrispondeva ai sistemi usati attualmente, dato che mancava l'esperienza e il sapere riguardo alle condizioni in assenza di forza di gravit\u00e0 e quanto questo fattore potesse influenzare realmente le condizioni dell'organismo umano. Si tratt\u00f2, quindi, di semplici previsioni e, con l'esperienza maturata in quei giorni, si pu\u00f2 senz'altro sostenere che tali addestramenti non erano \"conformi allo spazio\".\nSiccome fu previsto che il programma di esplorazione spaziale umano sarebbe stato ampliato, l'11 gennaio 1960 fu fondato, su preventiva decisione del comitato centrale del Partito Comunista dell'Unione Sovietica (\"PCUS\"), un vero e proprio centro di addestramento cosmonauti. Gi\u00e0 nell'estate del 1960 era stata completata l'infrastruttura fondamentale a Zv\u00ebzdnyj Gorodok, a quaranta chilometri a nord-est di Mosca, pertanto, si poterono trasferire i successivi addestramenti presso tale centro (anche perch\u00e9 pi\u00f9 distanti e nascosti dall'opinione pubblica). Il CPK (\"Centr Podgotovki Kosmonavtov\"), oggi sicuramente pi\u00f9 conosciuto come \"cittadina delle stelle\" (traduzione in italiano di Zv\u00ebzdnyj Gorodok), divenne da tale momento in poi il centro di tutti i tentativi per essere al pi\u00f9 presto in grado di eseguire il primo volo umano nello spazio. Contemporaneamente, furono intensificate le unit\u00e0 di addestramento onde ottenere un'ulteriore riduzione della cerchia dei probabili cosmonauti aspiranti al pilotaggio della prima missione. Il maggiore Evgenij Karpov divenne il primo direttore del CPK, mentre il generale Nikolaj Petrovi\u010d Kamanin divenne responsabile dell'addestramento dei cosmonauti grazie ai meriti acquisiti da pilota, infatti, gi\u00e0 a quel tempo, era stato decorato del titolo onorario di \"Eroe dell'Unione Sovietica\".\nTutti i lavori procedevano da programma, l'addestramento volgeva al termine e la navicella spaziale si trovava pronta all'impiego. Si pensava dunque di essere in grado di avviare l'era della presenza dell'uomo nello spazio gi\u00e0 a dicembre del 1960. Cos\u00ec il 31 maggio fu ufficializzata la scelta di sei dei venti candidati per poter partecipare al programma Vostok. Si tratt\u00f2 di Jurij Gagarin, Andrijan Grigor'evi\u010d Nikolaev, Pavlo Romanovy\u010d Popovy\u010d, German Stepanovi\u010d Titov, Anatolij Karta\u0161ov e Valentin Varlamov. I restanti quattordici aspiranti non furono congedati dal programma di addestramento, bens\u00ec, non poterono semplicemente partecipare all'addestramento speciale eseguito nel simulatore della Vostok, a partire da luglio. Gi\u00e0 il 18 giugno i sei aspiranti al primo volo erano stati portati a visitare l'impianto di produzione della capsula a Kujby\u0161ev, dove per la prima volta videro la navicella spaziale Vostok vera e propria nella sua completa maestosit\u00e0. Fu l'inventore Sergej Pavlovi\u010d Korol\u00ebv che non si lasci\u00f2 togliere l'occasione di poter spiegare ai presenti, personalmente, il modo di funzionare della capsula.\nNonostante sino a tale momento tutto procedesse da manuale, cominciarono diversi inconvenienti imprevisti che condizionarono il gruppo dei cosmonauti, lo modificarono in parte e pertanto scombussolarono tutte le precedenti programmazioni. In un primo momento fu Anatolij Karta\u0161ov a dover lasciare il gruppo, quando il 16 luglio gli venne diagnosticato uno strappo di un vaso sanguigno nella colonna vertebrale dopo una sessione di addestramento svoltasi in una centrifuga. Venne dunque sostituto dal pilota di aerei da combattimento Grigorij Neljubov e in un primo momento semplicemente sospeso da successivi allenamenti. Il suo congedo definitivo dal programma avvenne appena il 7 aprile 1962, quando fu evidentemente chiaro che non era pi\u00f9 idoneo a sopportare eccessivi impegni fisici e psichici come un volo nello spazio avrebbe significato.\nIl 24 luglio 1960 fu Valentin Varlamov a dover essere sostituito. Durante una giornata di tempo libero sfruttata per una gita si fer\u00ec gravemente le vertebre cervicali in seguito a un tuffo di testa, e pertanto dovette essere sostituito da Valerij F\u00ebdorovi\u010d Bykovskij. Varlamov rimase comunque al CPK diventando istruttore per la materia di astronavigazione.\nUn ulteriore pesante e assolutamente tragico incidente mortale intercorse il 23 marzo 1961 (cio\u00e8 pochi giorni prima del lancio di Gagarin) in una delle camere d'isolamento del CPK. Il candidato Valentin Bondarenko, che si trovava in tale camera per un test medico della durata di 10 giorni, scagli\u00f2 involontariamente un batuffolo di cotone bagnato di alcool su una piastra di riscaldamento elettrico, che prese fuoco immediatamente. A causa dell'atmosfera presente nella camera, composta di ossigeno puro, tutto ci\u00f2 che era presente all'interno della camera - chiusa in maniera ermetica - cominci\u00f2 a bruciare immediatamente. In un primo momento Bondarenko tent\u00f2 invano di spegnere il fuoco prima di chiedere l'intervento dei soccorritori. Quando fu finalmente possibile effettuare l'adeguamento di pressione con la camera, e pertanto aprirla, Bondarenko si trovava ancora in vita, ma aveva subito ustioni talmente gravi da portarlo al decesso otto ore pi\u00f9 tardi.\nA causa della temuta perdita di prestigio dei risultati ottenuti da parte dell'Unione Sovietica nel campo dell'esplorazione spaziale sino a tale momento, tale incidente venne tenuto segreto fino al 1986. Solo pochi anni dopo intercorse un'analoga catastrofe durante dei test di lancio della missione dell'Apollo 1. Anche in tale occasione fu l'uso di ossigeno puro a bassa pressione, e l'impossibilit\u00e0 di poter aprire velocemente il portello d'entrata della capsula in caso di pericolo, ad avere conseguenze fatali.\nNonostante questi fatti imprevisti, in particolare l'ultimo tragico incidente condizion\u00f2 notevolmente il morale degli iniziatori del programma spaziale; non venne mai preso in considerazione di fermare o addirittura cancellare del tutto i programmi ormai avviati. Simbolicamente venne conferito ai sei candidati, superati tutti gli esami il 17 e 18 gennaio il titolo di \"(pilota-) cosmonauta\", ma contemporaneamente venne a loro proibito di usare tale titolo in pubblico. Pure gli altri componenti del primo gruppo di selezione erano stati obbligati a mantenere l'assoluta segretezza di tutto il progetto. In fondo si tratt\u00f2 ancora di selezionare, tra i sei cosmonauti rimasti, chi di loro da una parte avesse ottenuto i migliori risultati durante la fase di addestramento, come pure si fosse qualificato come \"sfruttabile\" nella miglior maniera per i fini propagandistici del regime sovietico tramite il carattere, il carisma e la disponibilit\u00e0.\nGi\u00e0 verso la fine di marzo il generale Kamanin diede da intendere a Jurij Gagarin di poter avere le maggiori speranze di diventare il primo essere umano a volare nello spazio. Gagarin si era qualificato in tutte le discipline, ottenendo in ogni campo i migliori risultati e giudizi non meno che brillanti. Figlio di un falegname e di una contadina, rispettava gli ideali propagandistici. Inoltre, era dotato di un carattere forte ma in nessun modo arrogante (come, per esempio, fu il caso di Grigorij Neljubov, la seconda riserva del Vostok 1; egli non fu in grado di rassegnarsi mentalmente alla sua non selezione come \"primo cosmonauta\". Su espresso ordine e volont\u00e0 di Kamanin non venne pi\u00f9 preso in considerazione per successive missioni, oltretutto, un eccesso alcoolico nella notte del 4 maggio 1962 caus\u00f2 il suo licenziamento dal gruppo di cosmonauti con conseguente trasferimento punitivo nel lontano est dell'Unione Sovietica. Il 18 febbraio 1966 si tolse la vita buttandosi davanti a un treno alla stazione ferroviaria di Ippalitovka in Siberia. Il nome del cosmonauta venne radiato dagli annali dei voli nello spazio sovietico e il suo destino rimase sconosciuto per moltissimi anni).\nLe singole missioni.\nDurante il programma Vostok vennero eseguite sei missioni equipaggiate. Descrizioni pi\u00f9 dettagliate si trovano negli appositi articoli.\nFine del programma.\nProbabilmente Korol\u00ebv aveva programmato un'ulteriore missione Vostok per il 1964. Contemporaneamente, fu comunque chiaro a tutte le persone coinvolte che a causa delle ridotte possibilit\u00e0 tecniche che la capsula Vostok offriva si era gi\u00e0 ampiamente raggiunto il limite per sfruttare i risultati ottenuti a scopi propagandistici dal regime sovietico. La messa in opera della progettata navicella spaziale Sojuz, erede dei risultati ottenuti da questo programma, dovette ulteriormente essere rimandata, tanto che si dovette iniziare l'elaborazione di nuovi programmi per missioni di riserva da eseguire con capsule Vostok appositamente modificate e originariamente correnti sotto la denominazione di progetto \"Vostok \u010c\".\nCon l'esecuzione di tali missioni si pensava, infatti, non solo di ottenere importanti esperienze nel campo della tecnica di aggancio di due veicoli spaziali ma, in particolar modo, di essere in grado di costruire e mettere in orbita la prima stazione spaziale con una massa prevista tra 15 e 25 tonnellate. Fu discussa pure la possibilit\u00e0 di sviluppare ulteriormente e direttamente la capsula Vostok per renderla idonea per un volo verso la Luna. I programmi per la \"Vostok Tsch\" non ebbero molto sostegno da parte dei responsabili, tanto che tutti i progetti e gli studi di fattibilit\u00e0 gi\u00e0 eseguiti vennero esclusivamente utilizzati per la progettazione di programmi privi di equipaggio (ufficialmente sviluppati con il nome di \"Zenit\"), che comunque non vennero mai realizzati dato che avrebbero impegnato troppe risorse economiche e di tempo, togliendole ad altri programmi pi\u00f9 ambiziosi.\nNel 1964 venne annunciato da parte degli Stati Uniti d'America l'inizio del programma Gemini in grado di trasportare nello spazio un equipaggio composto da due membri e di eseguire le prime manovre orbitali. Korol\u00ebv rispose a tale annuncio di sfida mediante una semplice modifica al sistema del Vostok. Togliendo infatti l'unico seggiolino eiettabile si guadagnava il posto per montare fino a tre sedili per i cosmonauti, che avrebbero volato senza le tute pressurizzate. La capsula cos\u00ec modificata, cio\u00e8 in grado di trasportare fino a tre cosmonauti contemporaneamente, venne ufficialmente denominata capsula Voschod (\"sorgere del Sole\"). Il mondo occidentale reag\u00ec all'annuncio del nuovo programma pensando che fosse stato sviluppato un sistema completamente nuovo e rivoluzionario di navicelle spaziali. Questa fu la fine ufficiale della gloriosa era della Vostok."}
{"id": "56006", "revid": "66387", "url": "https://it.wikipedia.org/wiki?curid=56006", "title": "Sergei Pavlovich Korolyov", "text": ""}
{"id": "56007", "revid": "767487", "url": "https://it.wikipedia.org/wiki?curid=56007", "title": "Canone taoista", "text": "Il Daozang (\u9053\u85cf pinyin:D\u00e0o Z\u00e0ng, Wade-Giles: Tao Tsang) \"Tesoro del Tao\" o Canone taoista \u00e8 un testo sacro che consiste in almeno cinquemila testi, raccolti intorno al 400 d.C. (\u00e8 pi\u00f9 recente, quindi, del Tao Te Ching e dello Zhu\u0101ngz\u01d0). Furono raccolti da un monaco taoista del periodo, con lo scopo di unire tutto il patrimonio filosofico e religioso del taoismo, inclusi commentari ed esposizioni di vari maestri sugli insegnamenti originali del Daodejing e dello Zhu\u0101ngz\u01d0. \nIl testo \u00e8 diviso in tre sezioni, che rispecchiano le divisioni del Tripitaka buddhista. Queste tre divisioni sono rispettivamente dedicate alle tecniche meditative, ai rituali e agli esorcismi.\nLe tre sezioni corrispondono ai tre livelli di iniziazione di un \"daoshi\", un prete taoista, vanno infatti dall'iniziazione di basso livello, l'esorcismo, a quella di alto livello, la meditazione.\nOltre alle tre sezioni il \"Daozang\" comprende quattro appendici aggiunte all'incirca nel 500 d.C. Queste appendici sono soprattutto citazioni di testi del Daodejing, a parte una, che \u00e8 un testo legato alla tradizione del taoismo tianshi, la \"Via dei maestri celesti\". La versione pi\u00f9 recente del Canone \u00e8 stata pubblicata di recente dal tempio della Nuvola Bianca di Pechino.\nParti costitutive.\nTre sezioni principali.\nCapitoli.\nOgnuna delle tre sezioni principali \u00e8 suddivisa nei seguenti dodici capitoli:"}
{"id": "56008", "revid": "729019", "url": "https://it.wikipedia.org/wiki?curid=56008", "title": "Nitrato d'ammonio", "text": "Il nitrato d'ammonio \u00e8 un composto chimico che viene utilizzato come fertilizzante, ma anche per produrre l'ammonal e l'ANFO, due esplosivi. \u00c8 il componente attivo del cosiddetto \"ghiaccio istantaneo\".\nCaratteristiche.\n\u00c8 il sale dell'ammoniaca con l'acido nitrico. La sua formula chimica \u00e8 NH4NO3.\nSi presenta in forma di cristalli incolori e inodori. \u00c8 molto solubile in acqua (1920 g/L a 20\u00a0\u00b0C) e mediamente solubile in etanolo (38 g/L a 20\u00a0\u00b0C).\nUna soluzione di 100 g/L in acqua ha un pH di 5,5, lievemente acido.\nIl composto \u00e8 stabile a temperature ordinarie, se riscaldato progressivamente all'interno di una provetta su becco Bunsen svolge N2O (protossido d'azoto, gas esilarante) pi\u00f9 NO e NO2 come sottoprodotti.\nA temperature attorno a 300\u00a0\u00b0C, la decomposizione produce principalmente protossido d'azoto e acqua:\nA temperature superiori prevale invece questa reazione\nEntrambe le reazioni sono esotermiche e producono composti gassosi. In determinate condizioni questo pu\u00f2 produrre una reazione a catena in cui la decomposizione diventa esplosiva.\nUtilizzi.\nFertilizzante.\n\u00c8 uno dei pi\u00f9 importanti composti azotati usati come concimi nell'agricoltura. La sua peculiarit\u00e0 sta nel fatto che contiene sia azoto immediatamente utilizzabile da parte della pianta (gruppo nitrato), sia azoto a lento rilascio (gruppo ammoniacale). Il suo tenore NPK \u00e8 33-0-0.\nGhiaccio istantaneo.\nReagisce endotermicamente con l'acqua, il che lo rende il componente attivo del cosiddetto \"ghiaccio istantaneo\", per uso medico o sportivo.\nEsplosivo.\nDato il suo bilancio di ossigeno positivo e il costo poco elevato, costituisce la base per numerose miscele esplosive; inoltre la sua bassissima sensibilit\u00e0 all'innesco rende gli esplosivi che lo contengono adatti a usi civili o dove sia richiesta una grande sicurezza d'uso. D\u00e0 luogo ad un'esplosione relativamente poco esotermica e questo rende il loro utilizzo sicuro nelle miniere, in quanto il calore liberato nell'esplosione non \u00e8 sufficiente ad innescare un'eventuale fuoriuscita di gas \"gris\u00f9\".\nIl fatto di essere economico, sicuro e di facilissima reperibilit\u00e0, lo ha reso noto come uno dei prodotti preferiti da organizzazioni terroristiche per la fabbricazione di ordigni, e per questo motivo la sua commercializzazione \u00e8 stata compiutamente disciplinata dai Regolamenti CE 2003/2003 e 552/2009, nei quali sono state inserite prove di detonabilit\u00e0.\nIncidenti.\nIl nitrato d'ammonio \u00e8 stato la causa di alcuni grandi disastri industriali."}
{"id": "56009", "revid": "1023546", "url": "https://it.wikipedia.org/wiki?curid=56009", "title": "Lingua klingon", "text": "La lingua klingon (nome nativo tlhIngan Hol) \u00e8 una lingua artistica ideata da Marc Okrand e da James Doohan per la Paramount Pictures e parlata dalla razza aliena dei Klingon nelle serie TV e nei film di fantascienza di \"Star Trek\". La lingua Klingon fu progettata servendosi di un ordine Oggetto Verbo Soggetto per dare una sensazione aliena al linguaggio.\nA volte ci si riferisce al klingon con la parola \"klingonese\", ma fra la comunit\u00e0 di parlanti questo termine viene spesso utilizzato per riferirsi ad un'altra lingua klingon, il \"Klingonaase\", descritta nei romanzi di John M. Ford ispirati a \"Star Trek\".\nLa lingua Klingon ha codice ISO 639-2: codice_1.\nSistema di scrittura.\nL'alfabeto dei klingon \u00e8 il pIqaD, che viene translitterato nel seguente modo:\nInfluenza culturale.\nUn'opera lirica, dal titolo \u2019u\u2019, rappresentata per la prima volta all'Aia nel 2000, \u00e8 cantata interamente in klingon.\nSono stati tradotti in klingon alcuni capolavori della letteratura mondiale, quali la saga mesopotamica di \"Gilgame\u0161\", \"Amleto\" e \"Molto rumore per nulla\" di Shakespeare. \nLa lingua klingon \u00e8 spesso associata nei media \u2013 anche parodisticamente \u2013 agli appartenenti alla sottocultura \"nerd\". Di conseguenza vi sono numerose opere, a partire dalle serie televisive, che la citano.\nL'Uomo dei fumetti, personaggio della sitcom animata \"I Simpson\", \u00e8 un cultore di questa lingua e la cita in diversi episodi. In \"The Big Bang Theory\", i protagonisti la utilizzano per parlare in pubblico senza essere capiti. Nell'episodio 2x10 della serie televisiva fantascientifica \"Timeless\", Jiya la usa per comunicare attraverso il tempo con i suoi amici nel presente."}
{"id": "56010", "revid": "114755340", "url": "https://it.wikipedia.org/wiki?curid=56010", "title": "Ammonal", "text": "L'ammonal \u00e8 un esplosivo composto da nitrato d'ammonio, polvere di carbone e polvere d'alluminio. Ha bisogno di un forte innesco ad esempio un detonatore all'azoturo di piombo. L'alluminio in esso contenuto una volta incendiatosi sviluppa temperature che si dovrebbero aggirare intorno ai 3 000\u00a0\u00b0C. Questo esplosivo era molto utilizzato nel primo conflitto mondiale. Fu usato per la prima volta il 19 luglio 1915 nella localit\u00e0 di Hooge, da parte degli inglesi che per fare esplodere delle fortificazioni tedesche in cemento armato, scavarono un tunnel sotto di esse e lo imbottirono con 1 600 kg dell'innovativo esplosivo. L'esplosione provoc\u00f2 la distruzione dei manufatti di difesa tedeschi e cre\u00f2 un enorme cratere largo 37 m e profondo 6,1 m posto tra lo stagno di Bellewaerde e Menin Road (Meenseweg in lingua locale). Una controffensiva tedesca nel giugno 1916 determin\u00f2 l'insorgere di altri tre crateri in prossimit\u00e0 del cratere originale. Al termine della guerra il cratere venne colmato e utilizzato come fossa comune per centinaia di salme mentre i tre crateri rimanenti vennero uniti e trasformati in uno stagno di propriet\u00e0 dell'Hotel Kasteelhof 't Hooghe. Nelle vicinanze oggi sorgono l'Hooge Crater Museum e l'Hooge Crater Cemetery ove sono sepolte 5 922 salme di entrambi gli schieramenti di cui 3 500 ignote."}
{"id": "56019", "revid": "287204", "url": "https://it.wikipedia.org/wiki?curid=56019", "title": "Bujutsu", "text": "Bujutsu (\u6b66\u8853) \u00e8 la denominazione giapponese di un insieme di sistemi di combattimento trasmessi fin dall'epoca feudale giapponese (1185 - 1625 circa).\nIl termine indica collettivamente le arti marziali disarmate o pi\u00f9 spesso armate che, almeno fino al 1868 (restaurazione Meiji), erano competenza specifica della classe militare (Buke) il cui esponente tipico fu il bushi o samurai. Una variante pi\u00f9 classica di questa parola, nell'accezione di sistema organico di educazione militare, \u00e8 bugei (\u6b66\u85dd). Il Bujutsu antico (\"kory\u016b\") va quindi distinto dal Bud\u014d (\u6b66\u9053) contemporaneo, sua rielaborazione fondata su sistemi educativi o pedagogici pi\u00f9 moderni (\"gendai\") specialmente nella prima met\u00e0 del XX secolo.\nIl Bujutsu aveva alcuni tratti caratteristici rispetto ad altre tradizioni di esercizio militare. Era \"organico\", cio\u00e8 un sistema pi\u00f9 o meno integrale contenente diversi sottosistemi applicabili ad ambiti vari (dalla tecnologia militare all'etica). Era \"organizzato\", cio\u00e8 controllato dalle autorit\u00e0 e ben suddiviso in scuole familiari o claniche all'origine di innumerevoli \"stili\" (Ry\u016b).\nStoria.\nNonostante studi che evidenziano l'influenza delle arti militari cinesi nel bujutsu giapponese, quest'ultimo si \u00e8 sviluppato fondamentalmente entro il clima e le condizioni storiche proprie del Giappone.\nSecondo quel che si pu\u00f2 ricavare dai documenti storici, la pi\u00f9 antica arte marziale giapponese sarebbe la forma di lotta chiamata sum\u014d. Si tratta tuttavia di qualcosa di completamente diverso rispetto al sum\u014d che, dal periodo Edo sino alla contemporaneit\u00e0, \u00e8 stato presentato come forma di spettacolo. Si presume che il sum\u014d antico fosse una forma di lotta tramite l'uso dei calci.\nLe diverse scuole di arti marziali non si formano durante il periodo degli Stati Combattenti, bens\u00ec all'inizio dell'era Edo. Si pensa che, al termine di quest'ultima, il numero delle scuole superasse il centinaio se non il migliaio, ma non esiste una documentazione sicura. Successivamente alla Restaurazione Meiji, in epoca di modernizzazione (\"bunmei kaika\", \u6587\u660e\u958b\u5316), le arti marziali vengono rifiutate in quanto retrograde, ma \u00e8 successivamente alla Seconda guerra mondiale che subiscono un colpo ben pi\u00f9 forte. Molte scuole scompaiono, tra le diverse cause c'\u00e8 la morte in guerra dei successori designati delle diverse tradizioni.\nLe piccole scuole, in cui i segreti dell'arte vengono trasmessi unicamente di padre in figlio, nella maggior parte dei casi non allestiscono una palestra, portando avanti la tradizione unicamente all'interno della famiglia. Per questo \u00e8 facile che si estinguano, durante i cambiamenti storici, in assenza di qualcuno che possa far da tramite con le generazioni successive. Avvengono anche dei casi estremi in cui soltanto partecipando al funerale del genitore si viene a sapere che nella famiglia c'era un'arte marziale e un suo erede tra i figli.\nLe arti marziali contemporanee, dette bud\u014d (\u6b66\u9053), nascono e si sviluppano sulla base delle arti marziali storiche successivamente al periodo Meiji. Le loro diverse forme, che conservano rigidamente gli antichi stili, giungono cos\u00ec sino alle arti contemporanee, e vengono tuttora trasmesse in diverse forme.\nCi sono inoltre diverse arti marziali di recente formazione, prive di un passato tradizionale, che aspirano alla definizione di \"bujutsu\". Sullo sfondo stanno invece le critiche a queste \"arti marziali moderne\", che sacrificherebbero lo spirito marziale in favore della sicurezza dei praticanti, rincorrendo una competizione asservita alle regole, aliena alla loro forma originaria.\nLe 18 Arti Militari.\nNella tradizione militare del periodo Edo compare il termine \"Bugei J\u016bhappan\" (\u6b66\u82b8\u5341\u516b\u822c) che significa \"18 specialit\u00e0 militari\" come denominazione collettiva dei sistemi di combattimento in cui il samurai doveva eccellere. Tuttavia il termine \u00e8 mutuato dai testi cinesi e ha valore puramente formale, infatti la lista di specialit\u00e0 insegnate dipendeva largamente dalla scuola (Ry\u016b) e mut\u00f2 nel corso del tempo. In genere a partire dall'era Kamakura le scuole divennero sempre pi\u00f9 specializzate e i sistemi pi\u00f9 diffusi sono a tutt'oggi incentrati sull'uso di spada, lancia e sempre pi\u00f9 raramente, l'arco. Una lista possibile di specialit\u00e0 \u00e8 la seguente:"}
{"id": "56026", "revid": "287204", "url": "https://it.wikipedia.org/wiki?curid=56026", "title": "Elsa", "text": ""}
{"id": "56027", "revid": "2072229", "url": "https://it.wikipedia.org/wiki?curid=56027", "title": "Elsa (nome)", "text": "Origine e diffusione.\nSi tratta di un ipocoristico di Elisabetta o di Elisa. \nCoincide con il termine italiano \"elsa\", che indica l'impugnatura di una spada, a cui per\u00f2 non \u00e8 collegato.\nOnomastico.\nL'onomastico si pu\u00f2 festeggiare lo stesso giorno di Elisabetta."}
{"id": "56032", "revid": "599013", "url": "https://it.wikipedia.org/wiki?curid=56032", "title": "Global System for Mobile Communications", "text": "Global System for Mobile Communications 2G (in italiano \"Sistema globale per comunicazioni mobili\", o GSM) \u00e8 uno standard di seconda generazione di telefonia mobile approvato dall'Ente Europeo di Standardizzazione (ETSI).\nSi tratta di uno standard aperto sviluppato dalla conferenza europea delle amministrazioni delle Poste e delle Telecomunicazioni (CEPT), formalizzato dall'Istituto europeo di standard telecomunicativi (ETSI) e reso operativo dal consorzio 3GPP. Al 2017 era il pi\u00f9 diffuso al mondo con pi\u00f9 di 3 miliardi di persone in 200 Stati.\nStoria.\nLa sigla GSM \u00e8 l'acronimo del gruppo francese che ne cur\u00f2 lo sviluppo originale (\"Groupe Sp\u00e9cial Mobile\").\nLo standard si basa sull'algoritmo sviluppato da Andrew Viterbi di codifica delle trasmissioni digitali, utilizzato tra l'altro per lo sviluppo dei sistemi telemetrici che permisero il lancio dei primi satelliti Explorer, e del CDMA, lo standard di trasmissione dell'UMTS.\nIn seguito si decise di mantenere la stessa sigla, cambiandone per\u00f2 il significato.\nIn origine il gruppo francese fu sponsorizzato dal CEPT.\nLe specifiche di base del GSM furono definite nel 1987: il 7 settembre di quell'anno venne inoltre ratificato a Copenaghen un accordo multilaterale tra 13 paesi europei per la diffusione del sistema.\nNel 1989 l'ETSI assunse il controllo del progetto e ne pubblic\u00f2 le specifiche complete in un volume di pagine. La prima telefonata GSM su rete commerciale avvenne nel 1991, tra l'allora primo ministro finlandese Harri Holkeri e Kaarina Suonio vice sindaco della citt\u00e0 di Tampere. La prima rete GSM fu costruita da Telenokia e Siemens \u2013 l'odierna Nokia Networks \u2013 per conto dell'operatore finlandese Radiolinja oggi Elisa Oyj.\nNel 1998 fu creato il consorzio 3GPP (\"3rd Generation Partnership Project\"), con lo scopo iniziale di definire le specifiche tecniche dei dispositivi mobili di terza generazione (vedi articolo UMTS). Di fatto il 3GPP si sta occupando anche della manutenzione e dello sviluppo delle specifiche GSM. ETSI \u00e8 uno dei partner del consorzio 3GPP.\nIn Italia, in seguito ad un provvedimento dell'8 ottobre 1992 dell'Ispettorato Generale delle Telecomunicazioni, viene autorizzata la SIP all'avvio commerciale del servizio GSM, in via provvisoria e limitatamente ad un'utenza amica. L'anno seguente, in seguito a rimostranze di altre societ\u00e0 (e dell'Unione europea stessa), per non aver aperto alla concorrenza i servizi di telefonia radiomobile (sistemi TACS e GSM), verr\u00e0 emesso un provvedimento che dichiarer\u00e0 l'illegittimit\u00e0 di una gestione esclusiva del servizio, aprendo ad altri gestori.\nCaratteristiche generali.\nL'introduzione del GSM ha rappresentato una vera e propria rivoluzione nell'ambito dei sistemi di telefonia cellulare. Fondamentalmente i numerosi vantaggi rispetto ai precedenti sistemi cellulari sono stati:\nL'introduzione di una trasmissione di tipo digitale a sua volta porta con s\u00e9 tre grosse e importanti conseguenze:\nLa tecnologia alla base del GSM \u00e8 significativamente diversa dalle precedenti (es. TACS) soprattutto per il fatto che sia il canale di identificazione che quello di conversazione supportano una comunicazione digitale. Per questo motivo il nuovo standard \u00e8 stato lanciato sul mercato come sistema di telefonia mobile di \"seconda generazione\" (o pi\u00f9 sinteticamente 2G).\nQuesta caratteristica di base significa che la possibilit\u00e0 di scambiare dati, oltre che conversazioni, \u00e8 gi\u00e0 stata implementata fin dall'inizio dello sviluppo del nuovo sistema.\nLa diffusione universale dello standard GSM ha fatto s\u00ec che la maggior parte degli operatori internazionali di telefonia mobile stipulassero fra di loro accordi per l'effettuazione del cosiddetto roaming (\"commutazione automatica fra diverse reti\") grazie all'interoperabilit\u00e0 offerta dallo standard stesso.\nIl maggior punto di forza del sistema GSM \u00e8 stata la possibilit\u00e0, da parte degli utenti, di accedere a tutta una serie di nuovi servizi a costi molto contenuti. Ad esempio lo scambio di messaggi testuali (SMS) \u00e8 stato sviluppato per la prima volta in assoluto in ambito GSM.\nUno dei principali vantaggi per gli operatori \u00e8 stato, invece, la possibilit\u00e0 di acquistare infrastrutture ed attrezzature a costi resi bassi dalla concorrenza fra i produttori sullo standard comune imposto. Per contro, una delle limitazioni pi\u00f9 serie \u00e8 derivata dal fatto che le reti GSM impiegano la tecnologia di accesso radio di tipo TDMA, considerata meno avanzata ed efficiente rispetto alla concorrente tecnologia CDMA. Tuttavia le prestazioni effettivamente riscontrate sul campo non sono molto diverse tra loro.\nPur essendo lo standard in costante evoluzione, i sistemi GSM hanno sempre mantenuto la piena compatibilit\u00e0 (o \"retrocompatibilit\u00e0\") con le precedenti versioni.\nSuccessivi sviluppi del GSM sono stati infatti il GPRS (2.5G), che ha introdotto la commutazione di pacchetto e la possibilit\u00e0 di accesso ad Internet, e l'EDGE (2.75G) che ha incrementato ulteriormente la velocit\u00e0 di trasmissione del GPRS. Per utilizzare GPRS ed EDGE, che attualmente convivono con il GSM, la rete GSM necessitava di un upgrade software di alcuni apparati e di poche modifiche hardware, cosa che ha reso questi nuovi standard particolarmente appetibili per le compagnie di telefonia mobile, le quali hanno potuto implementare servizi di accesso ad Internet affrontando costi nettamente inferiori rispetto all'UMTS (3G) che ha richiesto invece sostanziali modifiche agli apparati della rete GSM.\nServizi offerti.\nIl servizio principale della rete GSM \u00e8 chiaramente la comunicazione vocale. Con il tempo per\u00f2 sono stati implementati altri servizi importanti quali gli SMS e la comunicazione dati. Attualmente con le tecnologie GPRS/EDGE \u00e8 possibile effettuare traffico a commutazione di pacchetto ed utilizzare quindi un terminale GSM-GPRS/EDGE come modem per navigare sulla rete internet, scambiare file e immagini.\nNegli ultimi anni lo standard GSM \u00e8 stato esteso introducendo il protocollo di comunicazione ASCI (nell'ambito del sistema GSM-R). Tale protocollo di comunicazione \u00e8 utilizzato soprattutto in ambito ferroviario e di protezione civile e permette di utilizzare particolari cellulari GSM come walkie-talkie.\nA partire dal 2006 la rete GSM permette di utilizzare il protocollo Dual Transfer Mode (DTM): un altro aspetto innovativo della rete GSM che la rende sempre pi\u00f9 vicina a quella UMTS. Con il DTM un cellulare pu\u00f2 contemporaneamente chiamare e trasmettere dati pacchetto. Il terminale DTM \u00e8 quindi molto simile ad un modem ADSL che permette di navigare in internet e di effettuare contemporaneamente telefonate. Questa nuova tecnologia rende tra l'altro possibile effettuare la videochiamata su rete GSM permettendo agli operatori telefonici di fornire servizi di terza generazione senza dover necessariamente migrare in toto sulla rete UMTS.\nStruttura della rete.\nLa struttura della rete che supporta il sistema GSM \u00e8 vasta e complicata, perch\u00e9 deve essere in grado di fornire agli utenti tutta una serie di servizi e funzionalit\u00e0. I componenti essenziali sono:\nInterfaccia radio.\nCome da protocollo per le reti cellulari l'intera banda radio disponibile ovvero assegnata al sistema \u00e8 suddivisa tra le varie stazioni radio base con tecniche FDM/FDMA e riutilizzata rispettando vincoli sull'interferenza da celle limitrofe implementando il sistema sotto forma di \"cluster\" di celle.\nTipicamente in Europa le bande usate dalla rete GSM sono attorno a 900 e 1800\u00a0MHz, mentre negli Stati Uniti si usano le bande attorno a 850 e 1900\u00a0MHz. La molteplicit\u00e0 delle portanti usabili e l'evoluzione dei sistemi di trasmissione hanno fatto in modo che le celle possano presentare configurazioni multifrequenza (\"dual band\"). Questo fatto rappresenta l'unica limitazione in termini di interoperabilit\u00e0 tra rete cellulare e terminali mobili che solo in alcuni casi possiedono l'accesso di tipo \"tri band\" o anche \"quad band\" ovvero universale per tutti i sistemi GSM attualmente in uso al mondo.\nIn generale dunque le reti GSM al mondo lavorano in diversi \"range\" di frequenza e sono composte da un insieme di celle radio di varie dimensioni. Essenzialmente esistono 4 tipi di cella: macro, micro, pico e celle \"a ombrello\". La copertura radio ottenibile con ciascun tipo di cella varia in funzione della particolare condizione ambientale circostante in termine di orografia, copertura di edifici alberi ecc. Nelle macro-celle l'antenna della stazione radio base \u00e8 installata su un palo o traliccio, o su una struttura, posti sul tetto di un edificio, mentre nelle micro-celle l'antenna \u00e8 installata ad un livello pi\u00f9 basso, situazione tipica delle aree urbane ad alta densit\u00e0 abitativa. Le pico-celle hanno dimensioni limitate, dell'ordine di poche dozzine di metri, e sono di solito usate in ambienti chiusi, mentre le celle \"ad ombrello\" sono usate per assicurare la copertura di zone lasciate scoperte da celle pi\u00f9 piccole, o nei \"gap\" fra una cella e l'altra. Le antenne di queste celle sono di solito installate sulla sommit\u00e0 degli edifici pi\u00f9 alti, o su altre strutture molto elevate.\nLe dimensioni delle celle di copertura variano in funzione dell'altezza dell'antenna, del guadagno dell'antenna stessa e delle condizioni di propagazione delle onde radio, da un minimo di circa 200 metri ad un massimo di parecchie decine di chilometri. La massima distanza fra una stazione radio-base ed un terminale \u00e8 praticamente di 35\u00a0km, sebbene le specifiche del sistema GSM prevederebbero distanze anche doppie. Il limite all'aumento della distanza non \u00e8 per\u00f2 dettato dalla potenza in trasmissione (come accadeva nei sistemi TACS ormai obsoleti), bens\u00ec dalla difficolt\u00e0 di centrare il cosiddetto \"timeslot overlap\" (dove il \"timeslot\" \u00e8 il tempo allocato per ciascuna chiamata) quando il terminale si trova a grande distanza dalla stazione radio-base. Infatti i canali TDMA consentono una tolleranza di temporizzazione di poco pi\u00f9 di 100 microsecondi: ci\u00f2 significa che il segnale tra BTS e terminale mobile non pu\u00f2 impiegare un tempo superiore a propagarsi, pena l'overlap tra canali. Poich\u00e9 le onde elettromagnetiche percorrono un chilometro in 3,2 microsecondi circa, la massima distanza risulta essere appunto di 100/3,2 = circa 31\u00a0km.\nPer la comunicazione radio di accesso fra stazione radio base e terminali mobili il GSM utilizza invece la tecnologia TDMA (\"Time Division Multiple Access\") basata su una coppia di canali radio in full-duplex, con frequency hopping fra i canali (letteralmente \"saltellamento di frequenza\", tecnologia che consente a pi\u00f9 utenti di condividere lo stesso set di frequenze cambiando automaticamente la frequenza di trasmissione fino a 1600 volte al secondo). SDMA e FDMA sono altre due tecnologie usate.\nLa funzione di modulazione numerica (la GMSK) si basa su una versione modificata dell'algoritmo detto \"Gaussian shift-key modulation\" (\"modulazione a spostamento di fase\"). Questo tipo di modulazione consente di ridurre il consumo delle batterie perch\u00e9 codifica le informazioni variando la frequenza della portante, anzich\u00e9 la sua ampiezza, come avviene in altri tipi di modulazione. Ci\u00f2 consente agli amplificatori di segnale di essere pilotati a potenza maggiore senza causare distorsioni del segnale, realizzando cos\u00ec quella che si definisce una buona \"power efficiency\". Tuttavia il risultato finale \u00e8 che ciascun utente occupa una larghezza di banda pi\u00f9 ampia, e che quindi, a parit\u00e0 di numero di utenti, \u00e8 necessario uno spettro di frequenze pi\u00f9 largo rispetto a quello necessario quando si impiegano altri tipi di modulazione (bassa \"spectral efficiency\").\nIl GSM, come sopra accennato, supporta anche le chiamate in ambienti chiusi. La copertura in ambienti interni pu\u00f2 essere realizzata mediante piccoli ripetitori che inviano il segnale dall'antenna esterna ad un'antenna interna separata. Quando tutta la capacit\u00e0, in termini di connessioni, deve essere concentrata in un unico ambiente al coperto, come ad esempio in centri commerciali, aeroporti, ecc., si adotta solitamente la soluzione di un'antenna ricevente installata direttamente all'interno dell'edificio. In aree urbane densamente popolate la copertura radio all'interno degli edifici \u00e8 assicurata dalla penetrazione del segnale radio, senza la necessit\u00e0 di installare ricevitori interni.\nModulo di identificazione utente (\"SIM card\").\nUno dei componenti pi\u00f9 importanti e distintivi del sistema GSM \u00e8 la cosiddetta SIM, acronimo di \"Subscriber Identity Module\", detta anche SIM card. La SIM card \u00e8 una Smart card su cui sono memorizzati i dati descrittivi dell'abbonato, compreso il numero di telefono, e che ha la funzione principale di fornire autenticazione ed autorizzazione all'utilizzo della rete. Trasferendo la SIM card da un telefono all'altro \u00e8 possibile mantenere tutte le informazioni relative all'abbonamento. Inoltre l'abbonato pu\u00f2 anche cambiare operatore, mantenendo lo stesso telefono, semplicemente cambiando SIM card. Alcuni operatori, per contro, inibiscono questa funzionalit\u00e0, e consentono l'uso di una sola SIM card su ogni terminale (a volte quella emessa da loro stessi): questa pratica, illegale in alcuni paesi, \u00e8 chiamata \"SIM locking\". Negli USA, la maggior parte degli operatori bloccano i terminali da loro venduti. Il motivo risiede nel fatto che il prezzo del terminale \u00e8 in gran parte sovvenzionato dai profitti dell'abbonamento, e quindi gli operatori cercano di evitare di favorire i concorrenti in caso di migrazione. Gli abbonati hanno il diritto di chiedere di rimuovere il blocco dietro pagamento di una tariffa (cosa che a volte gli operatori fingono di ignorare), o utilizzare altri mezzi \"privati\" per rimuovere il blocco, come il download da internet di appositi software. Alcuni operatori USA, come ad esempio la T-Mobile, rimuovono gratuitamente il blocco se l'abbonato ha depositato una cauzione per un certo periodo. Nella maggior parte dei paesi la rimozione del blocco non \u00e8 considerata illegale. In Italia \u00e8 previsto lo sblocco a pagamento dopo 9 mesi e gratuito dopo 18 mesi.\nSicurezza.\nLe specifiche di progetto iniziali del GSM prevedevano un livello di sicurezza relativamente basso, utilizzando un sistema di crittografia parzialmente condiviso per autenticare l'utente. La comunicazione fra l'utente e la stazione radio-base pu\u00f2 essere a sua volta cifrata. Per cifrare la comunicazione, esiste una scelta di algoritmi in alternativa. La comunicazione fra stazione radio base e resto della rete non \u00e8 protetta.\nLa prima notizia sulla possibilit\u00e0 di violare il GSM risale al 2003 quando un gruppo di ricercatori del \"Techion Institute of Technology\" di \"Haifa\" scopr\u00ec un errore nel sistema di crittografia usato per queste comunicazioni e riusc\u00ec a sfruttarlo per intercettare una telefonata.\nIl protocollo GSM effettua prima dei controlli di qualit\u00e0 sui dati trasmessi, per eliminare eventuali interferenze, e solo in un secondo momento, effettua la cifratura. La cifratura \u00e8 una fase onerosa dal punto di vista delle risorse informatiche richieste, e che pu\u00f2 rallentare l'avvio della comunicazione e la ricezione del segnale, a conversazione iniziata.\nDurante l'analisi delle interferenze, una notevole mole di dati viene filtrata ed eliminata. Invertire le operazioni ed effettuare la cifratura prima dei controlli dei dati, significa sottoporre a cifratura anche quella mole di bit che successivamente sar\u00e0 scartata dal sistema, con un notevole aggravio del carico di lavoro, penalizzante per il livello di servizio della telefonia mobile.\nNella prima fase, i dati viaggiano \"in chiaro\" e sono facilmente accessibili a tutti. Intercettazioni di questo tipo equivalgono ad attacchi informatici del tipo \"man in the middle\".\nPrima del 2003, molti esperti ritenevano che il GSM fosse una rete che offrisse eccellenti garanzie di sicurezza. Alcuni operatori investivano per sviluppare funzionalit\u00e0 di pagamento tramite cellulare, per usarlo come una normale carta di credito.\nI cosiddetti algoritmi A5/1 a 64 bit e A5/2 \"stream cipher\" proteggono la comunicazione fra telefono e BTS. L'algoritmo A5 \u00e8 ormai giunto alla terza versione, ma non \u00e8 stato ancora risolto il baco scoperto dai ricercatori israeliani nel 2003. Inoltre chiavi crittografiche di 64 bit sono oggi ritenute inadeguate, in relazione ai ridotti costi e tempi di azione della potenza di calcolo disponibile per attacchi di tipo \"brute force\", e in rapporto alla vita utile delle informazioni da proteggere.\nL'onerosit\u00e0 degli algoritmi di cifratura, in termini di risorse e rallentamento della comunicazione, potrebbe non giustificare l'adozione massiva nelle reti GSM degli standard di sicurezza previsti per la gestione dei pagamenti e per le transazioni \"on-line\", tenendo conto che non esiste un sistema informatico inviolabile e una sicurezza assoluta. Particolari esigenze di tutela della privacy, potrebbero essere soddisfatte installando il protocollo direttamente sui terminali finali.\nL'A5/1 \u00e8 un algoritmo che garantisce un maggior livello di protezione, ed \u00e8 quello usato prevalentemente in Europa, mentre l'A5/2, usato in molti altri paesi, permette un minor livello di protezione. Comunque entrambi i sistemi di crittografia si sono rivelati vulnerabili, tanto che sono stati previsti meccanismi automatici di cambio dell'algoritmo in caso di necessit\u00e0.\nNel 2002 il gruppo SAGE (\"Security Algorithms Group of Experts\") dellETSI ha sviluppato un nuovo algoritmo di \"stream cipher\" denominato A5/3 e basato sull'algoritmo KASUMI. Anche se nel dicembre 2009 \u00e8 stato pubblicato un related key attack a KASUMI, al momento non si ritiene che ci siano immediati problemi di sicurezza; ci\u00f2 nonostante \u00e8 in discussione l'eventuale definizione di un algoritmo A5/4, basato sull'algoritmo di cifratura SNOW 3G, gi\u00e0 sviluppato per LTE.\nNel dicembre 2004 il 3GPP, per risolvere i gravi problemi di sicurezza derivanti dalla presenza dell'algoritmo A5/2 all'interno dei telefoni, ha deciso che i telefoni GSM di \"Release\" 6 non supporteranno pi\u00f9 quest'algoritmo. Un telefono di Release 6 supporter\u00e0 gli algoritmi A5/1, A5/3 e la non cifratura, denominata anche A5/0.\nSe le esigenze di sicurezza lo richiedono, \u00e8 possibile installare sul proprio cellulare un programma di cifratura addizionale. Tuttavia questa soluzione richiede che il programma sia installato sia sul cellulare del mittente che del destinatario, il quale altrimenti riceverebbe un segnale ancora cifrato e incomprensibile. Esistono programmi scritti in linguaggio Java, compatibili quindi con molti modelli, sia col sistema operativo Microsoft Windows 5 sia con i cellulari, come il Nokia, che usano il sistema Symbian. Generalmente, si ha una prima fase con crittografia a chiave asimmetrica per lo scambio di una chiave di sessione, e in seguito, la comunicazione segue una cifratura a chiave simmetrica. Al termine della conversazione, la chiave di sessione viene eliminata.\nMercato, situazione e prospettive.\nIl GSM \u00e8 di gran lunga il sistema di telefonia mobile pi\u00f9 diffuso al mondo, con una quota di mercato del 70%. Il suo principale concorrente, il sistema CDMA2000, \u00e8 usato soprattutto negli Stati Uniti, e se ne prevede una lenta diffusione anche in altri paesi come tecnologia di transizione verso lo standard 3G, soprattutto se la tecnologia WCDMA non si riveler\u00e0 del tutto soddisfacente. Nel momento in cui i sistemi WCDMA cominceranno ad affermarsi, a partire dalle zone ad alta densit\u00e0 di insediamento, il ritmo di espansione del GSM potrebbe rallentare. Comunque non si prevede che ci\u00f2 avvenga nell'immediato futuro. L'azienda di telecomunicazioni AT&amp;T ha dichiarato che entro il 2017 le linee GSM ed EDGE americane verranno spente per favorire l'afflusso dell'utenza sulle reti UMTS ed LTE. Attualmente non si sa cosa accadr\u00e0 negli altri continenti."}
{"id": "56034", "revid": "287204", "url": "https://it.wikipedia.org/wiki?curid=56034", "title": "Stagioni", "text": ""}
{"id": "56035", "revid": "183581", "url": "https://it.wikipedia.org/wiki?curid=56035", "title": "Stagioni (meteorologia)", "text": ""}
{"id": "56036", "revid": "715366", "url": "https://it.wikipedia.org/wiki?curid=56036", "title": "Le stagioni", "text": ""}
{"id": "56040", "revid": "1075510", "url": "https://it.wikipedia.org/wiki?curid=56040", "title": "Robert Millikan", "text": "Vinse il Premio Nobel per la fisica nel 1923 per i suoi lavori sulla determinazione della carica elettrica dell'elettrone e sull'effetto fotoelettrico.\nBiografia.\nDopo essersi laureato con studi classici all'Oberlin College (Ohio) nel 1891 inizi\u00f2 ad interessarsi alle scienze ed ottenne il dottorato in fisica alla Columbia University nel 1895.\nNel 1910 pubblic\u00f2 i primi risultati del celeberrimo \"esperimento della goccia d'olio\" per misurare la carica dell'elettrone che, da allora, \u00e8 divenuto uno dei classici della fisica (varianti di questo esperimento vengono a tutt'oggi utilizzate con fini didattici per gli studenti delle superiori e dell'universit\u00e0). La carica elettrica dell'elettrone \u00e8 una delle costanti fondamentali della fisica moderna ed una conoscenza accurata del suo valore \u00e8 estremamente importante.\nSuccessivamente Felix Ehrenhaft dichiar\u00f2 di aver compiuto esperimenti simili ma di aver trovato evidenze sperimentali dell'esistenza di cariche elettriche inferiori a quelle dell'elettrone. Questo condusse Millikan a realizzare una nuova serie di esperimenti (i cui risultati vennero pubblicati nel 1913) che confermarono l'assenza di tali cariche frazionarie.\nIl dibattito su questo punto continu\u00f2 molto a lungo anche perch\u00e9 vennero riscontrate incongruenze fra il numero di misure riportate nelle pubblicazioni di Millikan (58) ed il numero di quelle riportate nei suoi quaderni di laboratorio (175) dando l'impressione che egli avesse artificialmente scartato i risultati sfavorevoli alla sua ipotesi. Un'analisi dettagliata dei dati e la ripetizione dell'esperimento da parte di molti gruppi indipendenti portarono infine alla conclusione che i risultati di Millikan erano accurati e che non c'era stato alcun tipo di frode."}
{"id": "56045", "revid": "110157", "url": "https://it.wikipedia.org/wiki?curid=56045", "title": "Stagioni (Zejler)", "text": "Stagioni (\"Po\u010dasy\") \u00e8 una raccolta di liriche di Handrij Zejler, scrittore di lingua lusaziana, pubblicata nel 1859.\nL'opera \u00e8 ispirata ai canti popolari, ma ha una inconfondibile personalit\u00e0. L'autore celebra l'alternarsi delle stagioni, che suggeriscono al popolo tradizioni pittoresche e simboliche.\n\u00c8 l'opera pi\u00f9 fortunata di Zejler, con la quale \u00e8 riuscito a conservare la voce pi\u00f9 segreta e significativa del suo paese."}
{"id": "56052", "revid": "2103", "url": "https://it.wikipedia.org/wiki?curid=56052", "title": "GSM", "text": ""}
{"id": "56053", "revid": "1442080", "url": "https://it.wikipedia.org/wiki?curid=56053", "title": "Stige (disambigua)", "text": ""}
{"id": "56055", "revid": "287204", "url": "https://it.wikipedia.org/wiki?curid=56055", "title": "Tenebre", "text": "Tenebre \u2013 plurale di tenebra."}
{"id": "56060", "revid": "7", "url": "https://it.wikipedia.org/wiki?curid=56060", "title": "Ernesto &quot;Che&quot; Guevara", "text": ""}
{"id": "56063", "revid": "125608759", "url": "https://it.wikipedia.org/wiki?curid=56063", "title": "Mitologia etrusca", "text": "Nella civilt\u00e0 etrusca, a partire dall'VIII secolo a.C. (fase \"orientalizzante\", caratterizzata dal contatto con i coloni greci) le divinit\u00e0, che fino a quel momento erano concepite come semplici entit\u00e0 dalla forma vaga ed imprecisa, assumono un aspetto antropomorfo. Si assiste, cos\u00ec, alla nascita di un \"pantheon\" etrusco, costituito per lo pi\u00f9 da divinit\u00e0 mutuate dalla mitologia greca, ma affiancate anche da qualche divinit\u00e0 indigena, ovvero \"nazionale\", come quella di Voltumna, che non trova nessuna corrispondenza tra gli d\u00e8i dell'Olimpo.\nQuando gli Etruschi furono sottomessi al dominio di Roma, questa ne assorb\u00ec anche la mitologia. Molte delle divinit\u00e0 elencate di seguito, infatti, si sono integrate nella mitologia romana.\nLa trinit\u00e0 principale \u00e8 composta da Tinia, Uni e Menrva.\nPersonaggi ed eroi.\nVi \u00e8 poi Utuzte, un viaggiatore e colonizzatore, che in epoca tarda fu associato ad Ulisse/Odisseo, ma che probabilmente era una sorta di eroe legato alla fase arcaica di viaggi e colonizzazioni etrusche nel basso Tirreno e nell'esplorazione di nuove terre tra il IX e l'VIII secolo a.C."}
{"id": "56065", "revid": "287204", "url": "https://it.wikipedia.org/wiki?curid=56065", "title": "Talia", "text": ""}
{"id": "56067", "revid": "767487", "url": "https://it.wikipedia.org/wiki?curid=56067", "title": "Talia (grazia)", "text": "Tal\u00eca \u00e8 una figura della mitologia greca. Era figlia di Zeus e di Eurinome.\nInsieme ad Aglaia (o \"Aglea\") ed Eufrosine costituiva le tre Grazie, divinit\u00e0 minori che facevano parte del corteggio di Afrodite. Ella incarnava la prosperit\u00e0, ed essendo le Grazie divinit\u00e0 collegate alla natura, Talia era anche la portatrice di fiori."}
{"id": "56076", "revid": "599013", "url": "https://it.wikipedia.org/wiki?curid=56076", "title": "Tanato (disambigua)", "text": ""}
{"id": "56082", "revid": "121961485", "url": "https://it.wikipedia.org/wiki?curid=56082", "title": "Display a cristalli liquidi", "text": "Il display a cristalli liquidi (in acronimo LCD, dall'inglese \"Liquid Crystal Display\") \u00e8 un tipo di display che utilizza le propriet\u00e0 di modulazione della luce dei cristalli liquidi.\n\u00c8 utilizzato come dispositivo di visualizzazione in una vasta gamma di applicazioni, tra cui televisori LCD, monitor per computer, pannelli di strumenti e nella segnaletica. Piccoli LCD sono comuni anche in diversi dispositivi portatili di consumo, per esempio in fotocamere digitali, orologi e smartphone. I display a cristalli liquidi possono avere dimensioni che variano da poche decine di millimetri a oltre 100 pollici.\nStoria.\nIl primo utilizzo dei cristalli liquidi per un display fu opera di George Heilmeier nel 1965.\nA partire dagli anni 2000, la tecnologia LCD, insieme a quella al plasma, ha inizialmente affiancato e poi sostituito in quasi tutte le applicazioni la tecnologia degli schermi con tubo a raggi catodici (CRT), vecchia di quasi un secolo, durante il quale era stata pressoch\u00e9 l'unico sistema di visualizzazione su schermo utilizzato.\nDescrizione e funzionamento.\nL'LCD \u00e8 basato sulle propriet\u00e0 ottiche di particolari sostanze denominate cristalli liquidi. Tale liquido \u00e8 intrappolato fra due superfici vetrose provviste di numerosissimi contatti elettrici con i quali poter applicare un campo elettrico al liquido contenuto. Ogni contatto elettrico comanda una piccola porzione del pannello identificabile come un pixel (o subpixel per i display a colori), pur non essendo questi ultimi fisicamente separati da quelli adiacenti come avviene invece in uno schermo al plasma. Sulle facce esterne dei pannelli vetrosi sono poi posti due filtri polarizzatori disposti su assi perpendicolari tra loro. I cristalli liquidi ruotano di 90\u00b0 la polarizzazione della luce che arriva da uno dei polarizzatori, permettendole di passare attraverso l'altro.\nPrima che il campo elettrico sia applicato, la luce pu\u00f2 passare attraverso l'intera struttura e, a parte la porzione di luce assorbita dai polarizzatori, l'apparecchio risulta trasparente. Quando il campo elettrico viene attivato le molecole del liquido si allineano parallelamente al campo elettrico, limitando la rotazione della luce entrante. Se i cristalli sono completamente allineati col campo, la luce che vi passa attraverso \u00e8 polarizzata perpendicolarmente al secondo polarizzatore, e viene quindi bloccata del tutto facendo apparire il pixel non illuminato. Controllando la rotazione dei cristalli liquidi in ogni pixel, si pu\u00f2 dunque regolare la quantit\u00e0 di luce che pu\u00f2 passare. Si noti per\u00f2 che in questo modo un pixel guasto apparir\u00e0 sempre illuminato. In realt\u00e0 alcuni tipi di pannelli funzionano all'opposto, cio\u00e8 sono trasparenti quando accesi e opachi quando spenti per cui un pixel guasto resta sempre \"spento\".\nNei PC o TV a colori l'unit\u00e0 di misura delle dimensioni del display \u00e8 comunemente il pollice (un pollice corrisponde a 2,54\u00a0cm), ed \u00e8 la distanza misurata in diagonale tra due angoli opposti del pannello. Le dimensioni variano da 12 a oltre 100 pollici, con risoluzioni che nelle TV vanno da 640 x 480 a 3840 x 2160 pixel e anche oltre per applicazioni speciali.\nUna delle caratteristiche principali dei pannelli a cristalli liquidi (fatta salva la retroilluminazione) \u00e8 il basso consumo di potenza elettrica, che li rende di per s\u00e9 particolarmente indicati per applicazioni in apparecchiature alimentate da batterie elettriche. Gran parte del consumo \u00e8 invece attribuibile alla retroilluminazione: ad esempio nelle TV, a causa della particolare luminosit\u00e0 richiesta, i consumi elettrici complessivi sono piuttosto elevati, solo lievemente inferiori a quelli dei tubi corrispondenti (un TV CRT da 32\" assorbiva potenze di circa 150-180 W ma offriva circa 30\" di schermo visibile), anche se le ultime generazioni di TV, con retroilluminazione a LED, hanno consumi abbastanza contenuti .\nTipi di display.\nDisplay trasmissivi, riflettivi e transflettivi.\nI display LCD possono essere usati in due modalit\u00e0 denominate \"trasmissivo\" e \"riflettivo\". Quelli di tipo \"trasmissivo\" sono illuminati da un lato e vengono visti dall'altro. In pratica una luce viene posizionata sul retro del pannello e i cristalli liquidi agiscono da filtro, facendo passare solo la componente cromatica desiderata. In questo modo si ottengono display molto luminosi, d'altro canto per\u00f2 la fonte di luce pu\u00f2 consumare pi\u00f9 energia di quella richiesta dal solo display. Hanno generalmente una buona leggibilit\u00e0 in condizioni di scarsa luce ambientale, mentre diventano poco visibili in condizioni di forte illuminazione, risultando pi\u00f9 adatti per l'uso in interni.\nI display LCD di tipo \"riflettivo\" usano la luce presente nell'ambiente che viene riflessa da uno specchio posto dietro lo schermo; hanno un contrasto pi\u00f9 basso rispetto al LCD \"transmissivo\", infatti la luce \u00e8 costretta a passare due volte attraverso il filtro. Il vantaggio principale di questo tipo di display \u00e8 che l'assenza di una fonte di luce artificiale mantiene i consumi energetici molto bassi. Un piccolo display LCD consuma cos\u00ec poco che pu\u00f2 essere alimentato da una semplice cella fotovoltaica. Hanno una buona leggibilit\u00e0 in condizioni di forte illuminazione ambientale, mentre risultano sempre meno leggibili al diminuire dell'illuminazione esterna, un esempio sono le calcolatrici.\nI display \"transflettivi\" cercano di unire le caratteristiche migliori dei trasmissivi e dei riflettivi. Hanno un semi-specchio posto dietro il display, in grado di riflettere la luce frontale (come i riflessivi), ma di far passare la luce proveniente da un illuminatore posto nella parte posteriore (come i trasmissivi). Questo tipo di display si va diffondendo rapidamente, soprattutto negli apparecchi mobili (telefoni cellulari e computer palmari), per la sua buona leggibilit\u00e0 in tutte le condizioni di luce.\nDisplay attivi e passivi.\nI display LCD con un numero modesto di segmenti, come quelli usati nelle calcolatrici o negli orologi digitali, sono provvisti di un contatto elettrico per ogni segmento. Il segnale elettrico per controllare ogni segmento \u00e8 generato da un circuito esterno. Questo tipo di struttura diventa improponibile man mano che il numero di segmenti aumenta.\nI display di medie dimensioni, come quelli delle agende elettroniche, hanno una struttura a matrice passiva. Questo tipo di struttura ha un gruppo di contatti per ogni riga e colonna del pannello, invece che una per ogni pixel. Lo svantaggio \u00e8 che pu\u00f2 essere controllato solo un pixel alla volta, gli altri pixel devono ricordare il loro stato finch\u00e9 il circuito di controllo non si dedica nuovamente a loro. Il risultato \u00e8 un contrasto ridotto ed una certa difficolt\u00e0 a visualizzare bene le immagini in rapido movimento; il problema va peggiorando man mano che il numero di pixel aumenta.\nPer i display ad alta risoluzione, come per esempio quelli usati nei monitor per computer, si usa un sistema a matrice attiva. In questo caso il display LCD contiene una sottile pellicola di transistor (\"Thin Film Transistor - TFT\"). Questo dispositivo memorizza lo stato elettrico di ogni pixel del display mentre gli altri pixel vengono aggiornati; questo metodo permette di ottenere immagini molto pi\u00f9 luminose e nitide rispetto agli LCD tradizionali.\nLa durata media dei display LCD pu\u00f2 superare le 50.000 ore; questo dato, unitamente alla notevole e costante riduzione del loro prezzo, rende questa tecnologia una valida alternativa ai display a tubo catodico (ormai quasi abbandonata).\nParametri di un pannello LCD.\nI principali parametri che caratterizzano un recente display LCD a matrice attiva (TFT) per TV o PC sono contrasto, luminosit\u00e0 (o pi\u00f9 propriamente luminanza), linearit\u00e0 dei grigi, angolo di visuale, tempo di risposta e resa cromatica. Inoltre per la televisione, pur non facendo parte del pannello vero e proprio, anche l'elettronica di scalatura dell'immagine \u00e8 fondamentale nel determinare la qualit\u00e0 video.\nContrasto e retroilluminazione.\nIl rapporto fra la luminosit\u00e0 del bianco e la luminosit\u00e0 del nero \u00e8 definito contrasto. Si tratta quindi di un parametro tipico del pannello, dipendente dalla capacit\u00e0 dei cristalli liquidi di bloccare la luce proveniente dalla retroilluminazione; viceversa, il cosiddetto \"contrasto dinamico\" non dipende solamente dai cristalli liquidi ma anche dalla retroilluminazione: \u00e8 infatti il rapporto fra il bianco, misurato con la retroilluminazione alla massima intensit\u00e0, e il nero, misurato con la retroilluminazione al valore minimo. I valori di contrasto dinamico sono pertanto formalmente molto pi\u00f9 alti di quello nativo dei pannelli, mediamente di un rapporto di almeno 1 a 5.\nOggi i migliori pannelli vantano contrasti nativi dello stesso ordine di grandezza di quelli dinamici dei pannelli pi\u00f9 vecchi; in genere comunque i contrasti dinamici sono dell'ordine di grandezza delle diverse migliaia a 1, se non delle decine di migliaia a 1, mentre quelli statici solitamente partono da attorno ai 1000:1 a salire. Una immagine che abbia sia parti chiare che scure mette tuttavia in difficolt\u00e0 un pannello che vanta alti contrasti dinamici in quanto la luminosit\u00e0 della retroilluminazione \u00e8 unica, per cui il reale contrasto sar\u00e0 quello nativo del \"cristalli liquidi\" e non quello dinamico.\nSi \u00e8 nel tempo sviluppata la tecnologia retroilluminazione a LED, distinguendo due diversi metodi per il loro posizionamento, sensibilmente diversi tra loro: la retroilluminazione \"laterale\", costituita da LED posti sul bordo del display e controllabili \"in blocco\", e quella \"a tappeto luminoso\" (che pu\u00f2 avere una risoluzione pari o anche molto inferiore alla risoluzione del pannello LCD), una tecnica pi\u00f9 recente, la quale per mezzo di un microprocessore dedicato, permette il cosiddetto \"local dimming\", una funzione che agisce dinamicamente sulle varie porzioni di retroilluminazione, ottimizzandole in base ad ogni singolo fotogramma in riproduzione, migliorandone pertanto sensibilmente il contrasto. Nel tempo, per questioni di marketing , la corretta dizione \"schermo LCD a retroilluminazione LED\" si \u00e8 talvolta abbreviata in \"schermo a LED\" ma \u00e8 impropria (i LED presenti hanno il solo scopo di retro illuminare).\nForti contrasti sono tuttavia necessari solo per l'uso in piena luce del pannello LCD; si rileva infatti che il contrasto realmente percepito dipende anche dall'illuminazione dell'ambiente e dalla finitura superficiale dello schermo (lucido/riflettente od opaco/diffondente). Poich\u00e9 in ogni caso lo schermo non \u00e8 un corpo nero e riflette una parte della luce che lo colpisce, \u00e8 intuitivo che la luminanza del nero venga alterata se questi viene colpito da una forte luce ambiente. Viceversa, ad esempio per la visione di un film in un ambiente scuro (il tipico soggiorno alla sera), contrasti elevati sono in genere fastidiosi in quanto le parti di immagine pi\u00f9 luminose hanno un effetto abbagliante, riducendo la percezione dei dettagli nelle parti pi\u00f9 scure e aumentando l'effetto scia percepito.\nTempi di risposta bianco-nero, grigio-grigio, tempo percepito ed effetto \"scia\".\nCome noto, il meccanismo di funzionamento di un display a \"cristalli liquidi\" si basa sul fatto che, orientandosi in modo opportuno, i \"cristalli liquidi\" possono consentire o meno il passaggio della luce proveniente dalla retroilluminazione del pannello; il tempo di risposta totale \u00e8 in genere definito come il tempo necessario ai \"cristalli liquidi\" per passare da uno stato \"tutto chiuso\" (nero) ad uno \"tutto aperto\" (bianco), per poi tornare al \"tutto chiuso\" (BTB). Tuttavia alcuni produttori misurano solo il passaggio dal bianco al nero (o viceversa) a cui conseguono quindi valori di tempo pi\u00f9 bassi. Inoltre, non \u00e8 detto che il passaggio dal bianco al nero abbia la stessa durata del passaggio dal nero al bianco. In realt\u00e0, questo valore spesso vantato dai produttori non \u00e8 davvero significativo, in quanto \u00e8 raro che in un filmato si passi dal bianco al nero (o viceversa); ben pi\u00f9 frequente \u00e8 che si passi da una sfumatura di grigio ad un'altra e i tempi per le transizioni grigio-grigio (G2G o GTG) sono generalmente pi\u00f9 lunghi di quelle bianco-nero.\nOggi si \u00e8 in parte corretta questa lentezza sul grigio-grigio mediante tecniche di \"overdrive\" (sovratensione) dei pannelli a \"cristalli liquidi\", al costo per\u00f2 di un aumento del rumore delle immagini e/o talvolta, specie sui pannelli pi\u00f9 vecchi, di una riduzione dei colori riproducibili (6 bit anzich\u00e9 8, simulati poi attraverso tecniche di \"dithering\").\nIl cosiddetto \"effetto scia\" che spesso viene attribuito ai pannelli LCD \u00e8 in realt\u00e0 ormai solo in parte riferibile al tempo di risposta dei \"cristalli liquidi\"; in parte \u00e8 infatti da imputarsi al fenomeno phi, cio\u00e8 dipende dalla fisiologia dell'occhio umano. Infatti, la percezione dell'effetto scia \u00e8 anche legata al fatto che i pannelli LCD mantengono l'immagine fra un frame e l'altro e sono retroilluminati in continuo, a differenza di un tradizionale tubo a raggi catodici in cui l'immagine \u00e8 \"ricostruita\" alla frequenza di \"refresh\" dello schermo (50 o 100\u00a0Hz la TV; da 60 fino a 120\u00a0Hz un monitor per computer). In altre parole, mentre i fosfori di un CRT tendono da soli a \"spegnersi\" subito dopo il passaggio del pennello di elettroni, in un LCD-TFT (come in tutti i display a matrice attiva, plasma o LED) i pixel conservano la luminosit\u00e0 \"fino a nuovo ordine\", cio\u00e8 fino al successivo fotogramma del filmato.\nQuesto \u00e8 un grande vantaggio nei monitor per computer poich\u00e9 l'immagine \u00e8 stabile e non sfarfalla, ma diventa un problema con immagini in movimento come nelle TV per i film: ciascun fotogramma risulta infatti in parte sovrapposto al precedente a causa sia della lentezza dei \"cristalli liquidi\" a cambiare stato, sia alla persistenza della visione sulla retina. Di fatto anche con un teorico LCD con tempo di risposta istantaneo sarebbe sempre presente un certo effetto scia.\nPer compensare l'effetto scia che si genera con il ritardo di risposta, si possono utilizzare varie soluzioni.\nUna di queste prende la denominazione di \"motion blur reduction\" (MBR), ideata da LG, che agisce sullo sfarfallio della retroilluminazione, andandolo ad accentuare e adattare per ridurre l'effetto fantasma sulle immagini in rapido movimento.\nTali soluzioni sono spesso accomunate (anche impropriamente) da diciture tipo \"100 Hz\"; paradossalmente, tali varie soluzioni non hanno sempre a che fare con i 100\u00a0Hz dei CRT e anzi talune cercano di imitare il funzionamento di un classico CRT a 50\u00a0Hz. Tale effetto viene ottenuto mediante l'intercalamento di quadri completamente neri (o con luminosit\u00e0 ridotta), quadri intermedi interpolati \"calcolati\" dall'elettronica del display oppure mediante spegnimenti sequenziali brevissimi delle lampade di retroilluminazione (realizzando una sorta di \"scansione\" luminosa dello schermo); per ovvii motivi i costruttori sono restii, in alcuni casi, a fornire precise indicazioni sul funzionamento preciso di queste tecniche. Alcune di queste soluzioni potrebbero determinare un aumento della percezione di sfarfallamento del display LCD.\nLuminosit\u00e0 e resa cromatica della retroilluminazione.\nI display LCD \"televisivi\" sono oggi caratterizzati da una luminosit\u00e0 molto elevata, dell'ordine delle centinaia di candele al metroquadro (cd/m\u00b2): questa elevata luminosit\u00e0 li rende ben visibili anche con una forte luce ambientale ma pu\u00f2 risultare persino fastidiosa per la visione in un ambiente buio o semi-buio. Il motivo per cui i costruttori adottano retroilluminazioni cos\u00ec forti pu\u00f2 essere spiegato con l'effetto che tale forte luminosit\u00e0 ha sul \"contrasto dinamico\". Come gi\u00e0 detto esso \u00e8, a parit\u00e0 di pannello \"cristalli liquidi\", tanto pi\u00f9 elevato quanto maggiore \u00e8 il rapporto fra il bianco, misurato con la massima retroilluminazione, ed il nero, misurato con la minima retroilluminazione. Si comprende bene che l'aumento della luminosit\u00e0 massima \u00e8 il modo pi\u00f9 semplice per pubblicizzare valori di contrasto dinamico molto elevati. Inoltre, una forte luminosit\u00e0 tende ad aumentare la persistenza della visione sulla retina incrementando il tempo di risposta e l'effetto scia percepiti.\nDiscorso a parte merita la resa cromatica del pannello, ovvero la capacit\u00e0 di riprodurre una vasta gamma di colori. Premesso che nessun genere di display di alcun tipo \u00e8 in grado di riprodurre tutti i colori percepibili dall'occhio umano, la resa cromatica dipende in buona parte dalla retroilluminazione, e nella fattispecie dalla monocromaticit\u00e0 dei colori RGB (rosso verde e blu) dei subpixel. Con le attuali lampade di retroilluminazione a scarica si ottengono risultati discreti ma l'uso di LED permette di migliorare ulteriormente il livello di monocromaticit\u00e0 dei tre colori fondamentali, con il conseguente effetto di aumentare la superficie del \"gamut\", cio\u00e8 del triangolo avente per vertici i tre colori RGB e che rappresenta le sfumature di colore riproducibili dal display. Tuttavia, non \u00e8 detto che le sorgenti video (compresa l'alta definizione, HD DVD e Blu-ray) possano davvero sfruttare efficacemente questi gamut pi\u00f9 estesi, essendo comunque codificate ad 8 bit per canale. Va detto che comunque lo spazio colore delle sorgenti in HD come il BluRay \u00e8 ben pi\u00f9 ampio di quello delle sorgenti in SD, anche e soprattutto in ripresa.\nAngolo di visuale in relazione a luminosit\u00e0 e contrasto.\nL'angolo di visuale \u00e8 un altro parametro importante: anche in questo caso esistono diverse modalit\u00e0 di misurazione. Gli angoli di visuale pubblicizzati si riferiscono in genere all'angolo massimo sotto cui si pu\u00f2 guardare lo schermo LCD mantenendo una luminosit\u00e0 e un contrasto \"accettabili\"; il grado di \"accettabilit\u00e0\" pu\u00f2 essere liberamente stabilito dai produttori, per cui \u00e8 possibile che i dati forniti da produttori diversi abbiano significati diversi. Ad esempio, il limite \u00e8 in genere individuato da un contrasto di 10:1, per cui si ottiene un certo angolo di visuale; se si considera invece 5:1, l'angolo di visuale aumenter\u00e0, pur riferendosi allo stesso identico pannello \"cristalli liquidi\" con le stesse identiche caratteristiche.\nSi noti inoltre che i valori dati dai produttori riguardano l'angolo \"estremo\" (in verticale ed in orizzontale) a cui si ha un decadimento del contrasto ai valori sopra citati, ma tale numero nulla dice riguardo a \"come\" questo valore decade al variare dell'angolo, a quali valori si hanno con angoli non orizzontali/verticali ma diagonali, n\u00e9 alle differenze fra angolo verso l'alto o verso il basso (per taluni pannelli fortissime). Indicazioni di questo genere possono essere ricavate da analisi polari come quelle rappresentate nella figura a lato, da cui si evince chiaramente che l'uniformit\u00e0 non \u00e8 un punto di forza dei display LCD.\nImperfezione della scala dei grigi.\nCome noto nel sistema RGB adottato da PC, DVD, DVB, alta definizione, ecc., il grigio pu\u00f2 assumere 256 livelli pari alle combinazioni possibili con 8 bit. Un valore 0 corrisponde al nero mentre 255 corrisponde al bianco. \u00c8 intuibile quindi che, se un display ha una luminosit\u00e0 massima, ad esempio, di 400 cd/m\u00b2, tale livello di luminosit\u00e0 corrisponder\u00e0 al bianco, cio\u00e8 ad un valore di 255 sulla scala dei grigi. Molto meno esplicito \u00e8 il fatto che al valore di 128 (met\u00e0 scala) \"non\" corrisponda il valore di 200\u00a0cd/m\u00b2; il valore reale di luminosit\u00e0 \u00e8 generalmente molto pi\u00f9 basso e il parametro che correla il segnale d'ingresso all'emissione luminosa \u00e8 denominato \"correzione di gamma\". In altri termini, la scala di grigi non \u00e8 affatto lineare, ma segue un andamento esponenziale con dilatazioni e compressioni; come gi\u00e0 detto, ad esempio, il nero (valore 0) non \u00e8 completamente buio, e inoltre al crescere dei valori RGB l'andamento della luminosit\u00e0 cresce meno marcatamente di quanto ci si potrebbe aspettare, per poi aumentare notevolmente verso il fondo della scala. \u00c8 quindi possibile che alcuni valori di grigio vicini non siano in pratica distinguibili fra loro, specie agli estremi della scala (basse ed alte luci). Va altres\u00ec notato che la variazione di luminosit\u00e0 e contrasto in genere non \u00e8 lineare con l'angolo di osservazione, per cui questo tema si connette con quanto prima detto a proposito dell'angolo visuale.\nAlcuni tipi di pannelli (le famiglie *VA) addirittura presentano una scala dei grigi migliore (ovvero una miglior resa e distinzione delle diverse tonalit\u00e0 di grigio, in particolare sulle basse luci) se guardati in posizione leggermente angolata piuttosto che centralmente.\nDifetti.\nOltre ai suddetti parametri prettamente tecnici, \u00e8 opportuno accennare al problema dei pixel bruciati, cio\u00e8 impossibili da controllare a causa di una difettosit\u00e0 al film di transistor tipico delle matrici TFT. \u00c8 importante osservare che, contrariamente a quanto si potrebbe immaginare, \"non\" vale sempre l'equazione \"pixel acceso = pixel bianco\". Infatti in alcune famiglie tecniche di pannelli lo stato acceso del pixel corrisponde al bianco, mentre in altre corrisponde al nero (cio\u00e8 nero=acceso, bianco=spento). Ne consegue che un guasto potr\u00e0 risultare in un pixel (o pi\u00f9 probabilmente un subpixel R, G o B) perennemente acceso oppure perennemente spento a seconda del tipo di pannello \"cristalli liquidi\" installato.\nFamiglie di pannelli TFT.\nLe principali famiglie di pannelli a cristalli liquidi di tipo TFT sono:\nNel mondo dei monitor LCD per PC (sia desktop che notebook) le tipologie pi\u00f9 diffuse sono il TN e l'IPS con reciproci vantaggi e svantaggi."}
{"id": "56083", "revid": "304077", "url": "https://it.wikipedia.org/wiki?curid=56083", "title": "LCD", "text": ""}
{"id": "56084", "revid": "324090", "url": "https://it.wikipedia.org/wiki?curid=56084", "title": "Darmstadt", "text": "Darmstadt \u00e8 una citt\u00e0 extracircondariale di abitanti dell'Assia, in Germania.\nSede amministrativa del distretto governativo (\"Regierungsbezirk\") omonimo, pur non appartenendo ad alcun circondario, ospita la sede del circondario di Darmstadt-Dieburg. Fa inoltre parte della regione metropolitana Reno-Meno. Dopo Francoforte sul Meno, Wiesbaden e Kassel \u00e8 la quarta citt\u00e0 dell'Assia.\nStoria.\nOrigini.\nIl nome Darmstadt compare per la prima volta verso la fine dell'XI secolo, all'epoca nella forma \"Darmundestat\". Le origini del nome sono sconosciute. L'espressione 'Dar-mund' del medio basso tedesco viene tradotta come \"strisce di terra paludose\", ma potrebbe essere la storpiatura in dialetto locale di un altro nome. Anche gli abitanti spesso credono, erroneamente, che il nome derivi dal Darmbach (un piccolo torrente che una volta attraversava la citt\u00e0). In realt\u00e0 il torrente ricevette il nome attuale molto pi\u00f9 tardi, per via della citt\u00e0, e non viceversa.\nDarmstadt ottenne il rango di citt\u00e0 dall'imperatore del Sacro Romano Impero Ludovico il Bavaro nel 1330, e a quel tempo apparteneva ai conti di Katzenelnbogen. La citt\u00e0, all'epoca chiamata \"Darmstait\", divenne residenza secondaria dei conti, con la costruzione di un piccolo castello nello spazio ora occupato da un edificio ben pi\u00f9 grande.\nQuando la casata dei Katzenelnbogen si estinse nel 1749, la citt\u00e0 fu assoggettata al Langraviato d'Assia, e fu sede del langravio in carica (1567-1806) ed in seguito (fino al 1918) dei granduchi d'Assia.\nEra industriale.\nLa popolazione della citt\u00e0 nel corso del XIX secolo aument\u00f2 da poco pi\u00f9 di a abitanti. Nel 1877 fu fondata una scuola politecnica, che in seguito sarebbe diventata l'universit\u00e0 tecnica oggi nota come TU Darmstadt.\nAl principio del XX secolo Darmstadt fu un centro importante del movimento artistico Jugendstil, la versione tedesca dell'Art Nouveau. I concorsi annuali di architettura portarono alla costruzione di molti tesori architettonici di tale periodo. Nella stessa epoca, e precisamente nel 1912, il chimico Anton Kollisch, per conto della casa farmaceutica Merck, sintetizz\u00f2 a Darmstadt per la prima volta il composto MDMA (comunemente detto \"ecstasy\"). Il territorio comunale di Darmstadt fu esteso nel 1937 fino a comprendere le localit\u00e0 confinanti di Arheilgen e Eberstadt, e nel 1938 la citt\u00e0 fu separata amministrativamente dal distretto \"(Kreis)\" circostante.\nGermania nazista.\nDarmstadt fu la prima citt\u00e0 a costringere i negozi ebraici alla chiusura all'inizio del 1933, poco dopo che i nazisti erano andati al potere in Germania.\nI negozi furono chiusi solo per un giorno \"perch\u00e9 mettevano in pericolo l'ordine e la tranquillit\u00e0 del comune\".\nNel 1942 pi\u00f9 di ebrei di Darmstadt furono dapprima ristretti in un campo di transito istituito nella \"Liebigschule\", poi deportati nei campi di concentramento in cui per lo pi\u00f9 persero la vita.\nMolti importanti membri del movimento tedesco di resistenza al nazismo erano cittadini di Darmstadt, tra cui Wilhelm Leuschner e Theodor Haubach, entrambi giustiziati per essersi opposti al regime di Hitler.\nDarmstadt fu bombardata per la prima volta il 30 luglio 1940, e questo sarebbe avvenuto ancora in altre 34 incursioni durante la seconda guerra mondiale. Il centro storico fu ampiamente distrutto dal bombardamento britannico dell'11 settembre 1944. Questo attacco fu un esempio della tecnica \"firestorm\", che fu poi impiegata contro la storica citt\u00e0 di Dresda nel febbraio del 1945. Per creare una \"firestorm\" (tempesta di fuoco) si sgancia attorno alla citt\u00e0 un gran numero di bombe incendiarie prima di lanciare le \"normali\" bombe esplosive: cos\u00ec si innesca un processo di combustione auto-alimentato in cui le correnti d'aria generate dall'incendio garantiscono che esso continui a bruciare finch\u00e9 abbia consumato tutto ci\u00f2 che pu\u00f2 ardere.\nDarmstadt era stata scelta come bersaglio secondario dell'attacco, ma fu \"promossa\" a obiettivo principale poich\u00e9 le nuvole rilevate sull'originario obiettivo principale avrebbero vanificato ogni tentativo di ricognizione finalizzata a valutare gli effetti ottenuti dal bombardamento. Durante questo attacco si stima che da a abitanti morirono bruciati, e da a rimasero senza un tetto. Pi\u00f9 di tre quarti del centro di Darmstadt rimase distrutto. La ricostruzione del dopoguerra fu compiuta in uno stile architettonico relativamente semplice, anche se alcuni edifici storici furono ripristinati nel loro aspetto originale dopo che la citt\u00e0 era stata conquistata dalla 4th Armored Division USA il 20 marzo 1945.\nSecondo dopoguerra.\nTra il XIX e il XX secolo Darmstadt divenne sede di molte societ\u00e0 tecnologiche ed istituti di ricerca, e dal 1997 ha cercato di affermare la propria immagine come \"citt\u00e0 della scienza\". \u00c8 ben nota come centro di alta tecnologia nelle vicinanze dell'aeroporto di Francoforte, con importanti attivit\u00e0 nelle operazioni aerospaziali (Centro europeo per le operazioni spaziali, EUMETSAT), chimica, farmacia, informatica, biotecnologia, telecomunicazioni (rilevante presenza Deutsche Telekom) e meccatronica. Nel 2000 la regione di Darmstadt si \u00e8 piazzata al terzo posto (su 97) nella classifica delle regioni tedesche pi\u00f9 progredite tecnologicamente, stilata dal periodico \"Wirtschaftswoche\".\nLa TU Darmstadt \u00e8 uno dei pi\u00f9 importanti istituti tecnici in Germania ed \u00e8 ben nota in fatto di ricerca e insegnamento nelle discipline ingegneristiche elettriche, meccaniche e civili. Assieme ad altre istituzioni del settore terziario, la TU si prende cura della nutrita popolazione studentesca cittadina, che nel 2004 raggiungeva le unit\u00e0.\nSimboli.\nLo stemma \u00e8 stato concesso nelle forme attuali nel 1917 dall'allora granduca d'Assia Ernesto Luigi.\nGeografia fisica.\nDarmstadt \u00e8 divisa in quattro zone geografiche diverse: l'ovest del territorio fa parte della valle del Reno, che fino alla confluenza con il Meno (da Basilea fino ai pressi di Magonza e Wiesbaden) forma una pianura. Nella parte sud del territorio comunale ed al confine della pianura del Reno inizia la Bergstra\u00dfe, una zona collinare con un clima favorevole alla viticoltura. Il sud-est della citt\u00e0 fa parte del Odenwald anteriore, il nord-ovest del \"Messler H\u00fcgelland\", entrambi caratterizzati da colline e bosco. La citt\u00e0 \u00e8 bagnata dal piccolo Darmbach e nella frazione Eberstadt dal Modau.\nSi trova a circa a sud da Francoforte sul Meno, 30\u00a0km a nord-est di Mannheim e circa 50\u00a0km a nord di Heidelberg.\nOrganizzazione urbana.\nIl territorio della citt\u00e0 si divide in nove circoscrizioni: Darmstadt-Mitte, Darmstadt-Nord, Darmstadt-Ost, Bessungen, Darmstadt-West, Arheilgen, Eberstadt, Wixhausen e Kranichstein.\nSport.\nLa squadra locale \u00e8 lo Sportverein Darmstadt 1898 che attualmente milita in 2.Bundesliga.\nCultura.\nMusica.\nL\"'Internationales Musikinstitut Darmstadt\", che possiede una delle pi\u00f9 grandi collezioni di spartiti del secondo dopoguerra, \u00e8 anche la sede, con cadenza biennale, della \"Internationale Ferienkurse f\u00fcr Neue Musik\", una scuola estiva di musica classica contemporanea fondata da Wolfgang Steinecke. Nel corso degli anni, fra i suoi allievi e insegnanti hanno figurato un gran numero di importanti compositori appartenenti all'avanguardia musicale, e tra gli altri: Olivier Messiaen, Luciano Berio, Milton Babbitt, Pierre Boulez, Luigi Nono, John Cage, Bruno Maderna, Gy\u00f6rgy Ligeti, Iannis Xenakis, Karlheinz Stockhausen, Mauricio Kagel. L'importanza di questi corsi nell'indirizzare la musica classica della seconda parte del XX secolo fu tale da fare designare con il nome di \"Scuola di Darmstadt\" i compositori che vi si ritrovavano attorno agli anni 1950.\nIl \"Jazz-Institut Darmstadt\" possiede il pi\u00f9 grande archivio pubblico di musica jazz.\nLetteratura.\nLa Deutsche Akademie f\u00fcr Sprache und Dichtung \u00e8 un importante centro per la ricerca sulla lingua tedesca. Il premio intitolato alla memoria di Georg B\u00fcchner, bandito dall'accademia con cadenza annuale, \u00e8 considerato il pi\u00f9 prestigioso per gli scrittori in lingua tedesca.\nUniversit\u00e0 e ricerca.\nDarmstadt \u00e8 sede della Technische Universit\u00e4t Darmstadt e della Fachhochschule Darmstadt.\n\u00c8 denominata \"Citt\u00e0 della scienza\" anche per la presenza di numerosi istituti scientifici.\nDarmstadt \u00e8 sede di ESOC (European Space Operations Centre) dell'ESA e della GSI, un centro di ricerca sugli ioni pesanti dove tra l'altro furono scoperti sei elementi chimici (fra cui il darmstadtio che prende il nome dalla citt\u00e0).\nDarmstadt \u00e8 anche la sede dell'EUMETSAT, agenzia che gestisce satelliti meteorologici, tra cui Meteosat.\nA Darmstadt ha i suoi quartieri generali la Merck KGaA, importante societ\u00e0 nel campo chimico-farmaceutico.\nDopo una serie di studi gi\u00e0 negli anni 1970 a partire dal 1990 a Darmstadt si sono sviluppate le prime \"Passivhaus\"."}
{"id": "56087", "revid": "126257", "url": "https://it.wikipedia.org/wiki?curid=56087", "title": "Omacatl", "text": " Omacatl (\"due giunchi\"), secondo la mitologia azteca, era il dio dei festeggiamenti, delle celebrazioni e della felicit\u00e0, una delle sembianze di Tezcatlipoca. Viene rappresentato come una figura in bianco e nero, accucciata mentre mangia. Essendo un dio venerato per lo pi\u00f9 dalle famiglie pi\u00f9 ricche, porta una corona, una veste decorata di fiori ed uno scettro. Durante le feste a lui dedicate, le immagini in mais di Omacatl venivano mangiate e, si presume, venissero organizzate orge in suo onore."}
{"id": "56088", "revid": "767487", "url": "https://it.wikipedia.org/wiki?curid=56088", "title": "Ometecuhtli", "text": "Ometecuhtli (\"signore della dualit\u00e0\"; also Ometeoltloque, Ometecutli, Tloque Nahuaque, Citlatonac), secondo la mitologia azteca, era una divinit\u00e0 del fuoco, un dio creatore ed una delle maggiori divinit\u00e0 del pantheon, anche se non esisteva un culto a lui dedicato e non veniva venerato attivamente. Lui e la sua sposa, Omecihuatl, furono la fonte di ogni forma di vita sulla terra: la coppia \u00e8 un aspetto di Ometeotl."}
{"id": "56090", "revid": "287204", "url": "https://it.wikipedia.org/wiki?curid=56090", "title": "Duisburg", "text": "Duisburg (in basso tedesco \"Duisborg\" , in italiano storico \"Duisburgo\") \u00e8 una citt\u00e0 extracircondariale di abitanti della Germania situata nel Land del Renania Settentrionale-Vestfalia. Sorge sulla confluenza del Reno e della Ruhr, nella parte occidentale della Regione della Ruhr.\nDuisburg \u00e8 un grande centro industriale e il principale polo siderurgico tedesco per la produzione dell'acciaio. Ospita inoltre il pi\u00f9 grande porto interno del mondo.\nGeografia fisica.\nDuisburg si trova presso la confluenza del fiume Ruhr nel Reno. La citt\u00e0 odierna \u00e8 il risultato di un processo di conurbazione di citt\u00e0 limitrofe pi\u00f9 piccole in una sola metropoli. Duisburg \u00e8 la dodicesima citt\u00e0 tedesca per numero di abitanti e la quinta nella Renania Settentrionale-Vestfalia, con quasi 500.000 abitanti.\nStoria.\nIl nome di Duisburg appare in un documento dell'883, anno in cui i Normanni conquistarono la citt\u00e0, per poi stabilirsi durante l'inverno. Nel Medioevo, grazie alla sua favorevole posizione geografica, divenne citt\u00e0 libera dell'Impero e membro della Lega anseatica. Nel 1120 inizi\u00f2 la costruzione delle mura, mentre nel 1666 divenne parte del Brandeburgo-Prussia. Nel XVIII secolo, con l'avvento dell'industria tessile e della coltivazione del tabacco, incominci\u00f2 per Duisburg l'era industriale. Verso la met\u00e0 del secolo furono costruite importanti linee ferroviarie per D\u00fcsseldorf e Dortmund. Agli albori del XIX secolo, la popolazione cittadina super\u00f2 le 100\u00a0000 unit\u00e0.\nDurante la Seconda guerra mondiale, anche Duisburg venne fatta oggetto di pesantissimi bombardamenti inglesi. Gli attacchi del 26-27 aprile 1943 vennero cos\u00ec descritti dal pilota di un Lancaster:\n\"Le bombe incendiarie avevano appiccato il fuoco a tutta la zona. Le fiamme rendevano impossibile individuare il terreno. Sganciammo le nostre bombe quando vedemmo che le fiamme, da bianche e abbaglianti che erano, cominciarono a farsi rosse, segno che il fuoco aveva preso.\"\nLe incursioni del 14-15 ottobre 1944 vennero battezzate \"operazione Uragano\". Duisburg dovette sopportare il peso di 9000 tonnellate di bombe, la quantit\u00e0 maggiore mai subita fino in quel momento da una citt\u00e0 tedesca (Jorg Friedrich: \"La Germania bombardata\"). Morirono 3000 persone, mentre le vittime complessive degli attacchi durante tutta la guerra furono 5730. Al termine del conflitto la citt\u00e0 cont\u00f2 299 incursioni che distrussero completamente il centro storico e l'80% delle abitazioni.\nRisale al 15 agosto 2007 la cosiddetta Strage di Duisburg, evento criminoso messo in atto da esponenti della 'ndrangheta.\nIl 24 luglio 2010 \u00e8 stata teatro del Disastro della LoveParade, la seconda pi\u00f9 grande strage di spettatori degli ultimi 30 anni in Europa: presso la grande area dello scalo merci abbandonato della Deutsche Bahn, durante lo svolgimento della \"Love Parade\", sono morte 21 persone e altre 516 sono rimaste ferite.\nCultura.\nDuisburg ospita l'Universit\u00e0 di Duisburg-Essen, che \u00e8 sorta nel 2003 dalla fusione con quella della vicina citt\u00e0 di Essen che nel biennio 2016-17 contava 42973 studenti, risultando tra i primi dieci atenei tedeschi.\nEconomia.\nSede del pi\u00f9 importante porto fluviale d'Europa, \u00e8 divenuto un centro di rilievo nel settore del commercio e della produzione siderurgica. Importante polo dell'industria siderurgica, chimica, meccanica, \u00e8 sede di una miniera di carbone, sebbene il settore minerario a Duisburg non sia stato mai preminente come, invece, lo \u00e8 nelle altre citt\u00e0 della Ruhr. Tutti gli altiforni della Ruhr oggi si trovano a Duisburg, che produce il 49% del metallo tedesco e il 34,4% della ghisa grezza tedesca. Il complesso siderurgico della ThyssenKrupp a Schwelgern, nel quartiere Marxloh, \u00e8 il pi\u00f9 importante della Germania, l'altoforno 2 entrato in funzione nel 1993, \u00e8 il pi\u00f9 grande d'Europa.\nNella zona nord della citt\u00e0, all'interno di un'area industriale di produzione di carbone e acciaio abbandonata nel 1985, \u00e8 sorto un grande parco pubblico (Landschaftspark) concepito nel 1991 dallo studio di architettura Latz + Partners al fine di tutelare e valorizzare la storia industriale della zona.\nSuddivisione amministrativa.\nDuisburg \u00e8 suddivisa in 7 distretti urbani (\"Stadtbezirk\"), i quali a loro volta si suddividono in quartieri (\"Stadtteil\") per un totale di 46.\nInfrastrutture e trasporti.\nIl suo porto chiamato Duisport (posto alla confluenza dell'affluente Ruhr nel Reno) \u00e8 uno dei pi\u00f9 grandi porti fluviali del mondo.\nLa citt\u00e0 \u00e8 servita da una rete di metropolitana leggera, interconnessa con le reti di D\u00fcsseldorf e di M\u00fclheim.\nSport.\n\u00c8 sede del , club di calcio militante in 3. Liga."}
{"id": "56091", "revid": "111433", "url": "https://it.wikipedia.org/wiki?curid=56091", "title": "Ometeotl", "text": "Ometeotl \u00e8 la doppia divinit\u00e0 Ometecuhtli/Omecihuatl, secondo la mitologia azteca. Il suffisso \"teotl\" originariamente veniva tradotto come 'dio', ma la maggior parte dei traduttori adesso preferiscono usare il termine 'signore', dato che il concetto non \u00e8 equivalente al concetto europeo di dio. Alcuni traducono \"teotl\" come energia, ma questo non viene solitamente ritenuto corretto. La traduzione letterale del nome \u00e8 \"signore due\", Leon Portilla lo interpreta come \"Signore della dualit\u00e0\".\nL'origine di questo dio \u00e8 tolteca e pare se ne siano trovate tracce a Teotihuacan.\nSecondo la tradizionee Nahua/Azteca, Ometeolt/Omecihualt \u00e8 un dio doppio, maschio e femmina, creatore di Cemanahuatl. L'aspetto maschile di Ometeotl \u00e8 Ometecuhtli, il suo aspetto femminile \u00e8 Omecihuatl. Lui/lei dimorava e regnava su Omeyocan (\"Posto doppio\"), casa degli dei.\nNon esistevano templi dedicati a questo dio, ma ad Ometeotl si fa riferimento in gran parte della poesia azteca.\nOmeteotl veniva chiamato anche con altri nomi: Tloque Nahuaque, \"Padrone di ci\u00f2 che \u00e8 lontano e di ci\u00f2 che \u00e8 vicino\"; Moyocoyatzin, \"Inventore di se stesso\"; Ipalnemohua, \"Colui che d\u00e0 la vita\". Questi titoli, in realt\u00e0, sono riferiti a Tezcatlipoca, una divinit\u00e0 con tratti di onnipotenza ed onniscienza e non sempre benevola, fra le pi\u00f9 importanti del mondo mesoamericano. Ed \u00e8 sempre Tezcatlipoca a comparire in diverse poesie mesoamericane.\nPer la sua grande importanza, pu\u00f2 venire confuso con Ometeotl dato che, per una mentalit\u00e0 occidentale abituata ad immaginare un unico dio onnipotente a cui tutto \u00e8 soggetto, apparirebbe logico che sia Ometeotl il dio pi\u00f9 importante. Cos\u00ec, invece, non era.\nOmeteotl non aveva templi dedicati e non era oggetto di culto, n\u00e9 interveniva nella storia, a differenza di Tezcatlipoca, il quale presiedeva, fra le varie cose, anche al destino.\nUna poesia azteca recita:"}
{"id": "56092", "revid": "124187227", "url": "https://it.wikipedia.org/wiki?curid=56092", "title": "Omecihuatl", "text": "Omecihuatl (anche Omeciuatl), secondo la mitologia azteca, era una dea della creazione e, insieme allo sposo Ometecuhtli, era la fonte di ogni forma di vita sulla Terra. La coppia \u00e8 un aspetto di Ometeotl."}
{"id": "56095", "revid": "933835", "url": "https://it.wikipedia.org/wiki?curid=56095", "title": "Zecca", "text": ""}
{"id": "56096", "revid": "287204", "url": "https://it.wikipedia.org/wiki?curid=56096", "title": "Wislawa Szymborska", "text": ""}
{"id": "56097", "revid": "124537296", "url": "https://it.wikipedia.org/wiki?curid=56097", "title": "Erfurt", "text": "Erfurt \u00e8 una citt\u00e0 extracircondariale tedesca, capitale e centro maggiore della Turingia.\n\u00c8 citt\u00e0 universitaria e sede dell'omonima diocesi cattolica. Conta abitanti.\nGeografia fisica.\nErfurt si trova nel centro della Germania, dopo la riunificazione \u00e8 infatti la grande citt\u00e0 pi\u00f9 vicina al centro geografico del paese.\n\u00c8 situata nella parte meridionale del \"Bacino della Turingia\", in un'ampia vallata del fiume Gera, un affluente del fiume Unstrut. A sud la citt\u00e0 \u00e8 contornata da colline boscose (\"Steigerwald\"). Il territorio comunale si estende per da nord a sud e per da est a ovest.\nLe citt\u00e0 pi\u00f9 vicine sono Lipsia ( a nord-est), Kassel ( a nord-ovest), Hannover ( a nord-ovest), Francoforte sul Meno ( a sud-ovest) e Dresda (a a est).\nClima.\nIl clima di Erfurt \u00e8 legato alla sua posizione geografica all'estremit\u00e0 meridionale del Bacino della Turingia e delle circostanti catene montuose dell'Harz e della Selva di Turingia (Th\u00fcringer Wald). Tali rilievi superano anche i metri di altitudine e hanno l'effetto di ridurre notevolmente la piovosit\u00e0 rispetto alla media dell'Europa centrale. Mentre le zone relativamente pianeggianti del centro e della periferia settentrionale hanno un clima sostanzialmente uniforme, nelle frazioni meridionali, come Bischleben e Molsdorf, le condizioni climatiche sono abbastanza particolari, anche grazie ad alcune alture (Fahner H\u00f6he e Steigerwald) che sovrastano il centro storico di circa 150 metri.\nLa temperatura media annua, secondo le misurazioni fatte tra il 1961 e il 1990, \u00e8 di . A gennaio le temperature massime si aggirano sui , le minime sui , mentre a luglio si va dai di minima ai di massima. Le precipitazione medie annue nel periodo sopraccitato si aggirano sui , nettamente meno della media tedesca. Le ore di sole in un anno sono circa e, a causa del calore sviluppato dalle attivit\u00e0 umane, tale valore supera di circa 50 ore i dati relativi al territorio circostante. La velocit\u00e0 media del vento in inverno \u00e8 di circa , mentre in estate essa si riduce a . La stazione meteorologica di Erfurt \u00e8 situata nella frazione di Bindersleben a 315 metri sul livello del mare. Poich\u00e9 il centro di Erfurt si trova a soli 200 metri di altitudine, la temperatura nell'area urbana \u00e8 mediamente di un grado superiore a quella rilevata dai meteorologi.\nTra il 1971 e il 2000 si \u00e8 registrato un aumento della temperatura media annua di circa , mentre le precipitazioni sono calate del 10%.\nStoria.\nOrigini.\nErfurt \u00e8 un antico insediamento germanico e slavo. I ritrovamenti archeologici pi\u00f9 antichi risalgono alla preistoria: nella zona settentrionale di Erfurt sono stati rinvenuti reperti di epoca paleolitica databili a circa anni fa.\nIl popolo dei Thuringi si \u00e8 insediato nella zona di Erfurt attorno al 375 d.C. e a partire dal 500 ha dato il nome di Turingia all'intera regione.\nMedioevo.\nLa citt\u00e0 di Erfurt \u00e8 nominata per la prima volta nel 742 come \"Erphesfurt\" in una lettera dell'arcivescovo Bonifacio di Magonza al papa Zaccaria. In tale occasione fu fondata la Diocesi di Erfurt. Nel 755 la Diocesi fu unificata con quella di Magonza e gli arcivescovi di Magonza divennero i signori di Erfurt.\nNell'anno 805 Erfurt divenne un importante luogo di scambi commerciali, favoriti dalla posizione della citt\u00e0 ai confini dell'impero dei Franchi. Sotto i Carolingi e gli Ottoni Erfurt divenne sede di un palazzo imperiale. Negli anni 852, 936 e 1181 vi si tennero alcune importanti diete imperiali.\nLe mura di Erfurt del 1066 sono tra le pi\u00f9 antiche fortificazioni della Germania. Nell'ambito della lotta per le investiture l'arcivescovo di Magonza si alle\u00f2 con l'anti-re Rudolf von Rheinfelden. In seguito a ci\u00f2 Enrico IV entr\u00f2 in conflitto con Erfurt, che era controllata dall'arcivescovo di Magonza, e nel 1080 le sue truppe sconfissero la citt\u00e0 e la incendiarono. Nei secoli XI e XII furono coniate contemporaneamente monete imperiali e di Magonza.\nIl 26 luglio 1184, durante una Dieta convocata in citt\u00e0 da Re Enrico VI, si verific\u00f2 l'incidente della latrina in cui morirono circa 60 persone, tra cui molti nobili.\nAscesa comunale.\nNel 1120 si parla per la prima volta dei cittadini di Erfurt. Nel 1212 fu istituito un primo consiglio cittadino; in seguito a una riforma del 1255 Erfurt divenne un comune. Il crescente potere del consiglio comunale port\u00f2 a uno scontro con l'arcivescovo di Magonza che culmin\u00f2 nel 1279, quando i funzionari del vescovo furono espulsi dalla citt\u00e0. L'arcivescovo rispose con la scomunica; l'interdetto grav\u00f2 sulla citt\u00e0 per due anni e mezzo.\nNegli anni 1289-1290 si stabil\u00ec a Erfurt nel convento di San Pietro la corte di Rodolfo I d'Asburgo: la citt\u00e0 fu per dieci mesi il principale centro amministrativo dell'impero. L'ordine del giorno della \"dieta di Erfurt\" prevedeva la regolamentazione della successione al trono e le misure per la reintroduzione dei diritti imperiali e del Landfrieden in Turingia. Per ottenere quest'ultimo scopo, con l'appoggio della popolazione, sono stati distrutti pi\u00f9 di 60 castelli e fortificazioni di cavalieri predoni.\nTra il XIV ed il XV secolo la popolazione crebbe fino a circa 18.000-20.000 unit\u00e0, raggiungendo cos\u00ec l'apice del suo sviluppo economico, politico e culturale nel Medioevo. A partire dal XIII secolo si svilupp\u00f2 anche il commercio del Guado (Isatis tinctoria), una pianta coltivata in circa 300 villaggi della Turingia e dalle cui foglie si estraeva un prezioso pigmento blu utilizzato come colorante.\nLa Roma di Turingia.\nNel XIII secolo Erfurt era ormai divenuta un centro culturale di grande fama, tanto che in nessun'altra citt\u00e0 tedesca si contava in quel periodo un numero maggiore di studenti. Nell\"Occultus Erfordensis\" del 1281/1283 \u00e8 riportata la cifra di studenti. Quest'epoca \u00e8 caratterizzata dall'opera di Meister Eckhart, che a partire dal 1277 aveva studiato a Erfurt e dal 1292 divenne priore del locale convento dei domenicani e vicario del suo ordine per la Turingia. Con le sue prediche e i suoi scritti egli fece di Erfurt uno dei principali luoghi di studio della teologia di quell'epoca. Nella prima met\u00e0 del XIV secolo lo \"Collegium Maius\" di Erfurt divenne il pi\u00f9 importante centro di studi del Sacro Romano Impero. Nel 1392 da esso nacque la terza Universit\u00e0 della Germania.\nTra il 1501 e il 1505 all'Universit\u00e0 di Erfurt studi\u00f2 Martin Lutero, che vi consegu\u00ec la laurea in filosofia. Nel 1505, nei pressi di Stotternheim (una frazione di Erfurt a dal centro della citt\u00e0), Lutero fu sorpreso da un violento temporale durante il quale rischi\u00f2 di essere colpito da un fulmine; in tale occasione fece voto a Sant'Anna di farsi monaco. Dedic\u00f2 il resto della sua vita alla chiesa ed entr\u00f2 nell'ordine degli agostiniani come frate. Fino al 1511 Lutero visse e predic\u00f2 a Erfurt.\nAlla fine del XV secolo, i signori della Sassonia assediarono ripetutamente ma senza successo la citt\u00e0 di Erfurt. Questo blocc\u00f2 per lunghi periodi gli scambi commerciali, causando gravi danni economici e costringendo Erfurt nel 1483 a firmare un trattato di protezione, che prevedeva il pagamento di 1500 fiorini all'anno. Nel 1509 e nel 1510 la popolazione insorse contro gli sperperi del consiglio comunale.\nDominio di Magonza.\nNel 1664 Erfurt fu conquistata da truppe francesi e del principe elettore di Magonza, l'arcivescovo Johann Philipp von Sch\u00f6nborn con l'aiuto degli elettori di Colonia e di Treviri assommando un esercito di 15.000 uomini. \nIncominci\u00f2 cos\u00ec il dominio di Magonza, presidiando la citt\u00e0 con le truppe imperiali, mentre la Sassonia aveva rinunciato al suo protettorato sulla citt\u00e0. Erfurt, assieme alla zona dell'Eichsfeld, era amministrata da un governatore nominato da Magonza. Infatti, con la conquista della citt\u00e0, il principe-elettore di Magonza impone alla cittadinanza di finanziare un proprio governatore elettorale che lo rappresenti, imponendo al consiglio municipale le direttive del principe.\nTra il 1682 e il 1683 Erfurt fu colpita dalla pi\u00f9 grave epidemia di peste della sua storia: soltanto nel 1683 mor\u00ec pi\u00f9 di met\u00e0 della popolazione. Il 21 ottobre 1736 Erfurt fu colpita da un terribile incendio che distrusse 188 edifici nella zona compresa tra il duomo, il municipio e la Predigerkirche.\nFrancesi e Prussiani.\nNel 1802 in seguito a un trattato tra Francia e Prussia la citt\u00e0 e il territorio circostante passarono alla Prussia come risarcimento. Dopo la sconfitta dei prussiani nella battaglia di Jena e Auerstedt del 17 ottobre 1806, la citt\u00e0, senza opporre alcuna resistenza armata, fu occupata dalle truppe di Napoleone. Nel 1807 egli dichiar\u00f2 Erfurt assieme a Blankenhain un dominio imperiale. Nel 1808 Napoleone ricevette lo zar Alessandro I e i principi della confederazione del Reno per il congresso di Erfurt, durante il quale si stipul\u00f2 un'alleanza tra Francia e Russia, che per\u00f2 nel seguito non sarebbe stata rispettata. Durante la sua permanenza a Erfurt Napoleone ebbe anche l'occasione di conoscere Johann Wolfgang Goethe.\nNel 1814 in seguito a un assedio da parte delle truppe prussiane, austriache e russe termin\u00f2 l'occupazione francese e nel 1815 Erfurt, grazie al congresso di Vienna, torn\u00f2 a far parte dell'Impero Prussiano, che cedette il territorio di Erfurt e di Blankenhain al granducato di Sassonia-Weimar-Eisenach. Nel 1816 fu chiusa l'Universit\u00e0 di Erfurt. Nello stesso anno Erfurt divenne distretto urbano e sede del governo distrettuale prussiano (distretto di Erfurt), che sottostava al potere del presidente della provincia di Sassonia con sede a Magdeburgo. Il distretto urbano di Erfurt fu nuovamente unito al distretto rurale di Erfurt nel 1818. Il 1\u00ba gennaio 1872 la citt\u00e0 usc\u00ec nuovamente dal distretto rurale e ridivenne distretto urbano. La fortezza fu abbandonata e demolita nel 1873.\nEpoca industriale.\nCon l'insediamento di alcune fabbriche per la costruzione di macchinari alla fine del XIX secolo Erfurt divenne un importante centro industriale. Nel 1857 Christian Hagans fond\u00f2 l'omonima fabbrica di macchinari e locomotive ferroviarie, nel 1888 Otto Schwade la \"Deutsche Automat-Dampfpumpen-Fabrik\" (fabbrica tedesca di pompe a vapore automatiche), nel 1902 Hugo John una fabbrica di lamiere e Henry Pels fond\u00f2 la \"Berlin-Erfurter Maschinenfabrik\" (fabbrica di macchinari di Berlino ed Erfurt).\nA questo periodo risale anche la nascita dei primi vivai, che ancora oggi hanno una notevole rilevanza in citt\u00e0. A questa circostanza va ricondotto il soprannome di \"Puffbohne\" (che significa fava) con cui sono spesso chiamati gli abitanti di Erfurt. Nel settore vivaistico ricordiamo la ditta N. L. Chrestensen fondata nel 1867.\nDa un censimento delle attivit\u00e0 economiche del 1883 risulta che Erfurt era al primo posto in Germania per le attivit\u00e0 legate al giardinaggio, al quinto posto per la fabbricazione di calzature e all'ottavo posto per il confezionamento di abiti. Nell'ottobre del 1891 a Erfurt si tenne il congresso dei socialdemocratici tedeschi, denominati a partire dal 1890 SPD.\nLe guerre mondiali.\nDurante la prima guerra mondiale persero la vita cittadini di Erfurt. Quando nel 1920 fu creato il land della Turingia con capitale Weimar, i territori prussiani della Turingia comprendenti Erfurt non vi furono inclusi. Tra il 1929 e il 1932 Erfurt risent\u00ec gravemente della crisi economica globale. La produzione fu pi\u00f9 che dimezzata e la disoccupazione raggiunse livelli elevatissimi, permettendo all'ideologia nazionalsocialista di avere un ampio seguito tra la popolazione.\nNel 1933 il partito nazista NSDAP assunse il controllo della citt\u00e0; nella Feldstra\u00dfe fu realizzato uno dei primi campi di concentramento tedeschi. Negli anni successivi lo sviluppo economico fu caratterizzato dalla produzione di armi. Nacquero anche alcune nuove attivit\u00e0 industriali, come la Feinmechanische Werke GmbH Erfurt (FEIMA), il Telefunkenwerk e il Reparaturwerk Erfurt GmbH (REWE), fondata da Josef Jacobs, un pilota decorato con il Pour le M\u00e9rite. Furono poi costruite sei nuove caserme e la base aerea di Erfurt-Bindersleben e fu ampliato l'aeroporto Erfurt-Nord. Nel 1938 Erfurt ospitava una delle pi\u00f9 grandi guarnigioni del Reich. Durante la notte dei cristalli fu incendiata la sinagoga e incominciarono le deportazioni della popolazione ebraica. Nel 1940 la ditta J. A. Topf und S\u00f6hne incominci\u00f2 la collaborazione con le SS. Negli anni seguenti la ditta forn\u00ec i forni crematori per i campi di concentramento di Dachau, di Buchenwald e di Auschwitz. Durante la seconda guerra mondiale Erfurt sub\u00ec 27 attacchi aerei, nei quali persero la vita circa persone. Furono distrutti molti edifici, ma rispetto ad altre grandi citt\u00e0 tedesche i danni sono stati meno significativi, limitandosi a circa il 17% delle abitazioni. Il 13 aprile 1945 la citt\u00e0 fu occupata dalle unit\u00e0 statunitensi comandate dal generale George S. Patton. Il 1\u00ba luglio si insedi\u00f2 il governo distrettuale prussiano. Il distretto di Erfurt fu assegnato al land della Turingia. Il 3 luglio la citt\u00e0 pass\u00f2 sotto il controllo dell'armata rossa, in seguito al primo protocollo di Londra per la suddivisione in zone della Germania del 1944 e alle decisioni prese nella conferenza di Jalta.\nNel 1945 incominci\u00f2 una lenta ripresa di Erfurt dalle conseguenze della guerra. Dalle strade furono rimossi metri cubi di macerie, furono ripristinati i tram e la rete di distribuzione del metano e furono riaperte le scuole. Nel 1948, su decisione del parlamento regionale della Turingia (Th\u00fcringer Landtag), Erfurt divenne la capitale del land e lo rest\u00f2 fino a quando nel 1952 il land della Turingia fu dissolto e suddiviso in tre distretti.\nStoria contemporanea.\nAlla fine degli anni sessanta incominci\u00f2 la demolizione del quartiere Kr\u00e4mpferviertel nella periferia orientale della citt\u00e0. In seguito al conseguente allargamento della circonvallazione Juri-Gagarin-Ring e alla costruzione di edifici Plattenbau di 11-16 piani e lunghi fino a 120 metri, l'aspetto della citt\u00e0 fu radicalmente e definitivamente alterato. La cementificazione delle periferie prosegu\u00ec massicciamente fino alla fine degli anni settanta, con la costruzione di pi\u00f9 di appartamenti nelle zone di Johannesplatz, Nordh\u00e4user Stra\u00dfe, Rieth e Roter Berg.\nNel 1970 il cancelliere federale Willy Brandt si rec\u00f2 a Erfurt e incontr\u00f2 il vice presidente del consiglio di Stato Willi Stoph. Egli si affacci\u00f2 alla finestra dell'hotel \"Erfurter Hof\" e fu accolto entusiasticamente dalla folla.\nNel 1989 anche a Erfurt ci furono imponenti manifestazioni di piazza, che portarono infine alla caduta del regime comunista. Il 4 dicembre 1989 alcuni cittadini occuparono l'edificio del ministero della sicurezza dello Stato (Ministerium f\u00fcr Staatssicherheit) di Erfurt. Nel 1991 la citt\u00e0 torn\u00f2 a essere la capitale del land della Turingia con i voti di 49 deputati del parlamento regionale su 88. Nel 1994 fu rifondata l'Universit\u00e0 di Erfurt e nello stesso anno l'ufficio vescovile di Erfurt-Meiningen, creato nel 1973, fu elevato al rango di diocesi di Erfurt.\nDopo la riunificazione l'aspetto urbanistico di Erfurt fu profondamente rimodellato. Quasi tutti gli edifici del centro storico sono stati restaurati e in alcune zone sono sorte delle nuove abitazioni.\nIl 26 aprile 2002 Erfurt divenne tristemente famosa nel mondo per la strage nel liceo Gutenberg, nella quale un ragazzo 19-enne uccise 13 insegnanti, un poliziotto, fer\u00ec mortalmente tre studenti e infine si suicid\u00f2.\nStemma.\nLo stemma della citt\u00e0 di Erfurt \u00e8 formato da una ruota bianca a sei raggi su sfondo rosso.\nSul pi\u00f9 antico sigillo cittadino del XII secolo era rappresentato San Martino, patrono di Magonza, mentre la ruota appare circa a partire dalla met\u00e0 del XVII secolo. Da monete, lapidi e stampe risulta che la ruota sia stata usata come stemma fin dal 1285. Tale simbolo \u00e8 legato alla diocesi di Magonza, che ha governato la citt\u00e0 per pi\u00f9 di anni, dal 755 fino al 1803.\nIl significato della ruota di Magonza non \u00e8 ancora chiarito in maniera univoca: la spiegazione popolare \u00e8 la leggenda seconda la quale l'arcivescovo Willigis sarebbe figlio di un povero artigiano che costruiva carri e avrebbe scelto la ruota bianca su sfondo rosso come stemma. Altre spiegazioni rimandano al segno della ruota nella mitologia greca e romana o alle insegne di una legione romana. Queste ipotesi, cos\u00ec come anche alcune altre, appaiono comunque poco verosimili.\nMonumenti e luoghi d'interesse.\nArchitetture religiose.\nGrazie alla grande abbondanza di edifici religiosi, nel Medioevo Erfurt fu soprannominata la \"Roma della Turingia\". Oggi ci sono rimaste 24 di queste chiese, a cui vanno aggiunte le 51 chiese delle frazioni annesse successivamente al territorio comunale.\nAltre chiese famose sono la chiesa di san Pietro sul Petersberg, la Kaufmannskirche, la chiesa di san Lorenzo e la Schottenkirche.\nArchitetture civili.\nErfurt ha uno dei centri storici medievali meglio conservati e pi\u00f9 grandi della Germania.\nAltri edifici da vedere sono la \"Haus zum G\u00fcldenen Kr\u00f6nbacken\", la \"Haus zum Sonneborn\", che oggi ospita l'anagrafe e il complesso Engelsburg.\nIl tetto del \"Haus Dacher\u00f6den\" fu completamente distrutto da un incendio il 22 agosto 2006. Tale edificio rinascimentale era appena stato restaurato con una spesa di un milione e mezzo di euro e avrebbe dovuto essere inaugurato qualche settimana dopo. Tra il XVIII e il XIX secolo la casa fu punto di incontro per studiosi, scrittori e artisti, tra cui Goethe, Schiller, Dalberg e Wilhelm von Humboldt.\nAree naturali.\nZoo e acquario.\nIl giardino zoologico della Turingia di Erfurt \u00e8 uno degli zoo pi\u00f9 grandi della Germania. Inaugurato nel 1959, esso ospita animali di 128 diverse specie, tra cui leoni, elefanti, rinoceronti e giraffe. Il giardino zoologico si trova nella periferia settentrionale della citt\u00e0, sul Roter Berg.\nL'acquario sul Nettelbeckufer ospita esemplari di 368 specie, tra cui una delle pi\u00f9 grandi collezioni di pesci d'acqua dolce della Germania.\nParchi.\nA Erfurt ci sono numerosi parchi, come il \"Stadtpark\" vicino alla stazione centrale, il \"S\u00fcdpark\" vicino allo stadio e il parco pi\u00f9 grande, il \"Nordpark\". Altri parchi sono il \"Luisenpark\", sulle sponde del fiume Gera nella parte sud-occidentale di Erfurt, dove si trova anche il giardino botanico-dendrologico, e il \"Br\u00fchler Garten\", di 1,5 ettari, nelle immediate vicinanze del centro storico. A sud della citt\u00e0 si trova lo \"Steigerwald\", un bosco di 700 ettari, all'interno del quale si snodano di sentieri.\nL'esposizione di giardinaggio.\nL'esposizione di giardinaggio \u00e8 situata nella periferia occidentale della citt\u00e0, presso la Cyriaksburg, e fu inaugurata nel 1959. Nel 1961 vi si tenne la prima mostra internazionale del giardinaggio dei paesi socialisti. Accanto a un giardino delle rose e a un giardino giapponese, sorgono alcuni edifici dedicati rispettivamente all'ambiente tropicale, alle farfalle, ai cactus e alle orchidee. All'interno dell'esposizione del giardinaggio si trova anche la Cyriaksburg, che ospita tra l'altro il museo tedesco del giardinaggio. Il parco \u00e8 anche sede di numerose manifestazioni, come la festa delle luci in agosto e il mercato della birra nella tarda estate.\nSociet\u00e0.\nEvoluzione demografica.\nNel 1880 Erfurt aveva pi\u00f9 di abitanti; nel 1905 super\u00f2 la soglia dei . Il 1\u00ba dicembre 1945 la citt\u00e0 ne aveva e nel 1973 super\u00f2 i . Il massimo storico \u00e8 stato raggiunto nel 1989 quando la popolazione super\u00f2 le unit\u00e0. Dopo la riunificazione, nonostante le annessioni di numerose nuove frazioni, la citt\u00e0 perse circa abitanti. Le ragioni dello spopolamento sono principalmente l'emigrazione, la suburbanizzazione e una diminuzione della natalit\u00e0. In seguito al trasferimento di molti giovani da altri distretti della Turingia nella capitale del land la popolazione ha ripreso ad aumentare a partire dal 2003, superando cos\u00ec nuovamente la soglia dei .\nReligione.\nNell'anno 742 Bonifacio fond\u00f2 la diocesi di Erfurt, che per\u00f2 poco dopo fu incorporata nella diocesi di Magonza.\nNel XIV secolo la citt\u00e0 aveva pi\u00f9 di 20 parrocchie, 3 abbazie e pi\u00f9 di 10 monasteri. In seguito Erfurt ha posseduto 80 chiese e 36 monasteri. Molti di essi sono ancora oggi ben conservati. All'inizio del XVI secolo Martin Lutero \u00e8 stato studente presso l'Universit\u00e0 di Erfurt.\nLa maggioranza della popolazione si convert\u00ec al protestantesimo e ci\u00f2 port\u00f2 anche a forti tensioni. Nel 1530 nel cosiddetto \"Hammelburger Vertrag\" si raggiunse l'equiparazione dei diritti tra le varie confessioni. I protestanti ottennero cos\u00ec otto chiese, guidate da un decano. Nel XVI secolo, in seguito alla controriforma, la maggioranza della popolazione torn\u00f2 a essere cattolica.\nDopo il passaggio della citt\u00e0 di Erfurt alla Prussia le strutture dell'organizzazione ecclesiastica furono riorganizzate. Dal 1821 le parrocchie della citt\u00e0 passarono alla diocesi di Paderborn. Dopo il concordato prussiano del 1929 si ebbe un riordinamento della suddivisione territoriale delle diocesi cattoliche. Le comunit\u00e0 di Erfurt passarono cos\u00ec alla diocesi di Fulda.\nDopo la seconda guerra mondiale per il vescovo divent\u00f2 sempre pi\u00f9 difficile adempiere ai suoi obblighi istituzionali nella parte orientale della diocesi. Analoghe difficolt\u00e0 riguardarono anche la diocesi di W\u00fcrzburg, cui appartenevano le parrocchie della Turingia meridionale. Nel 1946 a Erfurt fu quindi nominato un vicario generale per le zone orientali delle diocesi di Fulda e W\u00fcrzburg. Nel 1953 egli fu nominato vescovo ausiliare e nel 1967 divenne commissario vescovile. Dopo la riorganizzazione della Chiesa cattolica nella Repubblica Democratica Tedesca, tali territori in seguito a un decreto della Santa Sede del 20 luglio 1973 furono assegnati all'amministrazione apostolica di Erfurt-Meiningen.\nIl 14 giugno 1994 l'amministrazione apostolica di Erfurt-Meiningen fu elevato a diocesi e assegnato alla provincia ecclesiastica di Paderborn. Le parrocchie di Erfurt fanno oggi parte del decanato di Erfurt all'interno della diocesi di Erfurt.\nI pochi protestanti che sono rimasti a Erfurt dopo la controriforma, in seguito all'annessione alla Prussia, divennero membri della chiesa provinciale di Sassonia, creatasi in occasione della formazione della provincia di Sassonia. Nel 1817 in tutta la Prussia le comunit\u00e0 luterane e quelle riformate furono unificate. In seguito tutte le comunit\u00e0 di Erfurt appartennero alla chiesa evangelica in Prussia (\"Evangelischen Kirche in Preu\u00dfen\"), il cui capo era il re di Prussia in qualit\u00e0 di \"summus episcopus\". In reazione a questa unione forzata nacque la chiesa evangelico-luterana (luterana antica) di Prussia (\"Evangelisch-Lutherische (altlutherische) Kirche Preu\u00dfens\"). Gli Altlutheraner non rinunciarono alla loro libert\u00e0 religiosa, celebrando senza restrizioni messe luterane. Dopo lunghe persecuzioni da parte dello Stato con l'appoggio della chiesa evangelica ufficiale, essi furono riconosciuti nel 1841 dal re Federico Guglielmo IV. Nel periodo delle persecuzioni, nel 1836, dall'uscita di 21 famiglie dalla chiesa ufficiale nacque la comunit\u00e0 ecclesiale evangelico-luterana di Cristo (Evangelisch-Lutherische Christuskirchengemeinde). La loro chiesa nella Tettaustra\u00dfe fu consacrata soltanto nel 1913. Tale comunit\u00e0 appartiene oggi al distretto ecclesiale di Sassonia-Turingia della chiesa evangelico-luterana indipendente. Ancora oggi tale comunit\u00e0 \u00e8 caratterizzata dalla sua particolare liturgia, in quanto durante le messe il celebrante indossa la casula.\nDopo la fine dell'impero prussiano nel 1918 la chiesa provinciale di Sassonia \u00e8 stata tra i fondatori della chiesa evangelica della vecchia unione prussiana (\"Evangelischen Kirche der Altpreu\u00dfischen Union\") e nel 1947 divenne una chiesa indipendente, la chiesa evangelica della provincia di Sassonia (\"Evangelische Kirche der Kirchenprovinz Sachsen\"), guidata da un vescovo. Le comunit\u00e0 protestanti di Erfurt appartengono - sempre che non si tratti di chiese indipendenti - al distretto di Erfurt all'interno della prepositura di Erfurt-Nordhausen con sede a Erfurt. Il distretto aveva aderenti il 31 marzo 2002.\nAccanto alle due chiese maggiori vi sono altre comunit\u00e0, appartenenti a chiese indipendenti, tra cui una libera comunit\u00e0 evangelica (Freie evangelische Gemeinde), una comunit\u00e0 degli avventisti del settimo giorno, una comunit\u00e0 missionaria e il centro di Cristo. Sono inoltre rappresentati a Erfurt la chiesa neoapostolica, la comunit\u00e0 dei cristiani, i testimoni di Geova, la comunit\u00e0 apostolica e la Chiesa di Ges\u00f9 Cristo dei Santi degli Ultimi Giorni.\nErfurt \u00e8 anche sede della comunit\u00e0 ebraica della Turingia, che conta circa 650 persone, di cui 350 residenti a Erfurt. Nella citt\u00e0 si trovano l'unica sinagoga costruita nella Repubblica Democratica Tedesca, la cosiddetta nuova sinagoga (\"Neue Synagoge\"), usata come luogo di culto e di incontro, cos\u00ec come una vecchia e una piccola sinagoga, adibite a museo e a luogo di incontro.\nIstituzioni, enti e associazioni.\nDal 22 novembre 1999 a Erfurt ha sede il tribunale federale del lavoro (\"Bundesarbeitsgericht\"), una delle pi\u00f9 importanti corti di giustizia tedesche.\nIn qualit\u00e0 di capitale della Turingia, Erfurt \u00e8 anche sede del parlamento del land (\"Th\u00fcringer Landtag\"), della cancelleria di stato (\"Staatskanzlei\") e del \"Landeskriminalamt\" per la lotta alla criminalit\u00e0. A Erfurt si trova anche uno dei quattro tribunali del land (\"Th\u00fcringer Landgericht\"), appartenenti al distretto di Jena.\nAltri enti che hanno sede a Erfurt sono la camera dell'artigianato, l'ufficio doganale principale, la camera del commercio e dell'industria e la direzione generale delle finanze.\nCultura.\nIstruzione.\nL'Universit\u00e0 di Erfurt fondata nel 1392 \u00e8 una delle pi\u00f9 antiche universit\u00e0 della Germania e in alcuni periodi \u00e8 stata perfino la pi\u00f9 importante universit\u00e0 del paese. Martin Lutero vi ha studiato tra il 1501 e il 1505, ottenendo il titolo di \"Magister Artium\" della facolt\u00e0 di filosofia. Dopo la chiusura del 1816 l'universit\u00e0 fu rifondata da Peter Glotz nel 1994. Attualmente sono offerti 30 corsi di laurea in quattro facolt\u00e0 (giurisprudenza, filosofia, scienze della formazione e teologia cattolica). Gli studenti immatricolati a Erfurt sono circa . I dipartimenti universitari sono affiancati dal \"Max-Weber-Kolleg f\u00fcr kultur- und sozialwissenschaftliche Studien\" e dall\"Erfurt School of Public Policy\". La biblioteca universitaria aperta nel 1999 dispone di volumi a Erfurt e di altri libri, principalmente del periodo che va dal XVI al XIX secolo nella vicina Gotha.\nAlla \"Fachhochschule Erfurt\", fondata nel 1991 dal land della Turingia, sono iscritti circa studenti per gli ambiti disciplinari dell'architettura, dell'ingegneria civile, del giardinaggio, delle tecniche di costruzione, dell'informatica, della conservazione dei beni culturali, dell'architettura del paesaggio, della sociologia, dei trasporti e dell'economia.\nIl seminario cattolico di Erfurt \u00e8 l'unico della Germania orientale e attualmente vi studiano circa 35 seminaristi.\nMedia.\nErfurt \u00e8 sede del KiKA, del MDR e della \"TV Erfurt\". In citt\u00e0 si trova anche lo studio televisivo da cui quotidianamente viene trasmesso il telegiornale regionale \"Th\u00fcringen Journal\" dell'MDR.\nA Erfurt vengono pubblicati i quotidiani Th\u00fcringer Allgemeine e la Th\u00fcringische Landeszeitung, quest'ultima comunque ha la sua sede principale a Weimar. Sono anche diffusi in citt\u00e0 vari giornali gratuiti, come \"t.akt, DATEs, Blitz\" e la \"Rampensau\", che si occupano principalmente delle manifestazioni culturali della zona.\nOltre alla radio \"MDR 1 - Radio Th\u00fcringen\", a Erfurt ha la sua sede anche l'emittente privata \"Landeswelle Th\u00fcringen\". Vengono anche trasmesse due radio locali dei cittadini: la \"Radio Funkwerk\" e la \"Radio F.R.E.I\".\nDal 2004 a Erfurt c'\u00e8 la sede della commissione tv e minori (\"Kommission f\u00fcr Jugendmedienschutz\") e dell'istituto turingiano per i media (\"Th\u00fcringer Landesmedienanstalt\").\nTeatri.\nNel 2003 nella frazione di Br\u00fchl fu inaugurato il nuovo teatro di Erfurt, la cui capienza \u00e8 di 800 spettatori e in cui vengono organizzati circa 250 spettacoli all'anno. Il teatro, a cui fa riferimento anche l'orchestra filarmonica di Erfurt, organizza dal 1994 ogni estate per tre settimane i Domstufen-Festspiele, molto amati dal pubblico. Nella straordinaria cornice del duomo e della chiesa di San Severo sono stati inscenati tra gli altri i Carmina Burana (nel 1994 e nel 1995), Jedermann (nel 2000 e nel 2001), L'olandese volante (nel 2002) e Jesus Christ Superstar (nel 2005).\nA Erfurt vi sono anche degli altri teatri pi\u00f9 piccoli come la \"Schotte\", la \"Theaterfirma Erfurt\", il \"Neues Schauspiel Erfurt\" e il \"Galli-Theater\". Nel 1997 \u00e8 nato anche il cabaret Die Arche, a cui dal 2003 si affianca \"Lachgeschoss\". L'offerta teatrale \u00e8 arricchita anche da due teatri di burattini, il \"Theater Waidspeicher\" e il \"Erfreulichen Theater\", che organizzano spettacoli per bambini, ma anche per adulti.\nMusica.\nNei fine settimana a Erfurt vengono organizzati regolarmente dei concerti dal vivo. I principali eventi sono ospitati dalla \"Messehalle\" o dalla \"Th\u00fcringenhalle\"; per gli altri concerti sono disponibili il \"Haus der sozialen Dienste\" (detto anche \"Gewerkschaftshaus\", cio\u00e8 casa del sindacato), i giardini pubblici, il centro storico, il vecchio teatro e il \"Museumskeller\".\nL'orchestra filarmonica di Erfurt organizza regolarmente dei concerti. Per gli amanti della musica classica nei mesi estivi si tengono anche settimanalmente concerti di organo nella Predigerkirche, oltre a concerti notturni nel convento agostiniano, a concorsi internazionali per organisti e a concerti della \"Augustinerkantorei\" e dell\"Andreas Kammerorchester\".\nOgni anno, in concomitanza con il Kr\u00e4merbr\u00fcckenfest, dietro al municipio si tiene il New Orleans Jazzfestival.\nCucina.\nLa specialit\u00e0 culinaria pi\u00f9 nota di Erfurt \u00e8 la Th\u00fcringer Rostbratwurst (salsiccia arrostita), che tradizionalmente viene consumata con della senape (\"Born-Senf\"). L\"Erfurter Traditionsbetrieb\" gestisce un museo della senape con un negozio annesso. Accanto alla \"Bratwurst\" vengono spesso venduti anche i \"Th\u00fcringer Rostbr\u00e4tel\" (arrosto ai ferri).\nUn'ulteriore specialit\u00e0 \u00e8 il \"Schittchen\", un tipo di \"Weihnachtsstollen\" (un dolce natalizio), citato per la prima volta nel 1329.\nManifestazioni periodiche.\nDal 1975, durante il secondo fine settimana di giugno, si tiene la festa della Kr\u00e4merbr\u00fccke, che attrae ogni anno pi\u00f9 di visitatori. In tale occasione nel centro storico vengono venduti prodotti artigianali e specialit\u00e0 gastronomiche. Contemporaneamente si tiene il festival musicale New Orleans, che offre musica dal vivo di vari generi.\nIl 10 novembre nella piazza del Duomo si celebra la festa ecumenica di san Martino. Le celebrazioni a Erfurt sono anticipate di un giorno, dato che non si ricorda soltanto la ricorrenza della morte del santo (11 novembre 397), ma anche l'anniversario della nascita di Martin Lutero (10 novembre 1483). La sera della festivit\u00e0 migliaia di cittadini si ritrovano nella piazza del Duomo e i bambini tengono in mano delle lanterne che illuminano la piazza. Dopo la festa vi \u00e8 l'usanza che i bambini vadano cantando di casa in casa con le loro lanterne, ottenendo in dono dei dolciumi.\nIl \"Weihnachtsmarkt\", \"Mercato natalizio\" di Erfurt si tiene annualmente dalla fine di novembre fino al 23 dicembre nella \"Domplatz\", la \"Piazza del Duomo\"; \u00e8 uno dei pi\u00f9 importanti della Germania.\nGeografia antropica.\nTerritorio comunale.\nFino all'inizio della rivoluzione industriale a Erfurt attorno al 1800, l'area urbana si trovava all'interno delle mura medievali. Le fortificazioni racchiudevano un territorio di forma circolare e possedevano sette porte. A nord-ovest vi era l\"Andreastor\" sulla strada per Nordhausen, a nord-est si trovava il \"Johannestor\" sulla strada per S\u00f6mmerda, a est il \"Kr\u00e4mpfertor\" sulla strada per Kerpsleben, a sud-est il \"Schmidstedter Tor\" sulla strada per Weimar, a sud il \"L\u00f6bertor\" sulla strada per Arnstadt, a sud-ovest il Pf\u00f6rtchen sulla strada per Neudietendorf e a ovest il \"Br\u00fchler Tor\" sulla strada per Gotha. Delle fortificazioni di Erfurt facevano parte anche la Zitadelle Petersberg, cos\u00ec come due fossati (il Kart\u00e4usergraben all'interno - interrato dopo il 1945 e trasformato nella circonvallazione Juri-Gagarin-Ring - e lo Stadtgraben, visibile ancora oggi). Il centro dell'antica Erfurt era il mercato del pesce.\nNel XIX secolo la citt\u00e0 incominci\u00f2 a estendersi verso est e sud-est, mentre a nord si svilupp\u00f2 la principale frazione, Ilversgehofen, con una popolazione di circa abitanti nel 1910 (fu annessa nel territorio comunale nel 1911). Fino al 1945 Erfurt continu\u00f2 a crescere con la costruzione di nuovi quartieri residenziali a nord e a sud-est: in questo modo la forma della citt\u00e0 divenne sempre pi\u00f9 allungata. Nel dopoguerra la citt\u00e0 si svilupp\u00f2 ulteriormente a nord, dove nel 1950 fu incominciata la costruzione dell'insediamento \"Roter Berg\" e tra il 1969 e il 1974 fu edificata la nuova zona residenziale di \"Rieth\". Tra il 1977 e il 1982 nella zona del \"Roter Berg\" fu costruito un nuovo grande quartiere residenziale.\nAnche nella parte sud-orientale di Erfurt si svilupparono dei quartieri di \"Plattenbau\": dal 1979 sul \"Herrenberg\" e sul \"Wiesenh\u00fcgel\", dal 1986 anche sul \"Drosselberg\". Dopo la riunificazione della Germania furono costruiti nuovi insediamenti di case unifamiliari e case a schiera sul \"Ringelberg\" e nei villaggi circostanti, che negli anni novanta sono stati annessi al territorio comunale. Dopo il boom dell'edilizia privata nella periferia di Erfurt, nei \"Plattenbau\" vi sono numerosi appartamenti sfitti e parecchi edifici sono stati demoliti. Al loro posto sono sorte delle aree verdi.\nFrazioni annesse a Erfurt.\nI seguenti villaggi sono entrati a far parte del comune di Erfurt:\nFrazioni.\nIl territorio comunale di Erfurt \u00e8 suddiviso amministrativamente in 53 parti, 36 delle quali formano dei villaggi nel senso dell'articolo 45 dell'ordinamento dei comuni della Turingia. Si tratta in genere di piccoli paesi nettamente separati tra loro e che in passato erano stati comuni autonomi. In 33 di questi villaggi la popolazione riunita in assemblea elegge un consiglio del villaggio (Ortschaftsrat), che a seconda del numero di abitanti delle singole frazioni ha tra i 4 e i 10 membri. Tre di questi villaggi, vicini tra loro, hanno un unico consiglio in comune. Tra i membri del consiglio il popolo elegge anche un sindaco del villaggio (Ortsb\u00fcrgermeister). Tali istituzioni locali devono essere interpellate per questioni importanti riguardanti le frazioni da essi rappresentate.\nEcco l'elenco delle frazioni di Erfurt.\nComuni limitrofi.\nErfurt confina con i seguenti comuni (partendo da est e procedendo in senso orario):\nEconomia.\nAziende.\nErfurt \u00e8 stato un importante sito industriale, ma dopo il 1990 dovettero chiudere molte aziende, come la \"Optima B\u00fcromaschinenwerk Erfurt\". Solo poche delle ditte esistenti hanno radici storiche, ci\u00f2 nonostante oggi la densit\u00e0 industriale \u00e8 nuovamente elevata.\nUna delle aziende con una lunga tradizione \u00e8 l'industria per la produzione di macchinari \"M\u00fcller Weingarten AG\". Lo stabilimento fu fondato nel 1902 da Henry Pels con il nome di \"Maschinenfabrik Henry Pels &amp; Co\". Inizialmente vi si producevano forbici, punzonatrici e alcuni altri oggetti, successivamente anche presse. Durante il Terzo Reich, nel 1936, l'azienda fu espropriata ai suoi proprietari ebrei e fu venduta alla \"Deutsche Waffen- und Munitionsfabriken AG\" di G\u00fcnther Quandt. Nel 1939 i dipendenti raggiunsero le unit\u00e0. Nel 1946 l'azienda fu statalizzata. Dal 1953 la denominazione divent\u00f2 \"Volkseigener Betrieb Pressen- und Scherenbau Henry Pels\". Nel 1970 ne nacque il \"Kombinat Umformtechnik\", un accorpamento di 19 aziende che producevano macchinari industriali. L'impianto di Erfurt nel 1985 aveva collaboratori; nel 1990 ne nacque la \"Umformtechnik GmbH\". Nel 1994 la ditta venne acquisita dalla \u0160koda Holding di Plze\u0148. Nel 2001 si ebbe il passaggio alla \"M\u00fcller Weingarten AG\". Attualmente la ditta impiega circa 500 dipendenti e si occupa della costruzione di presse per l'industria automobilistica.\nRicordiamo anche lo stabilimento fondato nel 1936 dalla \"Telefunken AG\", per la produzione di televisori. Dopo la statalizzazione esso prese il nome di \"VEB Funkwerk Erfurt\". Nel 1978 si svilupp\u00f2 la \"VEB Mikroelektronik\" ed ebbe inizio la produzione di semiconduttori. Nel 1989 l'azienda contava dipendenti. Nel 1992 dalla VEB nacque la \"Thesys Gesellschaft f\u00fcr Mikroelektronik mbH\", che oggi \u00e8 chiamata \"X-FAB Semiconductor Foundries GmbH\", ha circa 600 dipendenti e produce semiconduttori.\nAnche la fabbrica della \"Condomi AG\", per la produzione di preservativi, deriva da una storica azienda di Erfurt, la \"Gummiwarenfabrik Richter &amp; K\u00e4ufer\", che gi\u00e0 dal 1929 produceva oggetti in gomma. Nel dopoguerra la fabbrica fu statalizzata e prese il nome di \"VEB Plastina\". Nel 2005 la \"Condomi AG\" fu inglobata dalla polacca \"Unimil\". Oggi la ditta impiega circa 140 dipendenti a Erfurt e ha una quota dell'11% nel mercato tedesco dei preservativi.\nLa \"Erfurter Malzwerke GmbH\" \u00e8 una delle maggiori e pi\u00f9 antiche fabbriche di malto della Germania, fondata nel 1869 col nome di \"Malzfabrik Wolff\". Dal 1993 lo stabilimento \u00e8 di propriet\u00e0 della \"Getreide AG Rendsburg\".\nIl birrificio \"Braugold\" ha le sue radici nella \"Brauereien B\u00fcchner und Baumann\", che nel 1920 si fuse con la \"Riebeck Brauerei\" di Lipsia, formando la \"Riebeck Brauerei Erfurt\". Nel 1948 fu statalizzata e dal 1956 produce birra con il marchio di \"Braugold\". Dal 1996 l'azienda appartiene nuovamente al gruppo Riebeck col nome di \"Braugold Brauerei Riebeck GmbH &amp; Co. KG\".\nErfurt deve la sua fama di citt\u00e0 dei fiori alla ditta \"N.L. Chrestensen\" fondata nel 1863. Accanto a semi di fiori e verdure, l'azienda produce anche bulbi e semi di piante medicinali e spezie.\nNel settore energetico la principale azienda della Turingia \u00e8 la \"E.ON Th\u00fcringer Energie AG\" di Erfurt, con pi\u00f9 di dipendenti. La ditta \u00e8 molto attiva nella sponsorizzazione di manifestazioni sportive.\nLa \"ErSol Solar Energy Aktiengesellschaft\" si occupa della produzione di celle fotovoltaiche. Fondata nel 1997 a Erfurt, essa ha un giro d'affari annuo di circa 100 milioni di euro.\nUn'altra importante azienda \u00e8 la \"Milchwerke Th\u00fcringen GmbH\", che appartiene alla \"Humana Milchunion\", con 251 dipendenti, che si occupa del confezionamento del latte e della produzione di alcuni suoi derivati. Nella Germania orientale i prodotti sono venduti col marchio \"Osterland\", mentre a occidente con il marchio \"Ravensberger\".\nLa fiera di Erfurt \u00e8, dopo quella di Lipsia, la seconda fiera pi\u00f9 estesa della Germania orientale. Il complesso oltre che per esposizioni e congressi \u00e8 usato anche per concerti, trasmissioni televisive ed eventi sportivi.\nLa \"Landesbank Hessen-Th\u00fcringen\" (banca dell'Assia e della Turingia) ha una delle sue due sedi principali a Erfurt e occupa circa 200 dipendenti.\nIl maggiore datore di lavoro privato della citt\u00e0 \u00e8 la \"Helios-Klinikum\", dove lavorano circa persone.\nInfrastrutture e trasporti.\nViabilit\u00e0.\nIl tracciato dell'autostrada A4 scorre nella parte meridionale del territorio comunale. L'autostrada conduce a ovest verso Eisenach, Bad Hersfeld e Francoforte, a est verso Gera, Chemnitz, Dresda e G\u00f6rlitz. A sud-ovest l'autostrada A4 si incrocia con la A71, che verso sud conduce a Schweinfurt, verso nord consente di raggiungere l'autostrada A38 da Gottinga a Lipsia. Il territorio comunale \u00e8 attraversato anche da due strade statali: la B4, da Kiel a Norimberga e la B7, che va dal confine dei Paesi Bassi fino alla Sassonia.\nTrasporti pubblici.\nIl trasporto pubblico \u00e8 gestito dalla \"Erfurter Verkehrsbetriebe AG\" (EVAG). Una parte consistente dell'area urbana \u00e8 servita da sei linee di tram.\nAccanto alle linee del tram la EVAG gestisce 24 linee di autobus urbani, che consentono di raggiungere alcune aree cittadine periferiche e le frazioni. Inoltre circolano otto linee di bus extraurbani, che collegano i comuni limitrofi a Erfurt.\nAeroporti.\nDal 1924 al 1945 l'aeroporto di Erfurt era situato nella zona settentrionale sul Roter Berg. L'attuale aeroporto, che si trova invece a ovest nella frazione di \"Bindersleben\", fu inaugurato nel 1956. Attualmente si effettuano dei voli settimanali verso D\u00fcsseldorf, Amburgo, Colonia e Monaco di Baviera.\nIl maggiore apporto di passeggeri \u00e8 dato dai voli charter, principalmente verso mete mediterranee. Accanto al traffico di persone, nel 2005 il traffico merci annuo \u00e8 ammontato a tonnellate.\nFerrovie.\nLa ristrutturazione della stazione centrale di Erfurt, incominciata nel 2000, sar\u00e0 terminata nel 2008. Le principali linee ferroviarie che toccano la citt\u00e0 sono l'Inter City Express Saarbr\u00fccken/Wiesbaden - Francoforte sul Meno - Dresda e l'IC D\u00fcsseldorf - Halle sul Saale - Stralsund. Oltre a questi da Erfurt partono treni regionali nelle seguenti direzioni:\nIl trasporto regionale \u00e8 gestito essenzialmente dalle ferrovie tedesche (\"Deutsche Bahn\"); tranne alcune singole linee che fanno riferimento alla \"Erfurter Bahn\" o alla \"S\u00fcd-Th\u00fcringen-Bahn\".\nPer il 2015 o gli anni successivi \u00e8 previsto l'allacciamento tramite le nuove tratte per Norimberga e per Lipsia/Halle (Saale) alla linea nord-sud da Berlino a Monaco.\nOltre alla stazione centrale, i treni regionali fermano in numerose stazioni minori che consentono di raggiungere in treno alcune frazioni e alcuni quartieri della citt\u00e0.\nIn passato (dal 1976 al 1995) era in esercizio una linea \"S-Bahn\", che collegava lo Hauptbahnhof con il quartiere di Rieth.\nAmministrazione.\nStoria amministrativa.\nIn epoca medievale l'amministrazione della citt\u00e0 di Erfurt fu affidata a un Vogt nominato dal re e dalla diocesi di Magonza. Nel 1212 fu istituito il consiglio cittadino, di cui facevano parte i Ratsherren e un numero variabile di Ratsmeistern. Fino al 1800 vi sono state ripetutamente delle evoluzioni nell'organizzazione amministrativa e nel ruolo del consiglio. Dopo l'annessione alla Prussia, nel 1822 fu adottato l'ordinamento cittadino prussiano. Da allora la citt\u00e0 \u00e8 governata da un Oberb\u00fcrgermeister (sindaco), affiancato dal consiglio comunale. Dopo la seconda guerra mondiale il consiglio comunale assunse il nome di assemblea cittadina. Nel 1952 il territorio comunale fu suddiviso in vari distretti. Tale suddivisione rest\u00f2 in vigore fino al 1990.\nDopo la riunificazione della Germania, l'assemblea, chiamata nuovamente consiglio comunale, torn\u00f2 a essere eletta liberamente dai cittadini. Inizialmente il sindaco veniva scelto dal consiglio comunale, mentre a partire dal 1994 il sindaco viene eletto direttamente dal popolo. Oggi egli \u00e8 anche presidente del consiglio comunale.\nSindaci.\nSindaci dal 1817:\nSport.\nI numerosi impianti sportivi di Erfurt ospitano importanti competizioni nazionali e internazionali, oltre a essere usati per gli allenamenti da vari atleti olimpici.\nPattinaggio e hockey.\nIl pattinaggio su ghiaccio ha dato molte soddisfazioni agli sportivi di Erfurt. I maggiori successi vengono dal pattinaggio di velocit\u00e0 femminile; ricordiamo in particolare Gunda Niemann-Stirnemann, Franziska Schenk, Sabine V\u00f6lker e Daniela Ansch\u00fctz-Thoms.\nNel pattinaggio di figura i maggiori successi internazionali sono stati ottenuti da Stefan Lindemann.\nI Black Dragons Erfurt, la locale squadra di hockey, giocano attualmente in un campionato regionale.\nNel 2001 fu completato un palaghiaccio intitolato a Gunda-Niemann-Stirnemann. La sua pista per il pattinaggio, lunga 400\u00a0m, \u00e8 usata anche a livello non agonistico. Nell'impianto, che pu\u00f2 accogliere fino a spettatori, sono state organizzate numerose importanti competizioni nazionali e internazionali.\nCalcio.\nL'FC Rot-Wei\u00df Erfurt attualmente gioca in un campionato regionale di calcio. Prima della riunificazione tedesca l'RWE era quasi sempre in prima serie e ha vinto il campionato della Repubblica Democratica Tedesca nel 1954 e nel 1955 col nome di SC Turbine Erfurt. Nel 1991 partecip\u00f2 alla coppa UEFA e nelle stagioni 1991/92 e 2004/05 ha giocato nella seconda serie tedesca. Le partite casalinghe vengono giocate nel Steigerwaldstadion, che ha circa posti.\nCiclismo.\nNel 1925 fu inaugurato un velodromo lungo e con posti a sedere sugli spalti. Erfurt \u00e8 anche l'arrivo della tradizionale gara ciclistica \"Rund um die Hainleite\", organizzata per la prima volta nel 1907.\nNei Giochi Olimpici del 2004 il ciclista di Erfurt Ren\u00e9 Wolff ha vinto una medaglia d'oro.\nAltri sport.\nIl Th\u00fcringer HC Erfurt/Bad Langensalza gioca dal 2005 nel campionato federale di pallamano femminile. Le partite casalinghe vengono disputate a Bad Langensalza. La squadra \u00e8 nata nel 1996 dalla fusione della \"HC Erfurt\" e della \"SV Empor Bad Langensalza\".\nIl club tennistico di Erfurt (\"Erfurter Tennisclub Rot-Wei\u00df\") ha dominato il campionato della seconda serie nel 2005 e attualmente disputa gli incontri della massima serie maschile. Gli impianti del club consistono in sei campi da tennis in terra battuta nella Martin-Andersen-Nex\u00f6-Stra\u00dfe.\nLa squadra di pallavolo (\"SWE Volley-Team Erfurt\") gioca nella seconda serie femminile. Nella stagione 2003/04 la squadra \u00e8 stata nella massima serie.\nNel Steigerwaldstadion si tennero nel 1994 e nel 1999 i campionati tedeschi di atletica leggera, mentre nel 2005 furono organizzati i campionati europei under 23. A Erfurt si sono allenati vari campioni olimpici, tra cui Heike Drechsler, Silke Renk, Siegrun Siegl, Hartwig Gauder e Nils Schumann.\nCuriosit\u00e0.\nGli abitanti di Erfurt sono soprannominati \"Puffbohnen\", che significa \"fave\". La grossa leguminosa \u00e8 coltivata nelle campagne attorno alla citt\u00e0 fin dal Medioevo e nei secoli passati ha avuto un ruolo importante per il sostentamento della popolazione.\nA partire dal 2000 sono in vendita anche le \"Puffbohnen\" di peluche. Nei primi due anni di commercializzazione ne sono state vendute pi\u00f9 di . Periodicamente vengono prodotte delle versioni particolari come le \"Puffbohnen\" natalizie o quelle dell'UNICEF. A ogni bambino nato a Erfurt viene regalata una \"Puffbohne\" di peluche, di colore rosa o azzurro a seconda del sesso."}
{"id": "56098", "revid": "869733", "url": "https://it.wikipedia.org/wiki?curid=56098", "title": "Tantalo (disambigua)", "text": ""}
{"id": "56103", "revid": "363629", "url": "https://it.wikipedia.org/wiki?curid=56103", "title": "Zecca (moneta)", "text": "Una zecca \u00e8 un'officina che produce monete. La parola deriva dall'arabo \u0633\u0643\u0629, pronunciato \"sikka\", letteralmente \"conio\". \nNel complesso la storia delle zecche \u00e8 legata molto strettamente con la storia delle monete, sebbene la prima sia pi\u00f9 connessa alle politiche di breve termine, rispetto alla seconda.\nCon la fabbricazione in serie deve essere calcolato il costo di produzione delle monete stesse. Alla zecca degli Stati Uniti costa molto meno di 25 centesimi produrre una moneta da un quarto di dollaro; la differenza tra il costo di produzione ed il valore facciale (chiamato \"signoraggio\") sostiene economicamente l'ente che conia le monete.\nStoria.\nNell'antica Grecia, ciascuna \"polis\" (citt\u00e0-stato) aveva la propria zecca.\nA Roma la prima zecca venne costruita sul Campidoglio, presso il Tempio di Giunone \"Moneta\", (colei che avverte), attributo che fu assegnato a Giunone quando, nel 390 a.C., le sue celebri oche diedero l'allarme nel Campidoglio, permettendo alla guarnigione romana vicina di respingere l'assalto di un manipolo di Galli. Dal nome della zecca romana viene il sostantivo \"moneta\" in Italiano e in altre lingue. Durante l'Impero le zecche romane erano ampiamente diffuse ed erano usate estesamente per scopi di propaganda. L'unico modo in cui le persone potevano sapere che c'era un nuovo imperatore era quando venivano coniate le monete con il suo ritratto. Imperatori che hanno governato soltanto per poco tempo si sono assicurati di avere il loro ritratto su alcune monete; per esempio Quieto, uno degli usurpatori durante la crisi del III secolo, ha governato soltanto una parte dell'impero dal 260-261, tuttavia ha emesso parecchie monete che portano la sua immagine, testimoniando cos\u00ec il suo passaggio.\nAll'inizio la produzione delle zecche poteva seguire unicamente due vie, la monetazione battuta o la monetazione fusa. Col tempo le zecche si sono evolute fino ad ottenere le tecniche attuali, che permettono il conio di monete a partire da miliardi di tondelli."}
{"id": "56109", "revid": "287204", "url": "https://it.wikipedia.org/wiki?curid=56109", "title": "Tartaro", "text": ""}
{"id": "56110", "revid": "1452073", "url": "https://it.wikipedia.org/wiki?curid=56110", "title": "Tartaro (chimica)", "text": "Il tartaro \u00e8 il nome generico dato dagli alchimisti ai sali dell'acido tartarico come, ad esempio, il tartaro d'antimonio.\nIl tartrato acido di potassio (o cremor tartaro) \u00e8 utilizzato nella preparazione di lieviti in polvere."}
{"id": "56115", "revid": "767487", "url": "https://it.wikipedia.org/wiki?curid=56115", "title": "Teteoinnan", "text": "Teteoinnan (conosciuta anche come Tozi e Toci), secondo la mitologia azteca, era la madre degli dei, la personificazione del potere della natura, dea della guarigione, e dei bagni di vapore.\nTeteoinnan \u00e8 la divinit\u00e0 opposta a Coatlicue. Mentre Coatlicue era la forza distruttrice femminile, Teteoinnan era la forza creatrice femminile."}
{"id": "56118", "revid": "1756494", "url": "https://it.wikipedia.org/wiki?curid=56118", "title": "Marisa", "text": "Origine e diffusione.\nSi tratta di una contrazione di Maria Luisa, un nome composto formato dall'unione di Maria e Luisa (da cui anche il nome Maril\u00f9). In rari casi, perlopi\u00f9 nei paesi dell'Italia meridionale, pu\u00f2 costituire anche una combinazione di Maria e Rosaria.\nIn Italia Marisa \u00e8 stato particolarmente in voga negli anni 1930: infatti \u00e8 costantemente fra i primi 20 nomi pi\u00f9 attribuiti alle bambine dal 1933 fino al 1939. Inoltre nel 1931 occupa il terzo posto fra i nomi femminili pi\u00f9 attribuiti a Roma.\nOnomastico.\nL'onomastico pu\u00f2 essere festeggiato lo stesso giorno di Maria e Luisa."}
{"id": "56119", "revid": "614400", "url": "https://it.wikipedia.org/wiki?curid=56119", "title": "Paul de Man", "text": "Biografia.\nPaul de Man visse in Belgio la prima parte della propria vita, laureandosi nel 1942 a Brussels. Nel 1948 si trasfer\u00ec per motivi economici negli Stati Uniti, dove, dopo il PhD ad Harvard intraprese la carriera di professore universitario, alla Cornell (1960-66, alla Johns Hopkins (1967-70) e alla Yale (1970-83), divenendo uno dei maggiori esponenti della cosiddetta Scuola di Yale (\"Yale Critics\"), un gruppo di teorici della letteratura fortemente influenzati dalle idee di Jacques Derrida e del decostruzionismo.\nIl suo programma teorico \u00e8 estremamente frammentario. La frammentariet\u00e0 non \u00e8 per\u00f2 dovuta a una mancanza di coerenza ma a un ben preciso riferimento teorico al Romanticismo tedesco. Sempre riallacciandosi alla definizione di critica del romanticismo di Iena, De Man tende a ridurre la distanza tra letteratura, filosofia e critica, andando piuttosto ad indagare il gesto stesso della scrittura, il suo tracciarsi e autotracciarsi in un pi\u00f9 ampio gesto autobiografico. La letteratura \u00e8, in fondo, per Paul De Man sempre autobiografica. In questa direzione, estremamente importante e significativa \u00e8 l'influenza che l'opera di Jacques Derrida avr\u00e0 sul suo pensiero, cos\u00ec come, in seconda battuta, l'opera di de Man influenzer\u00e0 quella di Derrida, contribuendo alla diffusione e all'affermazione del decostruzionismo negli Stati Uniti.\nLe sue sottili analisi di testi letterari e filosofici (Marcel Proust, Rilke, Jean-Jacques Rousseau, Friedrich Nietzsche, Maurice Blanchot, Walter Benjamin, Michail Bachtin ecc.), che si concentrano sulla tensione che esiste nei testi scritti fra grammatica e retorica e la conseguente impossibilit\u00e0 della lettura, sono scritte in un linguaggio spesso criptico ed ellittico e hanno suscitato reazioni diverse. Nel corso degli anni 1980 la sua influenza sugli studi letterari statunitensi \u00e8 andato sempre pi\u00f9 aumentando, estendendosi anche in alcuni settori della critica europea.\nNel 1988, cinque anni dopo la sua morte, Paul de Man fu al centro di un acceso dibattito, scaturito dal ritrovamento dei suoi articoli giovanili di critica letteraria, pubblicati tra il 1940 e il 1942 su \"Le Soir\" e su \"Het Vlaamsche Land\", quotidiani collaborazionisti (quando il Belgio era occupato dai nazisti). A detta di alcuni, alla lettura attenta dei testi, al di l\u00e0 delle effettive responsabilit\u00e0, emerge comunque la non compromissione di Paul de Man con la politica e l'ideologia del nazismo (soprattutto per quanto riguarda l'antisemitismo), facendo rilevare che dei quasi quattrocento articoli giovanili, due soli hanno un tono antiebraico. Tuttavia, in questi l'antisemitismo \u00e8 innegabile. Uno dei pi\u00f9 espliciti, \u00e8 l'articolo \"Gli ebrei nella letteratura contemporanea\" (1941) in cui De Man osservava che \" la nostra civilizzazione... mantenendosi, a dispetto della interferenza semitica in tutti gli aspetti della vita europea, un carattere e una originalit\u00e0 intatta... ha mostrato che il suo carattere fondamentale \u00e8 sano\". Concludeva proponendo \"la creazione di una colonia ebrea isolata dall'Europa\" come \"soluzione della questione ebraica\" che non avrebbe \"conseguenze deplorevoli\" per \"la vita letteraria dell'occidente\" in quanto \"perderebbe , in tutto, poche personalit\u00e0 di valore mediocre...\". Le voci pi\u00f9 critiche osservano come De Man non abbia mai ammesso le sue responsabilit\u00e0, almeno in pubblico, e spesso abbia mentito sul suo passato."}
{"id": "56122", "revid": "997957", "url": "https://it.wikipedia.org/wiki?curid=56122", "title": "Tezcatlipoca", "text": "Tezcatlip\u014dca (\"specchio fumante\"), secondo la mitologia azteca e nahua, era il dio della notte, del nord e delle tentazioni. Possedeva uno specchio che sprigionava fumo ed uccideva i suoi nemici. Era l'antitesi ed il rivale di Quetzalcoatl. Era il dio della bellezza e della guerra.\nTezcatlipoca e Quetzalcoatl provengono dalle pi\u00f9 antiche tradizioni azteche. Gli aztechi li assimilarono nella loro religione e li considerarono alla stessa stregua, due divinit\u00e0 gemelle. Erano uguali ed opposti. Perci\u00f2 Tezcatlipoca fu chiamato \"Tezcatlipoca Nero\" e Quetzalcoatl \"Tezcatlipoca Bianco\".\nI miti di Tezcatlipoca.\nLa creazione della terra.\nSecondo un racconto azteco sulla creazione, Quetzalcoatl e Tezcatlipoca unirono le loro forze per creare il mondo. C'era solo il mare ed il mostro della terra, Cipactli. Per attirarlo, Tezcatlipoca us\u00f2 il suo piede come esca e Cicpactli lo mangi\u00f2. I due dei allora la catturarono, distorsero il suo corpo e lo usarono per modellare la terra. Successivamente crearono gli esseri umani.\nTezcatlipoca rapisce Xochiquetzal.\nTezcatlipoca rap\u00ec Xochiquetzal, la dea dei fiori, perch\u00e9 sentiva di meritarla pi\u00f9 del suo sposo Xochipilli. Si dice anche fosse sposo di Xilonen.\nTezcatlipoca, il fuoco e Mixcoatl.\nCome Mixcoatl, Tezcatlipoca invent\u00f2 il fuoco, facendo ruotare i cieli sul loro asse, come un trapano. Anche Omacatl e Titlacauan erano aspetti di Tezcatlipoca."}
{"id": "56126", "revid": "287204", "url": "https://it.wikipedia.org/wiki?curid=56126", "title": "Tlazolteotl", "text": "Tlazolteotl, secondo la mitologia azteca, \u00e8 la dea protettrice della fertilit\u00e0 e della sessualit\u00e0, della nascita nonch\u00e9 anche una dea-madre.\nVeniva definita \"mangiatrice di ci\u00f2 che \u00e8 sporco\" perch\u00e9 faceva visita alle persone che, giunte al termine della loro vita, le confessavano i propri peccati. Lei poi mangiava questa \"sporcizia\" (i peccati).\nSecondo la mitologia azteca \u00e8 madre di Centeotl, dio del mais, ed \u00e8 associata alla Luna.\nUn altro nome con il quale \u00e8 conosciuta \u00e8 \"Ixcuiname\", il cui significato \u00e8 \"dea dalle quattro facce\".\nNel calendario azteco (\"tonalpohualli\"), \"Tlazoteotl\" \u00e8 associata alla 14\u00aa giornata (\"Ocelotl\" = giaguaro), e alla 13\u00aa trecena (\"Ollin\" = circolazione)."}
{"id": "56128", "revid": "287204", "url": "https://it.wikipedia.org/wiki?curid=56128", "title": "Tonacatecuhtli", "text": "Tonacatecuhtli, secondo la mitologia azteca, era una divinit\u00e0 della fertilit\u00e0. Abitava nei \"cieli superiori\". Fu lui ad organizzare la divisione tra terra ed oceani e la creazione del mondo. Veniva inoltre adorato per avere popolato la terra ed averla resa feconda e fruttifera. Ometecuhtli e Omecihuatl erano i creatori della vita, ma fu lui a creare loro ed il pianeta. Trasform\u00f2 Chantico in cane perch\u00e9 aveva violato un digiuno ed aveva mangiato del pesce arrostito con la paprica. Sua moglie era Tonacacihuatl. \nEtimologia.\nIl significato del nome della divinit\u00e0 si presta a diverse interpretazioni. Nella Lingua nahuatl classica \u00e8 composto da due parole: e Mentre \u00e8 di solito tradotto come \"signore\", pu\u00f2 avere diversi significati: \"signore del nostro cibo\" o \"Signore della nosttra carne\",ma pi\u00f9 comunemente \u00e8 interpretato come \"Signore del nostro mantenimento.\" Una ulteriore interpretazione \u00e8 quella di \"Signore dell'abbondanza\"."}
{"id": "56129", "revid": "154639", "url": "https://it.wikipedia.org/wiki?curid=56129", "title": "Metafisica aristotelica", "text": "Per metafisica aristotelica (metafisica, dal greco: \u039c\u03b5\u03c4\u03ac \u03c4\u03b1 \u03c6\u03c5\u03c3\u03b9\u03ba\u03ac - \"met\u00e0 ta physik\u00e0\", \u00abdopo i libri di Fisica\u00bb, ma anche \u00abal di l\u00e0 delle cose fisiche\u00bb) si intende una serie di trattati scritti da Aristotele (IV secolo a.C.) e raccolti successivamente sotto questo titolo.\nDescrizione.\nOrigine del concetto e del termine \"Metafisica\".\nIl filosofo greco Aristotele scrisse una serie di opere intitolate collettivamente \"Fisica\". In un'edizione antica delle sue opere (probabilmente quella edita dal peripatetico Andronico di Rodi o da Eudemo di Rodi nel I secolo a.C.) una seconda serie di opere fu posizionata subito dopo quelle riguardanti la fisica. Quindi i primi studiosi di Aristotele iniziarono a riferirsi a questi libri con l'espressione: \u03c4\u1f70 \u03bc\u03b5\u03c4\u1f70 \u03c4\u1f70 \u03c6\u03c5\u03c3\u03b9\u03ba\u03ac, \"ta meta ta physika\", che significa \"Ci\u00f2 che segue dopo la fisica.\" I posteri assegnarono alla parola \"meta\" due significati: 'dopo' e 'sopra'. Nel primo caso, il termine \"meta-fisica\" indica quella scienza che si occupa di realt\u00e0 dopo quelle fisiche nel senso della conoscenza. Infatti prima l'uomo conosce le realt\u00e0 che gli stanno attorno (quelle fisiche), e successivamente si occupa di quelle pi\u00f9 distanti da lui. Aristotele chiama questa scienza principalmente \"filosofia prima\" perch\u00e9 considera le cause prime della realt\u00e0 e perch\u00e9 offre la giustificazione o la difesa dei primi principi di conoscenza, necessari ad ogni altra scienza. \nPer questo Aristotele dichiara che la filosofia prima \u00e8 la \"scienza dell'ente in quanto ente\", in quanto non si riferisce a nessun oggetto particolare (come le altre scienze particolari) ma alla realt\u00e0 tutta intera. Alla fine della Fisica, infatti, Aristotele aveva dimostrato l'esistenza di sostanze immateriali come unica spiegazione possibile al moto visibile empiricamente. La metafisica, quindi, studiando tutta la realt\u00e0, cerca i principi (propriet\u00e0 e cause) di tutte le sostanze (materiali e immateriali). Allora, a differenza della fisica, studier\u00e0 anche le realt\u00e0 \"oltre la fisica\", come unica scienza ad avere il compito di indagare sulla realt\u00e0 trascendente. Intendendo 'meta' come 'oltre', si pu\u00f2 dire che la metafisica si occupa di realt\u00e0 collocate 'al di sopra' di quelle fisiche. La metafisica \u00e8 quindi la scienza che studia le realt\u00e0 trascendenti. Questi due significati non sono affatto inconciliabili tra loro come potrebbe sembrare: la 'Metafisica' si colloca 'dopo' la fisica in quanto il suo oggetto \u00e8 collocato 'oltre' la realt\u00e0 fisica.\nOntologia.\nLa scienza di cui si tratta nell'opera pervenuta con il titolo di Metafisica era denominata da Aristotele come \"filosofia prima\" e definita dallo stesso filosofo come \"scienza dell'Essere in quanto Essere\". L'espressione \"in quanto\" vuol dire \"riguardo all'aspetto di\". Quindi, l'ontologia \u00e8 la scienza che studia l'essere in quanto tale e non ha per oggetto uno studio dell'ente in particolare, ma gli aspetti fondamentali e comuni a tutta la realt\u00e0. Quindi se la matematica studia l'essere in quanto quantit\u00e0 e la fisica studia l'essere come movimento, solo la metafisica studia l'essere in quanto tale.\nLa scienza (\u03c3\u03bf\u03c6\u1f76\u03b1 pr. \"sof\u00eca\") \u00e8 per Aristotele l'individuazione delle cause e dei principi; in relazione all'ente (=una qualsiasi cosa \u201cche \u00e8\u201d), le cause prime possono essere di 4 tipi:\nLa metafisica in quanto scienza dell'essere in quanto essere (vd sopra) cercher\u00e0 quindi le cause ed i principi dell'ente (= di ci\u00f2 che \u00e8); ecco perch\u00e9 la metafisica di Aristotele fonda la pi\u00f9 importante delle discipline filosofiche (l'ontologia = discorso sull'ente).\nPrima di procedere \u00e8 importante sottolineare alcuni aspetti metodologici. Il primo metodo \u00e8 quello di procedere da ci\u00f2 che \u00e8 meglio conosciuto verso ci\u00f2 che \u00e8 meno conosciuto (Aristotele usa l'espressione \u201cprimo per noi\u201d per indicare ci\u00f2 che \u00e8 conosciuto innanzitutto e per lo pi\u00f9, e \u201cprimo per natura\u201d per indicare la conoscenza autentica delle cose).\nIl secondo metodo \u00e8 quello di enumerare tutti i possibili aspetti ed opinioni, relativi all'oggetto della discussione (anche per riprendere e criticare, o ammettere, le teorie dei filosofi precedenti), al fine di escludere quelli errati e soprattutto valutare quale meriti l'appellativo di \u201cautentica conoscenza\u201d (metodo diaporetico).\nCon particolare riguardo all'ente (oggetto dell'ontologia) Aristotele ne sottolinea la fondamentale multivocit\u00e0: l'essere si dice in molti modi.\nCompito capitale della metafisica \u00e8 definire esattamente i modi per \u201cdire\u201d l'essere e determinare fra essi il senso fondamentale. Chiamiamo sostanza il modo fondamentale dell'essere. Per definire la sostanza \u00e8 bene seguire il metodo aristotelico, vale a dire partire da ci\u00f2 che \u00e8 noto per noi a ci\u00f2 che \u00e8 noto per natura (cfr le metodologie sopra riportate), stabilire i molti modi in cui si pu\u00f2 intendere l'essere e determinare quello fondamentale. La metafisica ha cos\u00ec due nuove esigenze: enumerare e definire i vari sensi dell'essere (la sua multivocit\u00e0) e stabilire il principio in base a cui trovare il modo fondamentale.\nTale principio non sar\u00e0 solo un \u201cmetodo\u201d (per questo non \u00e8 stato riportato sopra) ma sar\u00e0 il principio in senso logico (nel senso che fonda tutti gli altri ragionamenti) e ontologico (nel senso che rappresenta anche l'autentica \u201clegge dell'essere). Si tratta del principio di non contraddizione, altro pilastro della metafisica e della filosofia in generale; il principio di non contraddizione (PNC) \u00e8 enunciato nel quarto libro della metafisica e recita: \u201c\u00e8 impossibile che la stessa cosa, allo stesso tempo, appartenga e non appartenga ad un medesimo ente, secondo lo stesso rispetto\u201d.\nL'importanza del PNC \u00e8 dovuta al fatto che \u00e8 il pi\u00f9 certo e conoscibile fra tutti i principi, e che fonda tutti gli altri mentre non \u00e8 fondato a sua volta: esso infatti gode dell'incontrovertibilit\u00e0 e allo stesso tempo non \u00e8 dimostrabile (altrimenti non sarebbe il principio \u201cprimo\u201d, tale appellativo sarebbe in caso contrario riservato al principio in base a cui il PNC stesso venisse dimostrato); l'analisi di tale incontrovertibilit\u00e0 e autofondazione esige una trattazione separata, qui basti segnalarne la valenza di \"regola del pensare\" per cui \u00e8 impossibile affermare e negare la stessa cosa nello stesso tempo (es. \u00e8 possibile dire che \"un oggetto \u00e8 verde E rosso\", \u00e8 impossibile dire che \"Socrate \u00e8 E non \u00e8 un uomo\", etc..).\nTra i compiti della filosofia prima c'\u00e8 anche quello di studiare i principi che si applicano a tutta quanta la realt\u00e0 e che sono presupposti da tutte le scienze, come il Principio di non-contraddizione o il principio del terzo escluso.\nLa seconda esigenza \u00e8 quella di descrivere i possibili modi in cui si dice l'essere. Oltre ai quattro tipi di cause sopra indicate Aristotele elenca le seguenti modalit\u00e0 dell'essere:\nCon 'categorie' egli intende gli aspetti fondamentali secondo cui una cosa pu\u00f2 essere detta:\nSostanza ed Essenza.\nUno dei concetti che viene spesso trascurato nella comprensione e, dunque, acquisito solo mnemonicamente \u00e8 l'espressione \"la sostanza in Aristotele \u00e8 sinolo di materia e forma, essenza dell'essere ed essere dell'essenza\". Per chiarire il senso di questa equivalenza sar\u00e0 sufficiente far riferimento ad un banale esempio, che potr\u00e0 far sorridere gli \"accademici\" , che ricorrono a ben altre argomentazioni, ma che la pratica didattica quotidiana ci ha fatto scoprire essere particolarmente efficace ai fini della definitiva acquisizione del significato di \"sostanza\" in Aristostele.\nImmaginiamo di voler fare in casa dei liquori. Utilizzeremo l'alcol in cui metteremo in infusione le bucce del frutto dal quale vorremo ricavare il liquore. Immaginiamo di voler fare il liquore di mandarino. Dopo un periodo di infusione nell'alcol, le bucce del nostro frutto avranno completamente perso il loro sapore che verificheremo essersi \"trasferito\" in quello che originariamente era solo alcol. Cosa \u00e8 \"passato\" dalla buccia al liquido? Proprio l'essenza, la parte sostanziale - termine quanto mai aristotelico - della buccia del mandarino. Ci\u00f2 per cui la buccia del mandarino \u00e8 buccia del mandarino e non d'altro. L'essenza dell'essere mandarino. L'essenza dell'essere, quella che Aristotele dice essere la parte fondamentale del sinolo, la forma, ci\u00f2 per cui una cosa \u00e8 ci\u00f2 che \u00e8. L'alcol - che avrebbe potuto accogliere in s\u00e9 ogni possibile essenza - rappresenta in questo nostro esempio, tutto scolastico, l'essere dell'essenza, o materia, il \"supporto\" che consente all'essenza dell'essere di esplicitarsi. Come l'essere dell'essenza di Aristotele, l'alcool pu\u00f2 accogliere in s\u00e9 la contraddizione: nel nostro esperimento mentale infatti avremmo potuto mettere in infusione qualunque altra essenza. \nIl liquore risulter\u00e0 dunque costituito da un'essenza dell'essere, parte costitutiva primaria della sostanza, e dall'essere dell'essenza, il supporto di cui si \u00e8 detto. La sostanza sar\u00e0 sinolo inscindibile di queste due parti che non possono essere separate. Immaginate infine, per comprendere definitivamente questo piccolo esempio, di avere ospiti cui intendete offire qualcosa. Potreste mai dar loro separatamente, al posto di un ottimo bicchierino di liquore di mandarino, separatamente dell'alcol e dell'essenza di mandarino? Evidentemente no, a meno che non si tratti di ospiti sgraditi. Cos\u00ec la sostanza di Aristotele \u00e8 unione inscindibile di essere dell'essenza (l'alcol) ed essenza dell'essere (quello che \"passa\" dalle bucce di mandarino nel liquido e lo rende \"sostanza\" liquore).\nMetafisica e teologia.\nL'oggetto della metafisica \u00e8 l'essere in quanto essere e la teologia rappresenta il suo culmine in quanto scienza di Dio.\nGi\u00e0 nella \"Fisica\", uno dei modi in cui viene interpretato il divenire di ogni ente (uomo, animale, pietra, ecc. organico e non) \u00e8 quello della trasformazione da un essere in potenza a un essere in atto; tale trasformazione richiede il contributo di una causa efficiente, che \u00e8 il principio del movimento e che contiene gi\u00e0 in atto ci\u00f2 che si dovr\u00e0 realizzare (ad esempio, quando scaldo la minestra, la minestra \u00e8 calda in potenza e il fuoco che \u00e8 gi\u00e0 caldo in atto \u00e8 la causa efficiente che permette il passaggio dalla potenza all'atto; di conseguenza, qualsiasi mutamento \u00e8 un passaggio dalla potenza all'atto che presuppone qualcosa che sia gi\u00e0 in atto).\n\u00c8 da notare che ogni causa efficiente presuppone a sua volta un'altra causa efficiente. Stimolava la riflessione dei filosofi l'osservazione di molti fenomeni naturali fatti di complesse catene causali che in pi\u00f9 si ripetevano molte volte su piante, territori diversi, etc.: per es. il frutto che nasce dal fiore proveniente da un seme inseminato da altre piante in un ciclo che si ripete per chiss\u00e0 quante piante senza che per qualsiasi frutto si possa pi\u00f9 sapere quale \u00e8 la sua causa prima. Ci\u00f2 inizia una catena di nessi causali che andrebbe all'infinito, nella quale ogni causa per agire avrebbe bisogno di un'altra causa a essa esterna e da essa diversa. Per evitare un regresso all'infinito, occorre postulare l'esistenza di un motore immobile (qualcosa che muova senza muoversi) e atto puro (cio\u00e8 che sia eternamente in atto senza bisogno di qualcosa che determini il suo passaggio dalla potenza all'atto) che in ogni movimento dia inizio a una serie di nessi causali. Questa causa viene identificata con Dio.\nNon portarsi a questo postulato significherebbe differire all'infinito il problema cercando per una causa; la natura stessa del concetto di causa implica l'esistenza di qualcosa che muove senza essere mosso e che causa senz'essere causato da nient'altro. Lo studio di questa causa prima porta ad affermare che essa deve essere atto puro senza alcuna potenza e dunque senza materia in quanto la materia da Platone in poi \u00e8 considerata una via di mezzo tra l'essere e il non-essere ovvero un poter-essere, una potenza ancora non realizzata: altrimenti tale divinit\u00e0 avrebbe bisogno di un'altra divinit\u00e0 che causi la trasformazione della sua parte di potenza abbinato, trasformazione che primo poi nel tempo almeno una volta dovrebbe avvenire e perch\u00e9 abbia senso parlare di potenza e dunque prima o poi richiederebbe il paradossale intervento di un'altra causa prima.\nTale essere privo di materia e di potenza atta deve vivere al di fuori dello spazio e del tempo che sono al regno della materia e dalla potenza in un'altra dimensione e dunque una divinit\u00e0 trascendente.\nTale divinit\u00e0 esiste dunque a suo modo, pur richiedendo uno studio apposito in quanto vive diversamente da tutte le altre sostanze, priva di potenza e fuori dallo spazio e dal tempo."}
{"id": "56130", "revid": "56620", "url": "https://it.wikipedia.org/wiki?curid=56130", "title": "Tloque Nahuaque", "text": "Tloque Nahuaque, \"Padrone di ci\u00f2 che \u00e8 lontano e e di ci\u00f2 che \u00e8 vicino\"; Moyocoyantzin, \"Inventore di se stesso\"; Ipalnemohua, \"Colui che d\u00e0 la vita\". \u00c8 la principale divinit\u00e0 del popolo azteco, Dio creatore e il ordenadore, creatore della prima coppia umana e capo supremo delle cinque et\u00e0 del mondo, o cinque suole. In origine era un dio del mistero e l'ignoto che implica un unico dio creatore di tutto ci\u00f2 che esiste nel cosmo.\nDio tolteca e azteca.\nTloquenahuaque, o Tloque Nauhaque, il cui significato \u00e8 \u00abDio sconosciuto e creatore di tutte le cose\u00bb, \u00e8 il titolo con cui il dio era adorato durante il regno di Nezahualcoyotl (1402- 1472). Costui, ritenendo troppo complesso il pantheon delle divinit\u00e0 azteche, cerc\u00f2 di riunificarlo in una singola divinit\u00e0, Tloquenahuaque. Il suo tentativo non trov\u00f2 alcun seguito nel popolo e rimase un esperimento isolato.\nManoscritto, \"Cantares Mexicanos\"/Biblioteca Nazionale del Messico)"}
{"id": "56131", "revid": "124981340", "url": "https://it.wikipedia.org/wiki?curid=56131", "title": "Scetticismo metodologico", "text": "Lo scetticismo metodologico (dubbio metodologico o metodico) \u00e8 una corrente di pensiero filosofica, nell'ambito della gnoseologia, nata nel contesto del razionalismo e dell'empirismo moderno, in particolare a partire da Cartesio. Il dubbio metodico differisce dal dubbio scettico che \u00e8 invece un \"dubitare per dubitare\" e nel quale il dubbio \u00e8 fine a s\u00e9 stesso per la totale sfiducia nelle qualit\u00e0 dell'uomo. Mentre gli scettici greci dubitavano effettivamente della possibilit\u00e0 di avere una conoscenza vera della realt\u00e0 (specie in ambito metafisico), lo scetticismo metodologico si differenzia da questa corrente perch\u00e9 usa il dubbio solo come metodo per mettere alla prova le conoscenze in nostro possesso e giungere cos\u00ec a \"certezze\" pi\u00f9 difficilmente dubitabili.\nEsso funge da \"prova del fuoco\" e solo le conoscenze che sopravvivono a questa verifica possono essere considerate assolutamente vere ovvero classificabili come \"certezze\". In questo modo lo strumento dello scetticismo metodologico non nega affatto la possibilit\u00e0 di conoscenza vera, come invece sosteneva lo scetticismo greco. Lo scetticismo metodologico si pu\u00f2 considerare erede del Rasoio di Occam e precursore del falsificazionismo di Karl Popper. In Cartesio lo scetticismo metodologico si dimostra uno strumento razionalista per giudicare il valore di una conoscenza empirica: egli individua la \"fine del dubbio in ci\u00f2 che \u00e8 evidente\" ovvero l\"'evidenza\" \u00e8 il primo punto del suo metodo gnoseologico.\nDescrizione.\nVerit\u00e0, certezza, evidenza.\nCome molti pensatori posteriori all'et\u00e0 classica, anche Cartesio fu profondamente influenzato dalla lettura del trattato sugli \"Elementi\" del matematico e geometra greco Euclide. Dopo tale esperienza si convinse dell'esistenza di verit\u00e0 certe e del fatto che tutte le verit\u00e0 certe sono evidenti come le costruzioni euclidee, nelle quali ognuno pu\u00f2 verificare visivamente ogni proposizione sulla figura geometrica seguendo la dimostrazione passo per passo.\nI ragionamenti della filosofia precedente a Cartesio non hanno lo stesso livello di certezza delle dimostrazioni euclidee in quanto non si tratta di verit\u00e0 evidenti: il procedimento di astrazione con il quale era stata costruita gran parte della filosofia aristotelico-tomistica e un processo di analisi e di sintesi che per l'individuazione di un'essenza e per il suo successivo riconoscimento presupporrebbe di osservare a priori tutte le manifestazioni in un dato spazio e/o tempo (per riconoscere l'essenza di uomo occorrerebbe prima aver osservato tutti gli uomini, oppure l'intera vita di un singolo uomo, evento poco probabile). Non potendosi realizzare tale osservazione sistematica, le verit\u00e0 ricavate attraverso il tradizionale procedimento di astrazione restano soggette a un margine di dubbio, non sono certo dimostrabili come quelle Euclidiche. Pertanto, Cartesio rigetta buona parte della filosofia a lui precedente.\nDel ceppo aristotelico-tomistico considera evidenze, accetta e non pone in discussione, da Aristotele il principio di non contraddizione e dalla filosofia scolastica l'argomento ontologico di Anselmo d'Aosta che saranno strumenti del suo lavoro successivo.\nDunque Cartesio decide di darsi un metodo, il metodo dell'evidenza, con l'obiettivo di capire meglio cosa \u00e8 l'evidenza o verit\u00e0 certa e di trovare tutte le certezze possibili. Anche il metodo sperimentale del suo contemporaneo Galileo Galilei apparve a Cartesio inadatto come criterio per la fondazione-definizione della certezza e della sua successiva applicazione per trovare tutte le verit\u00e0 certe.\nTale metodo scientifico presupponeva ancora di misurare e vedere applicarsi un fenomeno con un elevato numero di volte in diversi spazi e/o tempi, sebbene non pi\u00f9 come il metodo aristotelico dell'astrazione di vedere un manifestarsi in tutti i casi di un dato spazio o di un dato tempo (tutti gli uomini di un'epoca o tutti gli eventi nella vita di un uomo). Se l'obiettivo \u00e8 di non accontentarsi di certezze sommarie e giungere a una certezza assoluta, tuttavia al dubbio sta un maggiore valore filosofico che non nel passato.\nCartesio \u00e8 portato dal suo metodo a dubitare di tutto, anche del mondo che abbiamo di fronte; ma possiede un'altrettanta radicata convinzione che deriva dal principio di non contraddizione per cui la verit\u00e0 \u00e8 innegabile e pure che una qualche verit\u00e0 deve esistere, sebbene non si sappia ancora dove, dovendosi mettere in dubbio l'esistenza stessa del mondo. Ci\u00f2 genera una tensione culturale che cerca di risolvere questa contraddizione nella convinzione che la verit\u00e0 non contraddittoria e le due proposizioni non possono essere entrambe vere.\nIl dubbio metodico.\nLa struttura razionale al tempo stesso semplice delle dimostrazioni di geometria euclidea che rapidamente risalivano da pochi principi alla deduzione delle realt\u00e0 pi\u00f9 complessa, spingevano Cartesio a pensare che ogni conoscenza concreta sia il prodotto di una determinata logica individuabile con un metodo implicito e valido per ricavare qualunque tipo di conoscenza.\nDalla lettura degli \"Elementi\" di Euclide nasceva la convinzione che le verit\u00e0 certe apparivano evidenti alla ragione, senza bisogno di ulteriori dimostrazioni e che il loro fondamento fosse il principio di non-contraddizione. Partendo dal presupposto di non poter fondare sperimentalmente la certezza, come era invece nella prassi dalla quale muoveva il suo contemporaneo Galileo Galilei, intuisce la necessit\u00e0 di una riflessione sul fondamento della certezza: il valore di un dubbio metodico, previsto dal metodo cartesiano, \u00e8 proprio quello di trovare tale fondamento.\nL'esistenza di una molteplicit\u00e0 di modi dai quali \u00e8 possibile dedurre verit\u00e0, suggerisce che ciascuno ha un suo metodo per formare le proprie certezze: dunque, il metodo \u00e8 una proposta e non l'imposizione di un metodo di ricerca della verit\u00e0. Cartesio sostiene che la sua \u00e8 solo uno dei possibili mezzi e che ciascuno rimane libero di adottare il proprio, ma davanti a risultati soddisfacenti che esso dimostrava se ne rendeva opportuna l'adozione.\nCome altri pensatori nelle varie epoche della geometria euclidea ammirava profondamente la verificabilit\u00e0 del ragionamento dimostrativo a ogni passaggio su una figura geometrica e quindi il fatto che le dimostrazioni potessero instaurare una concatenazione logica di evidenze prime alla ragione facilmente verificabili le une indipendentemente dalle altre: cos\u00ec nella logica Cartesiana la dimostrazione non serve tanto a fondare una certezza quanto a collegare proposizioni indipendenti che la ragione gi\u00e0 considerava certe in un pensiero discorsivo \"ad hoc\" che ne facilita la memorizzazione (il collegamento delle idee faciliterebbe una loro accettazione).\nConsiglia a qualunque individuo razionale di darsi un metodo e nella ricerca del metodo pi\u00f9 adatto a s\u00e9 stesso di passare necessariamente per una fase di crisi in cui dubita di tutto tra cui l'esistenza stessa e del mondo che ha davanti: questa negazione delle verit\u00e0 pi\u00f9 evidenti non \u00e8 un impoverimento dell'io, ma una crisi necessaria all'acquisizione di maggiori certezze. Sottoponendo ogni propria idea al vaglio della ragione, confrontandola con le altre realt\u00e0 dimostrate di cui si dispone gi\u00e0, porta a falsificare e ad escludere tutte quelle prive di fondamento.\nIl dubbio iperbolico.\nLa dottrina aristotelica delle essenze e, pi\u00f9 in generale, l'intero quadro aristotelico scolastico della certezza, cadono in prescrizione e non sono pi\u00f9 efficaci davanti alle regole rigide dell'evidenza cartesiana: l'essenza aristotelica \u00e8 un meccanismo complesso in quanto consta di un'analisi e di una sintesi necessarie a definire l'esistenza di un uomo. Queste, per raggiungere il loro fine, dovrebbero considerare tutti gli uomini esistenti nel mondo e in ogni epoca cos\u00ec da poterne correttamente astrarne l'essenza di uomo. Ma tale sarebbe un evento poco probabile, occorre dunque una definizione riguardante la \"certezza\" che parta dall'alto, distaccandosi dalla realt\u00e0 spaziale e che possa in seguito essere ad essa estesa, ossia un criterio per definire l'evidenza e addestrare le essenze umane, a partire dall'osservazione di un singolo uomo, sino ad essere esteso alla realt\u00e0 spaziale di ogni individuo.\nIn mancanza di tale metodo, le essenze che applichiamo alla realt\u00e0 sensibile, sono volubili. Dovrebbe sorgere il dubbio sull'ingannamento dei nostri sensi. Lo scetticismo \"metodico\" di Cartesio \u00e8 ancora pi\u00f9 radicale dello scetticismo antico che affermava la natura contraddittoria del reale senza per\u00f2 mai giungere a metterne in dubbio la stessa esistenza.\nIl \"Cogito ergo sum\".\nCon questa frase gli storici della filosofia attribuiscono a Cartesio la rifondazione della filosofia moderna dopo la crisi della Scolastica. L'io sarebbe l'evidenza prima della ragione sulla quale fondare ogni altra certezza: il fatto stesso che sto pensando mentre leggo tale frase \u00e8 la prova della mia esistenza quanto meno riguardo al \"cogito\".\nCartesio arriva ad affermare l'identit\u00e0 di contenuto fra il cogito e il nostro essere che in prima analisi coincide con ci\u00f2 che noi pensiamo di noi stessi.\nRimane, comunque, il dubbio iperbolico sull'esistenza del mondo esterno e del nostro stesso corpo: questo dubbio mostra che non siamo noi a produrre le nostre sensazioni. Ci\u00f2 richiederebbe l'esistenza di un altro essere cosciente (che Cartesio chiama Dio, ma che \u00e8 differente in diversi aspetti dalla tradizione teologica e scolastica) che sia creatore di tale mondo.\nRisolto il dubbio dell'esistenza del mondo, viene sciolto quello della veridicit\u00e0 e non illusoriet\u00e0 delle nostre sensazioni con la considerazione che tale divinit\u00e0 \u00e8 amore per sua natura e non pu\u00f2 ingannare. Dio farebbe dunque apparire ai nostri sensi il mondo creato cos\u00ec come lui lo pensa e come lo ha creato (in questo passaggio utilizza il suo bagaglio di tre anni di studi scolastici e l'argomento ontologico di Anselmo d'Aosta che Cartesio per la sua brevit\u00e0, semplicit\u00e0 e importanza considerava un'evidenza prima paragonabile alle dimostrazioni euclidee).\nIn questo modo si delinea un universo cosciente composto di tre entit\u00e0 (il cogito che saremmo noi in quanto pensiero, successivamente il mondo e poi Dio: ci\u00f2 che chiamiamo mondo \u00e8 l'intersezione spaziale ed estesa, ossia res extensa, fra due entit\u00e0 pensanti di pura forma e nessuna materia, l'io e Dio, che non sono estensibili; mentre sono estensibili e pu\u00f2 quindi crescere l'intersezione-coscienza che uno ha dell'altro e che costituisce lo spazio esteso."}
{"id": "56133", "revid": "123865859", "url": "https://it.wikipedia.org/wiki?curid=56133", "title": "Robert Mapplethorpe", "text": "La maggior parte delle sue foto \u00e8 realizzata in studio. I suoi temi pi\u00f9 comuni furono ritratti di celebrit\u00e0 (tra cui Andy Warhol, Deborah Harry, Patti Smith e Amanda Lear), soggetti sadomaso (che ritraevano da vicino e senza filtri la sottocultura omosessuale di New York di cui Mapplethorpe stesso faceva parte), e studi di nudo spesso maschili e omoerotici, con le notevoli eccezioni della serie di nudo femminile della culturista Lisa Lyon.\nRobert Mapplethorpe mor\u00ec di complicazioni conseguenti all'AIDS nel 1989. \nNel 2016 \u00e8 stato distribuito un documentario sulla sua vita, intitolato \"\"Look at the pictures\".\nBiografia.\nNasce nel Queens luned\u00ec 4 novembre del 1946. La famiglia \u00e8 cattolica osservante di origini irlandesi, Robert \u00e8 il terzo di sei fratelli. Cresce a Floral Park, a Long Island. A soli 16 anni, nel 1963, \u00e8 sorpreso mentre tenta di rubare da un negozio di Times Square un giornaletto pornografico gay che \u00e8 troppo giovane per poter comperare. Parlando di quella esperienza spiegher\u00e0 che ne era ossessionato: \u201cErano sigillati, il che li rendeva anche pi\u00f9 sexy; perch\u00e9 non li potevi vedere\u201d e ancora \u201cPensavo che se avessi potuto in qualche modo renderli arte, se avessi potuto mantenere quella sensazione, avrei creato qualcosa di unicamente mio\u201d. Nel 1963 si iscrive al Pratt Institute di Brooklyn, frequentato gi\u00e0 del padre ingegnere e fotoamatore. Si iscrive inizialmente al corso per pubblicitario. Si iscrive anche alla associazione paramilitare \u201cNational Honor Society of Pershing Rifles\u201d, di cui aveva fatto parte anche il padre. L'associazione \u00e8 legata al programma del Reserve Officers Training Corps (ROTC), il programma di formazione per ufficiali delle forze armate attivo in numerosi istituti scolastici.\nSono gli anni in cui ostenta un machismo di maniera nel tentativo di rifiutare le sue inclinazioni omosessuali. Sono, quelli fra il 1963 e il 1969, anni particolari per gli Stati Uniti: la guerra in Vietnam, le rivolte studentesche, i movimenti di liberazione delle donne e degli omosessuali stanno cambiando rapidamente la societ\u00e0. Il giovane Robert stringe amicizia con gli studenti del corso di arte e sospende gli studi. Inizia a consumare droghe: marijuana, LSD, speed-ball, consumo che durer\u00e0 per tutta la sua vita. \nNella primavera del 1967 conosce Patti Smith, all'epoca una giovane ragazza spiantata appena arrivata a New York, con la ferrea intenzione di diventare una poetessa, e se ne innamora. Va a vivere con Patti prima in un appartamento in Hall Street, e successivamente al Chelsea Hotel. I due condivideranno la stanza dell'albergo per alcuni anni, prima come amanti, poi come semplici amici. Il rapporto intimo con Patti \u00e8 uno dei pi\u00f9 importanti per Robert, che la fotografer\u00e0 spesso negli anni fra il 1970 e il 1973. \u00c8 di Mapplethorpe la celebre copertina dell'album di Patti Smith \"Horses\".\nRiprende gli studi, pi\u00f9 per attingere ad un prestito per studenti che per altre ragioni, e si iscrive ad arti grafiche, ma nel 1970 abbandona il Pratt Institute definitivamente senza aver completato gli studi. Dal 1970, inizia ad utilizzare immagini fatte con una Polaroid. L'idea \u00e8 quella di risparmiare tempo e denaro utilizzando immagini prodotte espressamente invece di dover cercare quella pi\u00f9 idonea nelle riviste. I lavori in Polaroid saranno dimenticati negli anni del grande successo per essere poi riscoperti dopo la sua morte. Esiste, forse, un punto nodale nella vita di Mapplethorpe che segna definitivamente il suo interesse per la fotografia, lo riporta Patti Smith nel suo libro \u201cJust Kids\u201d : \u201cJohn [McKendry] aveva accesso alle camere blindate che custodivano l'intera collezione fotografica del museo (il MOMA), in gran parte mai esposta al pubblico. Avere il permesso di sollevare la velina dalle fotografie, di toccarle, e farsi un'idea della carta e della mano dell'artista fece un'enorme impressione su Robert; studi\u00f2 tutto con la massima attenzione \u2013 la carta, lo sviluppo, la composizione e l'intensit\u00e0 dei neri. \u201c\u00c8 tutta questione di luce,\u201d disse.\nNelle sue prime immagini Polaroid, Mapplethorpe tende apparentemente a tralasciare le raffinatezze tecniche che lo renderanno famoso. \nNel 1970 inizia la sua prima relazione omosessuale seria con David Croland, un modello del New Jersey che lo presenter\u00e0 al suo primo benefattore, il curatore della sezione fotografica del MOMA John McKendry. Ma la svolta \u00e8 del 1972, quando conosce e diventa l'amante di Sam Wagstaff, che avr\u00e0 una parte importante nel far conoscere il lavoro di Mapplethorpe. \u00c8 grazie a lui infatti che Robert ottiene finalmente l'accesso agli ambienti della buona societ\u00e0 e una certa stabilit\u00e0 economica. Nell'ottobre del 1972 Robert lascia l'appartamento della 23\u00aa strada che aveva condiviso con Patti Smith per andare a vivere nel loft di Bond Street comperato con i soldi di Sam Wagstaff. Il rapporto con Wagstaff sar\u00e0 duraturo e i due rimarranno insieme come amanti fino alla morte di Sam per AIDS.\nNel 1973 la prima mostra personale, \u201cPolaroids\u201d, presso la Light Gallery di New York. Sempre nel 1973 Robert acquista una Graflex 4x5 pollici con dorso Polaroid. \u00c8 sempre Sam Wagstaff che regala a Robert la prima Hasselblad, nel 1975. La nuova macchina fotografica consente a Mapplethorpe il controllo della scena che stava cercando. \u00c8 con la Hasselblad che produce le centinaia di capolavori che lo renderanno famoso, prima il controverso \u201cThe X portfolio\u201d, una serie di fotografie sadomaso, poi gli innumerevoli ritratti di personaggi famosi, di Lisa Lyon e infine le nature morte. Non contento delle qualit\u00e0 formali ottenute con il medio formato e il sapiente uso della luce, Robert stampa le sue foto in grandi formati e con tecniche raffinate e costose come la stampa al platino e le inserisce in inserti che completano l'effetto di grande lusso.\nMapplethorpe muore di AIDS il 9 marzo 1989 ed ancora una volta non ci sono parole migliori per ricordarlo di quelle che gli dedica la sua amica di sempre, Patti Smith, nel libro \"Just kids\"\" : \u201c\"Ci salutammo e lasciai la stanza. Qualcosa mi spinse a tornare indietro. Era scivolato in un sonno leggero. Restai a guardarlo. Cos\u00ec sereno, come un bambino vecchissimo\". \"Apr\u00ec gli occhi e mi sorrise. \u201cSei gi\u00e0 tornata?\u201d Poi si riaddorment\u00f2. L'ultima immagine di lui fu come la prima. Un giovane che dormiva ammantato di luce, che riapriva gli occhi col sorriso di chi aveva riconosciuto colei che mai gli era stata sconosciuta\"\u201d.\nCome accade ai grandi maestri della storia dell'arte la sua importanza continua a crescere negli anni successivi alla sua morte. La Fondazione Robert Mapplethorpe si occupa di gestire il suo patrimonio e di promuovere la fotografia e la lotta contro l'AIDS. La serie di esposizioni dei suoi lavori ne accresce la notoriet\u00e0, e il suo modo di fare fotografia \u00e8 quello che maggiormente influenza le generazioni di fotografi dagli anni novanta in poi. \nDi tutte le sue mostre deve essere assolutamente citata \"La perfezione nella Forma\" che si tenne a Firenze nel 2009, e dove i lavori di Mapplethorpe furono accostati ai capolavori di Michelangelo nella Galleria dell'Accademia di Firenze.\nL'opera.\nAll'estero Mapplethorpe \u00e8 noto soprattutto per la sua serie \"Portfolio X\" che fece scandalo per i contenuti erotici, compreso un autoritratto di spalle con una frusta inserita nell'ano. In queste immagini il fotografo spezzava deliberatamente il confine tra foto d'arte e foto commerciale destinata al mercato pornografico, adottando soggetti e temi tipici della \"pornografia\" nel contesto di immagini d'arte. Come soggetti della sua arte Mapplethorpe scelse ad esempio coppie autentiche della scena S&amp;M gay di New York, ritraendole in pratiche erotiche \"estreme\" (fist-fucking, bondage ecc.). Ci\u00f2 che non poteva essere neppure discusso, ora veniva rappresentato in immagini ed esposto nelle gallerie d'arte.\nOltre a questo, Mapplethorpe scelse per modelli celebrit\u00e0 del mercato della pornografia omosessuale, con una particolare predilezione per i neri, ritraendole in pose classiche e statuarie, o al contrario in pose sessualmente esplicite. Come ha scritto di lui Adriano Altamira:\nQuesta rottura deliberata di confini codificati da decenni fu la principale ragione dell'ostilit\u00e0 nei confronti del suo lavoro. Fu per\u00f2 soprattutto per merito suo se in fotografia \u00e8 caduta la barriera artificiale fra \"arte\" e \"pornografia\". Al punto che oggi l'imitazione mimetica dei codici e delle convenzioni della fotografia pornografica nella foto d'arte non sorprende pi\u00f9 nessuno, tanto da essere ormai utilizzata perfino in campagne pubblicitarie di moda. In Italia Mapplethorpe \u00e8 invece, prudentemente, ricordato soprattutto per le serie di primi piani di fiori. Queste foto estremamente raffinate e stilizzate ripetevano in senso inverso il lavoro gi\u00e0 fatto col corpo umano, sottolineando il fatto spesso dimenticato che i fiori sono gli organi sessuali delle piante, e che anche nel loro caso Bello Artistico e Sesso non possono essere arbitrariamente separati e collocati in due sfere separate. Le foto di Mapplethorpe mostrano quindi in dettaglio, con grande creativit\u00e0 e spesso anche ironia, gli organi riproduttivi delle piante, richiamando i suoi pi\u00f9 convenzionali lavori omosessuali.\nLa polemica.\nVerso la fine della sua vita l'aperta natura erotica ed omosessuale di molti dei suoi lavori fece scattare una controversia pi\u00f9 generale sui finanziamenti pubblici per opere provocatorie (o, secondo altri, pornografiche). Molte organizzazioni conservatrici e religiose si opposero a finanziamenti pubblici dei suoi lavori e delle loro esposizioni, ed egli divenne una sorta di \"cause celebre\" per entrambe le parti nel dibattito sul futuro del National Endowment for the Arts (Sovvenzione nazionale per le arti). L'allestimento della sua mostra \"The Perfect Moment\" nel 1990 a Cincinnati (che comprendeva sette ritratti sadomaso) port\u00f2 al processo contro il Cincinnati Contemporary Arts Center e contro il suo direttore Dennis Barrie con l'imputazione di induzione all'oscenit\u00e0. Barrie e il museo furono in seguito prosciolti, ma questo non riusc\u00ec a spegnere l'infuocato dibattito sull'opera di Mapplethorpe."}
{"id": "56134", "revid": "6923", "url": "https://it.wikipedia.org/wiki?curid=56134", "title": "Richard Avedon", "text": "Lavor\u00f2 in vari campi, dal reportage alla moda, dagli orfani di \u0110\u00e0 N\u1eb5ng durante la guerra del Vietnam ai ritratti di Marilyn Monroe, Janis Joplin, Brigitte Bardot, Rudol'f Nureev, Andy Warhol e Sophia Loren.\nBiografia.\nLa sua carriera di fotografo cominci\u00f2 nella Marina mercantile: assegnato alle autopsie e alle foto d'identit\u00e0, scatt\u00f2 dei ritratti dei suoi compagni di camerata.\nNel 1944 si un\u00ec al gruppo della rivista di moda \"Harper's Bazaar\", nel quale rest\u00f2 per dodici anni cambiando il concetto di foto nella moda, collocando le modelle, solitamente irrigidite nella posa, per strada o in locali notturni.\nIn seguito lavor\u00f2 per \"Vogue\", \"Life\", \"Mademoiselle\", Gianni Versace, Jil Sander, Hugo Boss, Calvin Klein, Christian Dior e Clairol, specializzandosi nei ritratti.\nNel 1974 espose al museo d'arte moderna di New York (MOMA) alcuni ritratti di suo padre divorato dal cancro. Collabor\u00f2 con riviste prestigiose quali \"The New Yorker\" e \"Rolling Stone\". Realizz\u00f2 le edizioni 1995 e 1997 del prestigioso calendario Pirelli.\nNel 1979 intraprese un viaggio della durata di cinque anni nella parte Ovest degli Stati Uniti. Durante il cammino Avedon scatt\u00f2 delle fotografie in grande formato alla classe operaia americana che raccolse nel libro \"In the American West\".\nAvedon fu sposato con la modella e attrice Doe Avedon dal 1944 al 1949 e con Evelyn Franklin dal 1951 al 2004. Mor\u00ec nel 2004 per le complicazioni seguite a un'emorragia cerebrale.\nOpere.\nLe opere di Avedon sono esposte nel Museum of Modern Art e Metropolitan Museum of Art di New York, nel Centre Georges Pompidou di Parigi e in molti altri musei di tutto il mondo."}
{"id": "56137", "revid": "1711941", "url": "https://it.wikipedia.org/wiki?curid=56137", "title": "Manw\u00eb", "text": ""}
{"id": "56138", "revid": "125821272", "url": "https://it.wikipedia.org/wiki?curid=56138", "title": "Harry Potter e la pietra filosofale", "text": "Harry Potter e la pietra filosofale (titolo originale in inglese: \"Harry Potter and the Philosopher's Stone\") \u00e8 il primo romanzo della saga high fantasy \"Harry Potter\", scritta da J. K. Rowling e ambientata principalmente nell'immaginario Mondo magico durante gli anni novanta del XX secolo. \nIdeato proprio nei primi anni novanta, \"Harry Potter e la Pietra Filosofale\" fu pubblicato poi nel 1997. Tradotto in 77 lingue, tra cui il latino e il greco antico, resta una delle pi\u00f9 popolari opere letterarie del XX secolo con una vendita globale di 120 milioni di copie. \nNel 2001 ne \u00e8 stato tratto un adattamento cinematografico distribuito da Warner Bros. e diretto da Chris Columbus, che ha incassato pi\u00f9 di 974 milioni di dollari al botteghino mondiale, inserendosi cos\u00ec al quarantasettesimo posto nella classifica dei film con maggiori incassi nella storia del cinema.\nIspirazione e origine.\nL'autrice J. K. Rowling ebbe l'idea della storia di Harry Potter nel 1990, nel periodo in cui si doveva trasferire a Manchester con il fidanzato, durante un viaggio in treno. Inizi\u00f2 a scrivere quella sera, anche se ammette che le prime pagine non avevano niente a che fare con l'opera finale.\nDopo la morte della madre e la nascita della figlia Jessica, la Rowling sped\u00ec a varie case editrici le prime bozze; al secondo tentativo trov\u00f2 un agente, e nel 1996 la Bloomsbury accett\u00f2 il romanzo, pubblicandolo l'anno successivo. Nel maggio 2008, la Scholastic annunci\u00f2 la creazione di un'edizione speciale per il decimo anniversario della prima pubblicazione del libro.\nLa decisione di uno pseudonimo sembra sia stata richiesta alla Rowling dalla casa editrice stessa, preoccupata che il pubblico considerato target del libro (gli adolescenti) accettasse con difficolt\u00e0 una scrittrice donna. Joanne scelse quindi di firmarsi J. K. Rowling (Kathleen era il nome della nonna). In seguito a questa scelta il nome della scrittrice spesso viene indicato come Joanne Kathleen, sebbene non sia mai stato il suo vero nome.\nTrama.\n1\u00ba novembre 1981. Al numero 4 della strada Privet Drive, a Little Whinging, in Inghilterra, il potentissimo mago Albus Silente, la strega Minerva McGranitt e il mezzogigante Rubeus Hagrid lasciano un neonato di un anno di nome Harry James Potter, rimasto orfano dei genitori, sulla porta di casa dei suoi zii babbani, Vernon e Petunia Dursley. \nHarry trascorre i suoi primi dieci anni di vita infelice in casa Dursley, tormentato dalle angherie del cugino Dudley e dei perfidi zii: dorme nel ripostiglio sotto le scale, posto squallido e pieno di ragni, veste solo con gli enormi vestiti smessi di Dudley e viene trattato come un ospite indesiderato. All'avvicinarsi del suo undicesimo compleanno, il ragazzo inizia a ricevere delle lettere (\u00e8 la prima volta nella sua vita che qualcuno gli scrive), che per\u00f2 vengono distrutte dallo zio Vernon prima che lui possa leggerle. Il giorno prima del compleanno di Harry, casa Dursley viene invasa da migliaia di lettere, al che lo zio Vernon decide di scappare con tutta la famiglia per nascondersi in una catapecchia su uno scoglio in mezzo al mare. La notte dell'undicesimo compleanno di Harry, Hagrid irrompe nella capanna per consegnare ad Harry una delle lettere, raccontandogli la verit\u00e0: il giovane ragazzo \u00e8 in realt\u00e0 un mago e la lettera \u00e8 un invito a frequentare la scuola di magia e stregoneria di Hogwarts. Hagrid, guardiacaccia di tale scuola, rivela ad Harry che i suoi genitori, Lily (sorella di Petunia) e James Potter, sono morti assassinati da Lord Voldemort (e non in un incidente d'auto, come gli raccontarono invece i Dursley), un mago potentissimo ed estremamente malvagio che la comunit\u00e0 magica teme cos\u00ec tanto da non osare pronunciarne neanche il nome, preferendo chiamarlo \"Tu-Sai-Chi\", \"Colui-Che-Non-Deve-Essere-Nominato\" o \"Signore Oscuro\". Voldemort, anni prima, aveva instaurato un regno di terrore durante il quale moltissime streghe, maghi e babbani (nome con cui i maghi indicano le persone sprovviste di poteri magici) erano stati assassinati. Il Signore Oscuro uccise chiunque gli si opponeva, compresi i Potter, ma, quando tent\u00f2 di uccidere Harry, l'incantesimo mortale, incredibilmente, torn\u00f2 indietro e gli rimbalz\u00f2 contro, facendogli perdere i suoi poteri e costringendolo a sparire, mentre ad Harry rimase impressa sulla fronte una strana cicatrice a forma di saetta. \nIl giorno dopo, Hagrid accompagna Harry a Diagon Alley, una strada di Londra accessibile solamente alla comunit\u00e0 magica, dove il ragazzo scopre di essere molto conosciuto fra i maghi, che lo chiamano \"il Bambino che \u00e8 Sopravvissuto\".Harry ritira un po' del denaro lasciatogli dai genitori nella banca dei maghi, la Gringott, e con esso si procura tutto il necessario per il nuovo anno scolastico. Hagrid, come regalo di compleanno, gli regala una civetta delle nevi, che Harry chiama Edvige.\nIl giorno della partenza per Hogwarts, Harry si reca alla stazione di King's Cross di Londra, dove attraversa la barriera magica del binario 9 \u00be per prendere il treno che lo porter\u00e0 a scuola, l'Espresso di Hogwarts.Sul treno, il ragazzo fa la conoscenza di Hermione Granger, una ragazza molto intelligente ma con un insopportabile atteggiamento saccente, e di Ron Weasley, che diventeranno i suoi migliori amici. Harry incontra anche Neville Paciock, un ragazzo smemorato e pasticcione, e Draco Malfoy, un ragazzo altezzoso ed antipatico (che aveva gi\u00e0 incontrato velocemente a Diagon Alley), appartenente ad un'agiata famiglia di maghi e convinto che il prestigio e l'antichit\u00e0 della sua famiglia lo pongano al di sopra di tutti gli altri.\nUna volta arrivati al castello di Hogwarts, i ragazzi del primo anno vengono sottoposti allo Smistamento: un cappello magico, il Cappello Parlante, legge nella mente di ogni studente e decide a quale delle quattro case della scuola \u00e8 destinato. Le case sono: Grifondoro (dove finiscono gli studenti pi\u00f9 coraggiosi), Corvonero (che predilige gli studenti pi\u00f9 intelligenti), Tassorosso (che accoglie gli studenti leali e gran lavoratori) e Serpeverde (casa degli studenti ambiziosi e desiderosi di potere e, anche, storicamente, di quasi tutti i maghi malvagi). Harry, Ron, Hermione e Neville vengono assegnati a Grifondoro, mentre Malfoy viene assegnato a Serpeverde insieme ai suoi due sgherri, Tiger e Goyle.\nHarry inizia le lezioni e conosce i vari professori, tra cui la professoressa McGranitt, severa e intelligente insegnante di Trasfigurazione e direttrice della casa di Grifondoro, il professor Raptor, il timido e balbettante insegnante di Difesa contro le Arti Oscure, con la testa sempre coperta da un turbante, il professor Vitious, l'insegnante di Incantesimi, un ometto basso e canuto che deve salire sopra una pila di libri per riuscire a vedere oltre la cattedra, il professor Piton, insegnante di Pozioni, un uomo viscido e antipatico che sembra provare un forte odio verso Harry, e il preside, Albus Silente, un mago molto anziano e un po' eccentrico.Successivamente, Harry riesce anche a guadagnarsi un posto nella squadra di Quidditch della sua casa. Il Quidditch \u00e8 lo sport pi\u00f9 popolare tra i maghi, giocato a cavallo di manici di scopa.\nOrmai inseparabili, Harry, Ron ed Hermione iniziano ad esplorare il castello cercando di risolvere i misteri che lo circondano, aiutati dal magico Mantello dell'Invisibilit\u00e0, regalato ad Harry per Natale da un misterioso ed anonimo amico. Durante le esplorazioni, i tre amici si ritrovano in un corridoio del castello al quale, da quell'anno, \u00e8 stato proibito l'accesso. Qui scoprono la presenza di un enorme cane a tre teste posto a guardia di una botola. Successivamente, si verr\u00e0 a sapere che il mostruoso cane appartiene ad Hagrid, che si chiama Fuffi e che si addormenta al suono della musica.In seguito, i tre amici scopriranno che Fuffi sorveglia la Pietra Filosofale, un oggetto magico creato dall'alchimista Nicholas Flamel, capace di trasformare qualsiasi metallo in oro e di produrre l'Elisir di lunga vita, che rende immortale chi lo beve.\nHarry, Ron e Hermione apprendono che qualcuno sta cercando di rubare la Pietra e i loro sospetti ricadono quasi subito sul professor Piton.Una notte, Harry viene mandato nella Foresta Proibita per scontare una punizione (in quanto alcuni giorni prima si era fatto scoprire fuori dai dormitori di notte insieme a Hermione) e vi vede una figura incappucciata che sta bevendo il sangue di un unicorno. La figura tenta di aggredire Harry, che si salva grazie all'aiuto del centauro Fiorenzo, che alla fine rivela al ragazzo l'identit\u00e0 della figura misteriosa e incappucciata: si tratta proprio di Voldemort, ormai stremato e senza forze, che cerca di tenersi in vita con il sangue di unicorno, che rinvigorisce chi lo beve (anche se al prezzo di aver ucciso una creatura pura come un unicorno), nell'attesa di riuscire a mettere le mani sulla Pietra. Dopo questo fatto, Harry \u00e8 ulteriormente convinto che Piton stia cercando di rubare la Pietra Filosofale pensando che il professore non voglia tenerla per s\u00e9 ma che voglia rubarla per conto del Signore Oscuro.\nVerso la fine dell'anno scolastico, Silente viene allontanato da Hogwarts con un pretesto, cos\u00ec i tre protagonisti, credendo che Piton sia ormai entrato in azione, decidono di tentare di salvare la Pietra da soli. I ragazzi fanno addormentare Fuffi suonando un flauto, cos\u00ec possono procedere e scendere gi\u00f9 nella botola. La Pietra \u00e8 protetta da una serie di incantesimi, che sono stati lanciati dai vari professori della scuola. La prima prova da affrontare \u00e8 superare un esemplare di Tranello del Diavolo, una pianta che strangola chi la tocca; la seconda prova \u00e8 il recupero di una chiave magica volante a cavallo di una scopa; la terza prova \u00e8 superare una partita a scacchi con pezzi giganteschi; la quarta prova \u00e8 affrontare un troll, che per\u00f2 \u00e8 gi\u00e0 stato neutralizzato; la quinta prova \u00e8 una sciarada con una serie di pozioni. Solo Harry, grazie all'aiuto dei suoi due compagni di avventura, che si sacrificano e restano indietro, riesce ad entrare nell'ultima stanza. Con grande sorpresa, per\u00f2, il ragazzino non si trova di fronte n\u00e9 Piton n\u00e9 Voldemort, ma il professor Raptor, che gli racconta di aver tentato ripetutamente di rubare la Pietra durante l\u2019anno per donarla al suo padrone, Voldemort: il Signore Oscuro, infatti, privo di un proprio corpo, si \u00e8 impossessato di quello del professore. Raptor si toglie il turbante e mostra il volto di Voldemort presente sulla sua nuca. Il Signore Oscuro ha bisogno di Harry per risolvere l'incantesimo finale posto a protezione della Pietra, incantesimo ordito da Silente in persona. Specchiandosi in uno specchio magico presente nella stanza, Harry vede il suo riflesso con la Pietra stretta in mano. Lo specchio riconosce che il ragazzo \u00e8 privo di cattive intenzioni, quindi fa s\u00ec che la Pietra vada a finire nelle sue tasche. Voldemort si accorge che Harry \u00e8 in possesso della Pietra e ordina a Raptor di ucciderlo, ma il professore non riesce a toccare il ragazzo senza bruciarsi orribilmente. Harry riesce cos\u00ec a difendersi da Raptor, che quando viene nuovamente toccato dal ragazzo muore bruciato, lasciando nuovamente Voldemort senza un corpo. Prima di poter assistere alla morte di Raptor, per\u00f2, Harry sviene per il dolore accecante sprigionato dalla cicatrice che ha sulla fronte.\nHarry si risveglia tre giorni dopo in infermeria in compagnia del professor Silente. Questi gli spiega che Voldemort, o chiunque sia posseduto dal Signore Oscuro, non pu\u00f2 toccarlo, perch\u00e9 lui \u00e8 protetto dall\u2019antica magia lasciatagli sulla pelle da sua madre Lily quando si sacrific\u00f2 per cercare di salvarlo. Nicholas Flamel decide di rinunciare alla sua immortalit\u00e0 e distrugge la Pietra per evitare che cada nelle mani sbagliate. Grazie alle imprese eroiche di Harry e dei suoi due amici, Ron e Hermione, vengono assegnati centosettanta punti bonus alla casa di Grifondoro, che cos\u00ec vince la Coppa delle Case, superando all'ultimo istante Serpeverde, che era in testa alla classifica. Finita la scuola, Harry torna a casa per trascorrere le vacanze estive dagli zii babbani, che appaiono terrorizzati dal ragazzo e dalla possibilit\u00e0 che possa usare la magia contro di loro, non sapendo che agli studenti minorenni di Hogwarts \u00e8 vietato usare la magia al di fuori della scuola, dettaglio che Harry ha cura di nascondergli accuratamente.\nEdizione statunitense.\nPer la pubblicazione negli Stati Uniti, il titolo del libro \u00e8 stato modificato in \"Harry Potter and the Sorcerer's Stone\" (letteralmente \"Harry Potter e la pietra dello stregone\"). La motivazione principale del cambiamento era che, secondo gli editori nordamericani, i bambini non avrebbero desiderato un libro associato alla filosofia. La Rowling afferma che l'idea di cambiare titolo per il pubblico statunitense fu dell'editore Arthur Levine: vennero presi in considerazione diversi titoli alternativi, e alla fine venne scelto \"Harry Potter and the Sorcerer's Stone\", su suggerimento della stessa autrice.\nCos\u00ec come per \"Harry Potter e il principe mezzosangue\", la versione nordamericana del libro contiene le parti di testo tagliate nella versione britannica, in particolare la prima apparizione di Dean Thomas nel capitolo \"Il Cappello Parlante\". Come l'autrice racconta, al curatore \u00ab\"quel capitolo sembrava troppo lungo e sfrond\u00f2 tutto quello che riteneva superfluo\"\u00bb.\nSegue il testo mancante, messo in evidenza in grassetto: \u00ab\"E ora erano rimaste solo tre persone da smistare. \"Thomas Dean\", un ragazzo nero perfino pi\u00f9 alto di Ron, si un\u00ec al tavolo di Grifondoro. \"Turpin Lisa\" divenne una Corvonero e poi fu il turno di Ron.\"\u00bb (edizione nordamericana, p. 122)\nQuesta correzione cre\u00f2 inoltre un'incongruenza minore nell'edizione nordamericana, dato che la menzione di Dean Thomas era stata tagliata dall'edizione britannica: Dopo la frase \u00ab\"erano rimaste solo tre persone da smistare\"\u00bb vengono infatti smistate \"quattro\" persone: Dean Thomas, Lisa Turpin, Ron Weasley e Blaise Zabini.\nAltre edizioni.\nIl libro \u00e8 stato tradotto in 75 lingue tra cui anche in latino e greco antico. Gli autori sono rispettivamente Peter Needham, professore di Lettere Classiche a Eton per oltre trent'anni, e Andrew Wilson, docente presso la Bedford Modern School. I titoli sono stati resi con \"Harrius Potter et Philosophi Lapis\" per la versione latina, e con \"\u1f0d\u03c1\u03b5\u03b9\u03bf\u03c2 \u03a0\u03bf\u03c4\u1f74\u03c1 \u03ba\u03b1\u1f76 \u1f21 \u03c4\u03bf\u1fe6 \u03c6\u03b9\u03bb\u03bf\u03c3\u03cc\u03c6\u03bf\u03c5 \u03bb\u03af\u03b8\u03bf\u03c2\" (\"H\u00e1reios Pot\u1e15r ka\u00ec h\u0113 to\u0169 philos\u00f3phou l\u00edthos\") per quella greca.\nLa copertina della prima edizione italiana, realizzata da Serena Riglietti, non rappresenta una scena avvenuta nel romanzo, questo perch\u00e9 all'autrice vennero date poche informazioni a riguardo. Tale immagine vede Harry, indossante un cappello con la testa da topo, affiancato da un topo gigante intento a giocare agli scacchi dei maghi. Infatti, oltre a questo, nella primissima edizione (che infatti ebbe solo una tiratura di 20.000 copie) Harry era stato rappresentato senza occhiali e il nome della Rowling era scritto per intero, \"Joanne K. Rowling\", cosa che venne poi corretta nelle successive ristampe. La casa di Corvonero, inoltre, era stata chiamata \"Pecoranera\", errore presente anche nelle prime stampe de \"La camera dei segreti\" e \"Il prigioniero di Azkaban\". Il nome \u00e8 stato poi cambiato nelle edizioni successive.\nVersione cinematografica.\nDa questo libro \u00e8 stata tratta una versione cinematografica diretta da Chris Columbus uscita nel 2001. Il protagonista \u00e8 interpretato dall'attore inglese Daniel Radcliffe, e i ruoli di Ron ed Hermione sono di Rupert Grint e di Emma Watson."}
{"id": "56140", "revid": "124252633", "url": "https://it.wikipedia.org/wiki?curid=56140", "title": "Leone II (imperatore)", "text": "Biografia.\nLeone II era il figlio di Zenone e di Ariadne, figlia dell'imperatore Leone I e Verina.\nIl 25 ottobre 473, Leone I nomin\u00f2 Cesare il proprio nipote; il 18 gennaio dell'anno successivo, Leone I mor\u00ec; se Leone II non era stato gi\u00e0 proclamato Augusto da suo nonno, lo divenne in quel momento. Poich\u00e9 Leone II aveva appena sette anni, ed era quindi troppo giovane per governare da solo, Ariadne e sua madre Verina lo convinsero a incoronare suo padre Zenone co-imperatore, cosa che avvenne il 9 febbraio 474. Quando Leone II si ammal\u00f2 e mor\u00ec, il 17 novembre di quello stesso anno, Zenone divenne il solo imperatore."}
