{"id": "38812", "revid": "1446238", "url": "https://it.wikipedia.org/wiki?curid=38812", "title": "Targhe d'immatricolazione della Norvegia", "text": "Le targhe d'immatricolazione della Norvegia sono destinate ai veicoli immatricolati nel paese scandinavo.\nSistema in uso.\nLe targhe norvegesi sono composte da due lettere indicanti il comune in cui ha sede l'ufficio preposto alle immatricolazioni di autoveicoli e motoveicoli, uno spazio e cinque cifre (quattro nelle targhe dei rimorchi, dei motocicli e delle macchine agricole). I caratteri sono neri su fondo bianco riflettente. &lt;br&gt;Dal 1\u00ba novembre 2006 sono posizionati a sinistra, all'interno di una fascia azzurra, la bandiera norvegese ed il codice internazionale N, di colore bianco. &lt;br&gt;Le sigle automobilistiche dei comuni vengono assegnate in base alla suddivisione amministrativa in contee; le lettere avanzano progressivamente dalla \"A\" alla \"Z\" procedendo da Sud a Nord. Non sono usate le lettere \"I\", \"M\", \"O\", \"Q\", \"\u00c6\", \"\u00d8\" e \"\u00c5\". &lt;br&gt;Fino al 30 aprile 2012 tra la sigla dell'area di immatricolazione e le cifre si trovava un bollino rettangolare colorato indicante non solo mese ed anno dell'ultima revisione del veicolo, ma anche l'avvenuto pagamento della tassa di circolazione e dell'assicurazione. A partire dall'anno sopra specificato, la polizia norvegese utilizza sistemi automatizzati che fotografano le targhe e ne identificano i proprietari tramite il riconoscimento ottico dei caratteri, verificando in un database lo stato di ogni autoveicolo o motoveicolo in circolazione. Dal 1\u00ba gennaio 2009 sono state prodotte targhe in materiale plastificato; dal 1\u00ba gennaio 2012 si \u00e8 deciso di emettere nuovamente targhe in alluminio. &lt;br&gt;Nel 2006, oltre alla banda blu, \u00e8 stata introdotta una modifica alle targhe norvegesi, che peraltro ha riguardato solo la grafica utilizzata (pi\u00f9 leggibile), non la sequenza alfanumerica. Dal 1\u00ba gennaio 2002 le targhe prodotte in questo Stato divennero conformi agli standard europei, come font e dimensioni (520 \u00d7 110 mm per le targhe su un'unica riga e 340 \u00d7 210 mm per quelle su doppia linea). &lt;br&gt;Dal 1\u00ba aprile 1971 i caratteri sono neri in campo bianco, prima erano gialli su fondo nero. &lt;br&gt;La targa non cambia se cambia il proprietario: se per esempio un abitante di Troms\u00f8 compra un'automobile a Stavanger, essa mantiene la sigla con lettera iniziale \"R\" seguita da un'altra lettera compresa tra \"E\" e \"Y\", poich\u00e9 la targa \u00e8 legata al veicolo e non al proprietario. \nAdesivi di convalida.\nTra il 1993 e il 2012, ogni anno erano rilasciati degli adesivi di convalida colorati (rossi, gialli e blu) a ogni veicolo in regola con il pagamento delle tasse e delle assicurazioni e che aveva superato l'ultimo test biennale di sicurezza e di controllo delle emissioni. Gli adesivi includevano il numero di immatricolazione sotto forma di codice a barre e cambiavano colore ogni anno con un ciclo triennale: rosso, blu e giallo. &lt;br&gt;L'uso degli adesivi di convalida \u00e8 stato interrotto da maggio 2012. La polizia si affida ora a sistemi automatizzati che fotografano la targa, ne identificano il numero utilizzando il riconoscimento ottico dei caratteri e controllano lo stato del veicolo in un database.\nTarghe personalizzate.\nDal 15 giugno 2017 anche in Norvegia, come in altri Paesi europei, \u00e8 consentito richiedere una targa personalizzata, con combinazione libera di cifre e lettere (anche con segni diacritici) che varia da un minimo di due ad un massimo di sette caratteri, spazi inclusi.\nQueste targhe d'immatricolazione sono soggetti ad una tassa speciale di 9.000 corone (circa 900\u20ac) ed hanno una validit\u00e0 di dieci anni; non seguono il veicolo in caso di vendita e possono essere rilasciati solo agli automezzi con il formato standard di 520 \u00d7 110 mm. Motocicli, ciclomotori e veicoli con il vano targa posteriore ridotto al momento non possono richiederle. &lt;br&gt;La banda blu con la bandiera nazionale e sigla \"N\" a volte \u00e8 sostituita da una banda nera non ufficiale.\nTarghe da esportazione.\nLe targhe turistiche per l'esportazione di nuovi veicoli, rilasciate dalla polizia, sono composte unicamente da un numero a cinque cifre (quattro nei rimorchi e motocicli) di colore nero su fondo bianco riflettente. Sono delimitate da due fasce rosse: su quella a sinistra sono indicate le cifre corrispondenti al mese (per esempio 01 = gennaio) e su quella a destra le ultime due cifre dell'anno di scadenza della validit\u00e0; entrambe sono scritte a caratteri bianchi e ruotate di 90\u00b0 in senso antiorario. &lt;br&gt;La prima cifra del numero identifica la citt\u00e0 dove vengono immatricolate targhe di questo tipo, secondo il seguente schema:\nTarghe prova o di transito.\nSono adesive ed hanno generalmente i caratteri neri su fondo rosso. Le due lettere dell'area di immatricolazione sono seguite da tre cifre; a destra sono riportati in alto il giorno e mese d'inizio ed in basso, separato da una linea orizzontale, il giorno e mese di scadenza della validit\u00e0; del mese sono scritte solo le prime tre lettere in norvegese, allineate in verticale e di dimensioni ridotte (per esempio: J/U/L = \"Juli\"). Si possono trovare anche targhe prova con colore diverso dal rosso, ad esempio gialle o viola.\nTarghe per concessionari e commercianti di veicoli.\nHanno lettere e cifre bianche in campo rosso sono riservate ai proprietari di concessionarie, autofficine o garage; sono utilizzate per test drive o traghettamenti. Da giugno 2015 il blocco alfanumerico \u00e8 del tipo ABC 12 (prima era AB 12), solo per i rimorchi ABC 12T.\nTarghe militari.\nRiservate ai veicoli dell'Esercito, dal 1957 hanno un numero generalmente di cinque cifre stampato in nero su fondo di color ambra. Nelle autovetture con l'alloggiamento per la targa posteriore di lunghezza ridotta, sulla riga superiore \u00e8 posizionato un numero di due cifre, su quella inferiore un numero di tre cifre. Fino al 2010 le cifre erano in rilievo. &lt;br&gt;Il blocco 50000\u201359999 \u00e8 riservato ai veicoli di tipo civile; il blocco 1000\u20139999 \u00e8 invece assegnato ai rimorchi.\nTarghe dei veicoli militari in prova.\nSi distinguono per i caratteri rossi su fondo arancione; sono composte dalle lettere T-U (\"Test og utvikling\", ossia \"Test e sviluppo\") oppure FMU (\"Forsvarsmuseet\", cio\u00e8 \"Museo della Difesa\"), seguite da un numero di tre cifre, la prima delle quali \u00e8 uno zero. &lt;br&gt;Schema esemplificativo:\nAutomezzi delle forze armate USA.\nIn uso dal 1984, queste targhe sono bianche con caratteri neri disposti su due linee: su quella superiore sono posizionate le lettere AFE (acronimo di \"Air Force in Europe\") seguite da un codice di tre lettere che identifica la base, su quella inferiore \u00e8 riportato un numero progressivo.\nTarghe diplomatiche.\nSono riservate al personale dei Corpi diplomatici e consolari di Paesi stranieri ed hanno caratteri gialli su fondo celeste. Il codice CD \u00e8 seguito da cinque cifre; le prime due identificano lo Stato (per esempio 45 = Italia) o l'Organizzazione internazionale.\nVeicoli commerciali.\nLe targhe con caratteri neri su fondo verde acqua sono applicate su mezzi con un limite massimo di tre posti separati dallo spazio di carico e destinati al trasporto di merci di peso non superiore a 3500 kg, ovverosia non solo su camion e furgoni, ma anche su autobus e camper ad uso promiscuo. I proprietari di questi veicoli, il cui utilizzo \u00e8 di norma lavorativo, usufruiscono di notevoli riduzioni fiscali.\nCaratteri giallo arancio o gialli su fondo nero.\nQueste targhe identificano tutti i veicoli atipici esentasse che non possono circolare su strade pubbliche: macchine agricole, motoslitte, quad, veicoli speciali usati in zone portuali o all'interno di aeroporti, macchine operatrici utilizzate presso cantieri o impianti di estrazione. &lt;br&gt;Anche le targhe delle isole Svalbard si distinguono per i caratteri gialli in campo nero, a meno che non si tratti di veicoli commerciali (le cui targhe sono di colore verde acqua) oppure immatricolati nell'arcipelago ma importati definitivamente nella Norvegia continentale, in tal caso i caratteri sono neri in campo bianco. &lt;br&gt;Schema esemplificativo:\nCaratteri bianchi su fondo nero.\nContraddistinguono le targhe d'immatricolazione delle auto da rally, che possono circolare su strade pubbliche solo in occasione del tragitto di andata e ritorno per partecipare ad una gara. Vi sono a tutt'oggi limitazioni all'emissione di questo tipo di targhe, in quanto i proprietari sono esentati dall'imposta di registro.\nContee, sedi degli uffici di immatricolazione e combinazioni di lettere corrispondenti.\n\"I codici per le targhe provvisorie riservate ai commercianti di veicoli sono scritti in corsivo, quelli per le sole targhe con quattro cifre (assegnate a motocicli e rimorchi) sono scritti in grassetto; di alcuni distretti o localit\u00e0 sede di uffici di immatricolazione \u00e8 riportato tra parentesi il comune pi\u00f9 importante.\"\nStoria.\nDa novembre del 1899 nella sola capitale venne emessa una serie locale con delle cifre di grandi dimensioni in alto, a partire da 1, e il nome per esteso della citt\u00e0 (CHRISTIANIA) in basso; i caratteri erano bianchi su fondo nero. Dal 1909 al 31 marzo 1913 tale sistema fu adottato in altre citt\u00e0 e contee, i cui nomi vennero abbreviati (per esempio una fotografia mostra una targa con la sequenza codice_1 della contea di Kristians, in seguito chiamata Oppland). Sui veicoli d'epoca del periodo sopra specificato possono essere ancora apposte targhe con questo formato.\nDal 1\u00ba aprile 1913 al 31 marzo 1971 i colori vennero invertiti e un'unica lettera identificativa dell'area d'immatricolazione era preposta alla parte numerica (che nelle targhe posteriori era impressa sulla riga inferiore). Dal 1958 un'ulteriore serie priva di lettere e consistente in tre gruppi di due cifre fu utilizzata per Oslo.\nDal 2013 i proprietari di veicoli immatricolati anteriormente al 1971 (norvegesi o importati) possono scegliere il formato composto da una lettera e 3-6 cifre oppure quello di 6 cifre. Una volta scelto, la targa segue il veicolo e non il proprietario. \nAutomezzi militari.\nDa giugno del 1945 fino al 1957 tutti i veicoli militari si contraddistinguevano per i caratteri neri su fondo ambra, come quelli attuali. La numerazione progressiva, le cui cifre variavano da un minimo di una ad un massimo di cinque, precedeva un trattino ed una lettera identificativa del Corpo d'armata: H per l'Esercito, S per la Marina e L per l'Aeronautica militare. &lt;br&gt;A partire dal 1951 i mezzi del Comando Nord della NATO erano immatricolati con targhe simili, che si differenziavano unicamente per la lettera Q posposta alle cifre (non pi\u00f9 di tre), fino alla chiusura del Comando stesso nel 1994."}
{"id": "38815", "revid": "406204", "url": "https://it.wikipedia.org/wiki?curid=38815", "title": "Giunzione Josephson", "text": "La giunzione Josephson \u00e8 composta da due strisce di superconduttori separate da un isolante.\nAlla base del funzionamento della giunzione Josephson vi \u00e8 il fenomeno fisico dell'effetto tunnel della coppia di Cooper attraverso lo strato di isolante.\nL'effetto Josephson \u00e8 stato teorizzato e poi verificato sperimentalmente all'inizio degli anni sessanta e lega alla frequenza di una radiazione elettromagnetica la caduta di potenziale che ha luogo nella giunzione tra due metalli in particolari condizioni di lavoro.\nLa giunzione Josephson prende il nome da Brian D. Josephson che nel 1962 predisse l'effetto\n. Le prime giunzioni Josephson furono realizzate un anno dopo da Philip Warren Anderson e John Martin Rowell.\nIntroduzione.\nLa giunzione Josephson si basa sull'effetto tunnel, un effetto caratteristico della meccanica quantistica. La figura mostra due elettrodi metallici di niobio isolati da un isolante spesso, tranne che in una regione, dell'ordine del \u03bcm\u00b2, in cui sono separati da una sottile barriera di pochi nm di ossido di alluminio. Se la temperatura \u00e8 sufficientemente alta, superiore a quella critica degli elettrodi (Tc = 9,2 K nel caso del niobio), la barriera tunnel si comporta come una resistenza formula_1, che segue la legge di Ohm.\nIl valore della resistenza dipende esponenzialmente dallo spessore della barriera, a causa dell'effetto tunnel.\nAl di sotto della temperatura critica Tc\nil niobio diventa superconduttore, cio\u00e8 si comporta come un condensato di bosoni, le coppie di Cooper, descrivibili mediante un parametro d'ordine complesso del tipo:\nformula_2\ndove formula_3 \u00e8 la densit\u00e0 delle coppie di Cooper e formula_4\n\u00e8 la fase del parametro d'ordine.\nA bassa temperatura (T&lt;Tc) la conduzione attraverso la barriera tunnel non segue pi\u00f9 la legge di Ohm, perch\u00e9 le cariche elettriche responsabili del passaggio di corrente attraverso la giunzione non sono pi\u00f9 gli elettroni \"liberi\" di un metallo, ma le coppie di Cooper e le quasiparticelle, elettroni o lacune, originate dallo stato eccitato delle coppie di Cooper. Le coppie di Cooper possono trasportare corrente senza caduta di potenziale e sono quindi responsabili del tratto verticale al centro della figura relativa alla caratteristica I-V della giunzione Josephson. Le quasiparticelle sono normalmente legate da un gap di energia \u0394 in una coppia di Cooper e non possono contribuire alla conduzione finch\u00e9 non viene applicata alla giunzione una differenza di potenziale V = \u0394/2e che fa superare loro il gap di energia. A quel punto le quasiparticelle contribuiscono significativamente al passaggio di corrente elettrica dando luogo ad una risposta che sostanzialmente segue la legge di Ohm. Questo fatto lo si pu\u00f2 osservare nella figura della caratteristica I-V della giunzione come un brusco aumento della corrente ad una data tensione ed un comportamento lineare per tensioni superiori.\nLe equazioni di Josephson.\nApplicando una corrente di polarizzazione formula_5 tra i due elettrodi della giunzione le coppie di Cooper possono passare attraverso la barriera per effetto tunnel non sviluppando una differenza di potenziale tra gli elettrodi, ma semplicemente una differenza di fase formula_6 che \u00e8 legata alla corrente di polarizzazione da quella che \u00e8 detta I equazione di Josephson:\nformula_7\nTale equazione stabilisce che la corrente pu\u00f2 scorrere attraverso la giunzione senza tensione ai capi fino ad una corrente massima formula_8, detta corrente critica. Si pu\u00f2 mostrare che vi \u00e8 un forte legame tra la corrente critica e la resistenza di Tunnel. Infatti dalla teoria BCS segue che tale legame valga:\nformula_9\nDove formula_10 \u00e8 la gap di energia dei due elettrodi superconduttori, cio\u00e8 l'energia di legame delle coppie di Cooper.\nL'espressione \u00e8 valida se le dimensioni delle giunzioni sono piccole rispetto alla cosiddetta\nlunghezza Josephson, vedi nel seguito. Se le dimensioni della giunzione sono maggiori di tale lunghezza, normalmente dell'ordine della decina \u03bcm, bisogna tenere conto della variazione spaziale della\nfase, quindi l'equazione diventa pi\u00f9 complessa.\nLa figura mostra la caratteristica corrente tensione di una tipica giunzione Josephson di formula_11. Se la corrente di polarizzazione parte da zero ed \u00e8 aumentata, la giunzione rimane nello stato di tensione zero (la linea centrale verticale) fino a quando \u00e8 raggiunta la corrente critica di circa 70\u00a0\u00b5A. A questo punto la caratteristica va improvvisamente nello stato a tensione pari alla gap di energia dei superconduttori divisa la carica dell'elettrone in questo caso formula_12. Aumentando ulteriormente la corrente di polarizzazione, si ottiene un comportamento ohmico reversibile (ramo di destra in alto) con una pendenza data proprio da formula_1. Diminuendo la corrente di polarizzazione, la giunzione procede lungo la stessa curva, quando segue la branca inferiore per arrivare a tensione zero.\nLa seconda equazione di Josephson descrive la dinamica della differenza di fase quando una differenza di potenziale finita V \u00e8 applicata alla giunzione Josephson:\nLa grandezza formula_15 viene chiamato quanto di flusso magnetico\ned \u00e8 una grandezza che dipende solo da costanti naturali.\nQuesta equazione implica che applicando una differenza di potenziale costante la fase cresce linearmente nel tempo. Di conseguenza la corrente diventer\u00e0 una corrente alternata con ampiezza formula_8 e frequenza formula_17. Questo comporta che una giunzione Josephson \u00e8 un perfetto convertitore tensione frequenza.\nLa resistenza normale di una giunzione Josephson \u00e8 inversamente proporzionale all'area dei due superconduttori affacciati, mentre la densit\u00e0 di corrente formula_18 critica \u00e8 inversamente proporzionale all'area della giunzione, ed \u00e8 il parametro da considerare per definire le propriet\u00e0 generali della barriera. La lunghezza Josephson \u00e8 infatti definita come:\ndove formula_20 \u00e8 la lunghezza di penetrazione nel superconduttore, la formula \u00e8 scritta trascurando lo spessore della barriera stessa. Se le dimensioni della giunzione sono piccole rispetto a formula_21, quanto detto circa le equazioni di Josephson ed il legame tra corrente critica ed formula_1 vale con buona approssimazione.\nQuando le dimensioni diventano maggiori di tale lunghezza, la fase diventa una funzione dipendente dallo spazio nella regione della giunzione e la fenomenologia diventa pi\u00f9 complicata. Le giunzioni Josephson, essendo costituite da due elettrodi affacciati a distanza molto ravvicinata, hanno naturalmente una capacit\u00e0 elettrica, proporzionale all'area affacciata e poco dipendente dallo spessore della barriera: le giunzioni pi\u00f9 comuni hanno capacit\u00e0 tipiche di formula_23.\nInduttanza Josephson.\nLa giunzione Josephson si comporta come una induttanza variabile per piccoli segnali variabili nel tempo.\nImmaginiamo di polarizzare una giunzione Josephson ad un corrente inferiore al valore critico per la prima equazione di Josephson:\nSe sovrapponiamo un piccolo segnale:\n(l'approssimazione \u00e8 fatta con la serie di Taylor), quindi\nQuindi:\nSostituendola nella II equazione di Josephson :\nLa grandezza :\nSi comporta a tutti gli effetti circuitali come una induttanza in quanto \u00e8 la costante di proporzionalit\u00e0 tra derivata della corrente e differenza di potenziale. Ma in pi\u00f9 \u00e8 una induttanza la cui variazione pu\u00f2 essere determinata dalla corrente di polarizzazione, infatti se la corrente di polarizzazione viene aumentata, aumenta formula_30 e quindi il suo coseno al denominatore diminuisce e quindi l'induttanza Josephson cresce.\nModello RSJ.\nLa caratteristica corrente tensione della figura \u00e8 chiaramente isteretica, con due stati di tensione uno a formula_31 e formula_32 rispettivamente per una corrente di polarizzazione pi\u00f9 bassa che la corrente critica formula_8. La resistenza dinamica\n(la pendenza) dipende fortemente dal punto di lavoro, raggiungendo valori alti per tensioni inferiori a formula_34. Il comportamento non lineare dipende dal tunneling di quasiparticelle; infatti, oltre alle coppie di Cooper per tensioni superiori a formula_34, la corrente dipende anche da tale tipo di portatori di carica. Per eliminare tale comportamento si pu\u00f2 porre in parallelo alla giunzione una opportuna resistenza di shunt.\nIn questo caso, se si ha una resistenza di shunt esterna,si descrive il comportamento della giunzione mediante un semplice modello ad elementi discreti come\nmostrato nella figura, immaginando di porre a massa l'elettrodo inferiore, l'equazione del nodo. Per polarizzazione in corrente diventa:\nformula_36\ndove formula_5 \u00e8 la corrente di polarizzazione e formula_38 la tensione ai capi della giunzione. Tale equazione una volta che si esprima la tensione in funzione della seconda equazione Josephson:\nformula_39\nIl parametro adimensionale:\nformula_40\npone una demarcazione tra comportamento isteretico formula_41 e non per valore\ninferiore."}
{"id": "38821", "revid": "2180477", "url": "https://it.wikipedia.org/wiki?curid=38821", "title": "Sahelanthropus tchadensis", "text": "Sahelanthropus tchadensis () \u00e8 una specie estinta di ominide vissuto in Africa tra 7 e 6 milioni di anni fa e considerato tra i primi antenati dell'uomo.\nRitrovamenti.\nIl 19 luglio del 2001, una squadra franco-ciaddiana del CNAR (Centro di Supporto Nazionale alla ricerca della Repubblica del Ciad), membro di una missione paleoantropologica franco-ciaddiana (MPFT, una collaborazione tra il CNAR e l'universit\u00e0 di N'Djamena Poitiers - professor Michel Brunet), guidata dal geografo Alain Beauvilain, ha trovato un cranio fossile di una nuova specie di ominide nel deserto del Djurab, nel Ciad. In totale, la squadra ha trovato nove fossili di questa nuova specie, tra cui un femore, appartenenti ad almeno sei individui. Queste sono le prime scoperte di questo tipo in Africa centrale.\nL'anno successivo, l'11 luglio, la rivista scientifica \"Nature\" presenta ufficialmente il fossile a cui viene dato il nome \"Sahelanthropus tchadensis\": sia il nome del genere che della specie sono unici, perch\u00e9 unici sono i tratti del teschio e della mandibola. Ma subito le autorit\u00e0 del Ciad battezzano l'ominide \"Touma\u00ef\", che in lingua Goran significa \"speranza di vita\" e di solito la parola viene usata per indicare i bambini nati prima della stagione delle piogge.\nCaratteristiche.\nI pochi resti ritrovati (un piccolo cranio, cinque frammenti di mascella e alcuni denti) vengono datati fra i 6 ed i 7 milioni di anni fa e quindi si trovano agli albori della linea evolutiva che ha portato all'uomo moderno, come i resti di \"Ardipithecus kadabba\" ed \"Orrorin tugenensis\".\n\"Touma\u00ef\" possiede una scatola cranica la cui capacit\u00e0, tra 340\u00a0cm\u00b3 e 360\u00a0cm\u00b3, \u00e8 molto simile a quella delle scimmie, e ben lontana da quella dell'uomo moderno (circa 1350\u00a0cm\u00b3); l'arco sopraciliare, la faccia ed i denti sono sensibilmente diversi da quelli dell\"'Homo sapiens\". Nonostante le distorsioni subite dal cranio, \u00e8 stato possibile ottenere una ricostruzione tridimensionale computerizzata della scoperta. I resti ricordano le dimensioni del corpo simili a quelle degli scimpanz\u00e9 moderni, ma in assenza di altri risultati, compresa l'analisi del femore scoperto, non era certo se fosse bipede.\nIl tipo di usura dei canini \u00e8 simile a quello di altre scimmie del Miocene.\nLe misurazioni e i parametri dimensionali del cranio confrontati con quelli di scimmie contemporanee e di australopitechi successivi suggerirebbero definitivamente che Touma\u00ef appartenga tassonomicamente agli ominidi.\nPolemica attorno al femore di Toumai.\nQuindici anni dopo la scoperta del fossile, l'antropologo Roberto Macchiarelli, professore presso l'Universit\u00e0 di Poitiers e il Museo di storia naturale di Parigi, sospetta che Michel Brunet e il suo laboratorio di Poitiers blocchino informazioni su un femore, potenzialmente di primate, trovato vicino al cranio, ma che il laboratorio tarderebbe a identificare come tale, in quanto quest'osso potrebbe mettere in dubbio il bipedismo di Toumai."}
{"id": "38822", "revid": "984", "url": "https://it.wikipedia.org/wiki?curid=38822", "title": "Touma\u00ef", "text": ""}
{"id": "38826", "revid": "466539", "url": "https://it.wikipedia.org/wiki?curid=38826", "title": "Bulgaria del Volga", "text": "La Bulgaria del Volga (o \"Idel Bol\u011faristan\") \u00e8 stato un khanato fiorito tra il VII e il XIII secolo, nel territorio dell'attuale Russia attorno alla confluenza del fiume Kama nel Volga.\nStoria.\nOrigine.\nLe fonti storiche primarie sulla Bulgaria del Volga sono piuttosto scarse e disparate: nessun archivio bulgaro originale \u00e8 stato infatti conservato, e la maggior parte delle nostre informazioni vengono da fonti dell'epoca arabe, persiane, indiane o russe. Alcune informazioni provengono dallo studio di reperti archeologici.\nSi pensa che nel territorio della Bulgaria del Volga si fossero insediati originalmente popoli finno-ugrici. I bulgari vi si stabilirono verso il 660, provenienti dalla regione del mar d'Azov, guidati da Kotrag Khan figlio di Kubrat Khan; giunsero nell'Idel-Ural nel corso dell'VIII secolo, e divennero la popolazione dominante alla fine del IX secolo, quando si unirono ad altre trib\u00f9 di diversa origine che vivevano in quell'area. Alcune trib\u00f9 di bulgari, comunque, continuarono la marcia verso occidente e dopo molte vicende si stabilirono lungo il Danubio, nel territorio della moderna Bulgaria, dove si unirono con popolazioni slave, adottarono la lingua slava meridionale e la fede cristiana ortodossa.\nLa maggior parte degli studiosi sono d'accordo nel ritenere che i Bulgari del Volga fossero inizialmente tributari dei Cazari. Poco dopo l'800 lo stato diviene indipendente, capitale divenne Bol\u011far (o Bolgary), situata circa 130 km a sud della moderna citt\u00e0 di Kazan'.\nSviluppo.\nUn evento molto importante fu l'adozione dell'Islam come religione di Stato nei primi del X secolo con l'emiro Alm\u0131\u015f. Nel 922-3 Ahmad ibn Fadlan fu inviato dal califfo abbasside al-Muqtadir per stabilire relazioni e portare qadi e insegnanti della legge islamica nella Bulgaria del Volga, cos\u00ec come vennero forniti aiuti nel costruire un forte e una moschea. Poich\u00e9 era controllato il fiume Volga nel corso medio, i bulgari del Volga controllavano la maggior parte dei traffici commerciali tra l'Europa e l'Asia prima delle Crociate (le quali attivarono vie commerciali differenti). La capitale Bol\u011far divenne una citt\u00e0 prospera, che rivaleggiava in dimensioni e ricchezza con i pi\u00f9 grandi centri del mondo islamico. Partner commerciali di Bol\u011far erano Vichinghi, Bjarmaland, Yugra e Nenci nel nord, Baghdad e Costantinopoli a sud, e i territori fra l'Europa occidentale a la Cina.\nAltre citt\u00e0 importanti, oltre alla capitale Bol\u011far, erano Bil\u00e4r (pi\u00f9 tardi anch'essa capitale), Suar, Qasan (Kazan') e Cuk\u00e4taw (Juketaw). Le moderne citt\u00e0 di Kazan' e Alabu\u011fa hanno origine da fortezze di frontiera della Bulgaria del Volga. Altre citt\u00e0 bulgare, come A\u015fl\u0131 (Oshel), Tux\u00e7in (Tukhchin), \u0130brahim (Bryakhimov), Taw \u0130le, sono ricordate in fonti russe, ma non sono state ancora identificate. Alcuni di esse furono distrutte in seguito all'invasione dei Mongoli dell'Orda d'Oro.\nL'unica minaccia militare seria per la Bulgaria del Volga era costituita dai principati russi. Nell'XI secolo il paese fu devastato spesso da numerose incursioni russe da occidente. Fra il XII e il XIII secolo, i governanti di Vladimir, in particolare Andrej Bogoljubskij e Vsevolod III, ansiosi di difendere il loro confine orientale, saccheggiavano sistematicamente le citt\u00e0 bulgare. A causa della pressione slava da ovest, i Bulgari dovettero trasferire la capitale da Bol\u011far a Bil\u00e4r.\nDeclino.\nNel settembre 1223 nei pressi di Samara la Bulgaria del Volga fu invasa dall'avanguardia dell'esercito di Gengis Khan, sotto il comando di , e fu sconfitta nella battaglia di Samara. Nel 1236 i Mongoli ritornarono, ma occorsero cinque anni per soggiogare l'intero Paese, il quale in quel periodo aveva sofferto una guerra intestina. Da allora in poi la Bulgaria del Volga divenne parte dell'orda di Djuci, pi\u00f9 tardi nota come Orda d'Oro. Secondo alcuni storici, l'80% della popolazione fu uccisa durante l'invasione. La popolazione rimanente si trasfer\u00ec soprattutto nelle aree settentrionali, nei territori dei moderni Ciuvasci e nel Tatarstan). Il territorio fu diviso fra numerosi principati autonomi, ciascuno dei quali divenne vassallo dell'Orda d'Oro. Dopo il 1430 il pi\u00f9 importante di questi principati fu il Khanato di Kazan'. Nel 1552 Kazan' venne conquistata da Ivan IV (il Terribile) e la Bulgaria del Volga entr\u00f2 a far parte della Moscovia, che poi diventer\u00e0 la Russia attuale."}
{"id": "38831", "revid": "31886", "url": "https://it.wikipedia.org/wiki?curid=38831", "title": "Scala cromatica", "text": "Una scala cromatica \u00e8 una scala musicale composta dai dodici semitoni del sistema temperato. Il semitono \u00e8 l'intervallo minimo tra due note.\nIl termine \"cromatico\" deriva dal greco \"chroma\" (colore): in genere le note cromatiche sono intese come armonicamente poco significanti e utilizzate per dare \"colore\" alle scale diatoniche spezzando gli intervalli di tono, e offrendo una maggiore variet\u00e0 e fluidit\u00e0 melodica.\nTeoria musicale.\nA differenza delle scale diatoniche, composte da toni e semitoni, la scala cromatica o semitonale \u00e8 composta da semitoni cromatici (l'intervallo che passa fra due suoni consecutivi dello stesso nome di cui uno alterato, ad esempio Re\u266d e Re) e diatonici. Essa \u00e8 formata da 12 suoni equidistanti fra loro (all'interno di un'ottava): \u00e8 per questo simmetrica ed ha un'unica trasposizione possibile, rimane cio\u00e8 identica a s\u00e9 stessa a prescindere dalla nota di partenza. Tale scala non \u00e8 dunque associabile ad alcun modo musicale o tonalit\u00e0 specifiche.\nBench\u00e9 nella pratica i musicisti ed i compositori siano spesso poco congruenti, i teorici della musica hanno suddiviso la notazione delle scale cromatiche in vari modi: scala cromatica ascendente, discendente, melodica e armonica.\nLa scelta tra due note omofone (ovvero scritte diversamente ma con suono uguale) \u00e8 subordinata sia a precise regole armoniche (che sono trattate nello studio dell'armonia tradizionale), sia a principi di economia grafica.\nNormalmente nelle scale ascendenti si usano i diesis ed in quelle discendenti i bemolle.\nLa scala cromatica armonica utilizza invece un insieme di note e alterazioni che rimane invariato sia scendendo che salendo o variando tonalit\u00e0.\nLa scala cromatica melodica, ma vi sono discordanze di opinione, utilizza alterazioni differenti a seconda della tonalit\u00e0 (maggiore o minore) e a seconda del suo andamento (discendente o ascendente).\nCromatismi.\nIn pratica la scala cromatica completa non viene quasi mai usata nella sua estensione, se non nei casi in cui si intende riprodurre l'effetto di un glissando con strumenti che non possono modulare in maniera continua i suoni, o nella dodecafonia dove viene esposta per intero all'interno della costruzione di una serie.\n\u00c8 comune trovare esempi con frammenti di scala cromatica o passaggi cromatici fra diverse note della scala diatonica (denominati appunto \"cromatismi\").\nI cromatismi cominciarono ad apparire nel Medioevo, sviluppandosi nel XVI secolo con compositori come Carlo Gesualdo. Un secolo dopo essi erano ormai parte del sistema musicale, in quanto alla base delle modulazioni.\nNella musica tardo-romantica assunsero grande importanza nella tessitura armonica dei brani (ben noti i cromatismi wagneriani), ma indebolendo in parte la percezione del senso di tonalit\u00e0 e contribuendo, nel XX secolo, al crollo del sistema tonale e alla nascita della dodecafonia.\nPer quanto riguarda la musica tonale esistono numerosi esempi di come la scala cromatica possa essere inclusa in progressioni armoniche.\nUn esempio di melodia cromatica \u00e8 lo Studio op 10 n\u00ba 2 di Fryderyk Chopin, in cui il tema va eseguito con una tecnica di pianoforte particolarmente difficile .\nUn esempio pi\u00f9 moderno pu\u00f2 essere riscontrato in Hotel California degli Eagles in cui, sugli accordi Si\u2212 / Fa\u266f / La / Mi / Sol / Re, la melodia dell'assolo di chitarra \u00e8 basata sulle note cromatiche discendenti Si / La\u266f / La / Sol\u266f / Sol / Fa\u266f.\nUn altro esempio nella musica moderna \u00e8 la progressione discendente nel coro di Astronomy Domine del gruppo rock britannico Pink Floyd dal La fino al Re.\nInfine un esempio generico in cui il cromatismo non coinvolge la melodia pu\u00f2 essere una scala discendente suonata al basso.\nAd esempio l'introduzione di Stairway to Heaven dei Led Zeppelin \u00e8 basata sulla progressione di accordi La\u2212 / Fa7+ con la linea di basso cromatica discendente La / La\u266d / Sol / Sol\u266d / Fa."}
{"id": "38832", "revid": "308552", "url": "https://it.wikipedia.org/wiki?curid=38832", "title": "Citrus \u00d7 myrtifolia", "text": "Il Citrus myrtifolia, comunemente detto chinotto, \u00e8 un agrume del genere \"Citrus\" (famiglia Rutaceae).\nLa sua origine non \u00e8 esattamente accertata.\nPrevale l'opinione che si tratti di una mutazione dell'arancio amaro che col tempo si \u00e8 sviluppata nella specie oggi conosciuta.\nDescrizione.\nL'albero raggiunge al massimo i 3 metri e ha rami spesso diritti con ramificazioni brevi e compatte. Le foglie sono piccole, coriacee, e ricordano quelle del mirto, da cui il termine specifico derivato dal latino.\nUnico tra i \"citrus\", il chinotto \u00e8 privo di spine.\nIl fiori sono piccole zagare bianche che crescono sia in gruppi alle estremit\u00e0 dei rami, sia pure con singoli fiori vicini allo stelo. Questo particolare rende la pianta molto piacevole a vedersi, per cui viene spesso coltivata in vaso come pianta ornamentale.\nI frutti, arancioni nella maturit\u00e0, sono piccoli e schiacciati ai poli, hanno un succo molto amaro e acido. Come la maggior parte degli agrumi, anche i chinottini possono aspettare a lungo sulla pianta prima di venir colti. Sembra anzi che al chinotto spetti il primato, dato che si dice possa rimanere sul ramo fino a due anni. Normalmente i frutti maturano alla met\u00e0 di giugno. La pianta teme il freddo.\nProvenienza.\nIl chinotto deve il suo nome alla Cina, luogo da cui sarebbe stato importato verso la fine del '500 o all'inizio del '600 da un livornese o savonese. Secondo alcuni ricercatori invece la pianta sarebbe originaria del Mar Mediterraneo dove si sarebbe sviluppata a seguito di una mutazione gemmaria dell'arancio amaro. In questo caso il nome potrebbe significare soltanto che si tratta di un frutto \"di tipo cinese\". Attualmente, non ci sono notizie su alcun tipo di coltivazione del chinotto nei paesi asiatici. All'infuori dell'Italia (Liguria, Toscana, Sicilia e Calabria), la sua presenza si limita alla Costa Azzurra francese.\nUso.\nLa pianta produce piccoli frutti amari, tradizionalmente usati per produrre marmellate, canditi e sciroppi.\nIn Europa fu tradizionale, alla fine del 1800 e fino al 1918, (la cosiddetta \"Belle \u00e9poque\"), un uso esteso dei frutti immaturi (1-2,5\u00a0cm di diametro), parzialmente trattati per ridurre il sapore amaro e sciroppati in soluzioni zuccherine; furono consumati assieme a bevande alcoliche (come i vini all'assenzio), come aperitivo; il prodotto sciroppato \u00e8 ancora in vendita. I frutti, dei quali esistevano estese coltivazioni in Italia (principalmente nella Riviera Ligure), erano esportati in vari paesi europei.\nIl succo di chinotto \u00e8 componente in molte bevande digestive e in amari. La maggior parte di esso viene comunque impiegata per la produzione dell'omonima bevanda, conosciuta in Italia appunto come chinotto e a Malta come \"kinnie\".\nPresidio Slow Food.\nIl Chinotto di Savona \u00e8 Presidio di Slow Food. Dato il rischio di estinzione della pianta, dal 2014 il Comune di Quiliano ha avviato un'operazione di piantagione estensiva presso il Parco di San Pietro in Carpignano."}
{"id": "38833", "revid": "453768", "url": "https://it.wikipedia.org/wiki?curid=38833", "title": "Accordo (musica)", "text": "Nella teoria musicale, un accordo \u00e8 la simultaneit\u00e0 di tre o pi\u00f9 suoni aventi un'altezza definita.\nNel lessico proprio della teoria musicale occidentale si definisce accordo la combinazione di due o pi\u00f9 intervalli armonici ordinati per intervalli di terza, e non solo, dove per combinazione (detta anche sovrapposizione) di due intervalli armonici si intende la loro simultaneit\u00e0 ed il fatto di avere in comune la nota di altezza intermedia tra le rimanenti, come ad esempio:\nI suoni che costituiscono un accordo vengono contati una sola volta a prescindere dall'ottava a cui appartengono; ad esempio, i tre accordi mostrati qui di seguito sono accordi di tre suoni essendo composti, a varie altezze, dalle note \"do\", \"mi\" e \"sol\":\nNel primo e nel secondo caso l'unica differenza consiste infatti nell'ottava di appartenenza del suono \"mi\". Si dice che i due accordi in questione hanno la stessa composizione, ma differente disposizione.La disposizione dei suoni che costituiscono un accordo pu\u00f2 essere \"a parti strette\" (se tutti i suoni che lo compongono rientrano nell'intervallo di un'ottava) oppure \"a parti late\" (quando tutti i suoni che lo compongono non sono compresi nell'intervallo di ottava; inoltre, in questo caso, l'intervallo di ottava \u00e8 la distanza maggiore che pu\u00f2 intercorrere tra un suono e l'altro).\nNel terzo caso invece i suoni \"sol\" e \"do\" sono raddoppiati, sono cio\u00e8 presenti simultaneamente in due differenti ottave. La presenza di raddoppi (e/o soppressioni) \u00e8 irrilevante per stabilire la densit\u00e0 con la quale un accordo si presenta.\nI tre accordi si presentano inoltre in tre differenti posizioni, in quanto il suono pi\u00f9 acuto \u00e8 differente nei tre casi.\nAvendo al contrario tutti e tre la stessa nota come suono pi\u00f9 grave, essi si presentano nel medesimo stato (in questo caso, lo stato fondamentale). Un accordo formato da tre suoni \u00e8 detto \"triade\". Un accordo possiede tanti \"rivolti\" quante sono le note che lo compongono. Spostando il suono pi\u00f9 grave di una triade allo stato fondamentale, all'ottava superiore, si ottiene il primo rivolto. Spostando la nota pi\u00f9 acuta di una triade in stato fondamentale, all'ottava inferiore, si ottiene il secondo rivolto.\nQuesti concetti verranno definiti e chiariti meglio in seguito.\nAccordi nell'armonia tonale.\nGli accordi basilari dell'armonia tonale si ottengono mediante la combinazione di due o pi\u00f9 intervalli armonici di 3\u00aa (maggiore, cio\u00e8 costituito da due toni o minore, costituito da un tono e un semitono), a partire da uno dei gradi di una tonalit\u00e0 prefissata che viene detto \u00absuono fondamentale\u00bb o semplicemente \u00abfondamentale\u00bb dell'accordo. Sono perci\u00f2 esclusi dall'armonia tonale i power chord (bicordi di quinta) e gli accordi sospesi (i \"sus\", che alla 3\u00aa sostituiscono la 2\u00aa o la 4\u00aa).\nA seconda del numero di note dei quali sono formati, nell'armonia tonale si individuano i seguenti gruppi di accordi basilari:\nLa specie delle terze (maggiore o minore) che compongono un accordo determina il tipo di accordo che esse formano.\nPossibili combinazioni di accordi a quattro voci.\nGli accordi composti da quattro suoni possono anche essere considerati come triade+basso per cui, ad esempio:\nDo7+= Mi\u2212/Do\nRe\u22127 = Fa/Re\nMi\u22127 = Sol/Mi\nFa7+ = La\u2212/Fa\nSol7 = Si\u00ba/Sol\nLa\u22127 = Do/La\nSi\u22127/5\u2212 = Re\u2212/Si\nNomenclatura, notazioni, convenzioni.\nI termini e le definizioni qui introdotte valgono in senso stretto nell'ambito dell'armonia tonale, ma sono validi pi\u00f9 in generale anche in altri ambiti, ove tuttavia possono necessitare di qualche adattamento.\nI seguenti accordi sono in I, II e III posizione melodica o posizione melodica 8, 3, 5, rispettivamente:\nMorfologia e sintassi armonica.\nLa composizione, lo stato, la posizione, la disposizione e la densit\u00e0 di un accordo ne determinano la morfologia, ovvero lo individuano e descrivono per come esso si presenta, avulso dai molteplici contesti musicali nei quali pu\u00f2 essere rinvenuto.\nDi converso un accordo pu\u00f2 essere studiato \"all'interno\" del proprio contesto in relazione a molteplici fattori che ne determinano in vario modo la morfologia quali:\nTali aspetti ricadono nell'ambito della sintassi armonica che si occupa di studiare le leggi di concatenazione e utilizzo degli accordi, intese non in senso assoluto ma di uno studio storico e soprattutto stilistico oltre che nel contrappunto e della composizione.\nTale studio richiede l'utilizzo di strutture concettuali e notazioni affatto diverse che tengano conto delle prassi compositive, di scrittura ed esecutive del genere di musica oggetto di indagine. Un esempio di questo \u00e8 fornito dal confronto tra l'impostazione classica nello studio dell'armonia, vicina a quanto mostrato fin qui ed orientata all'analisi della musica \"scritta\", di solito il frutto compiuto del lavoro di un solo compositore e pensata per essere eseguita in modo fedele alle sue prescrizioni, e l'impostazione jazz, orientata all'improvvisazione e volta ad una ben maggiore libert\u00e0 di destinazione strumentale ed esecutiva in genere."}
{"id": "38836", "revid": "697352", "url": "https://it.wikipedia.org/wiki?curid=38836", "title": "Accordo", "text": ""}
{"id": "38838", "revid": "99683783", "url": "https://it.wikipedia.org/wiki?curid=38838", "title": "Chinotto", "text": ""}
{"id": "38839", "revid": "2157456", "url": "https://it.wikipedia.org/wiki?curid=38839", "title": "Giovanni (nome)", "text": "Varianti.\nVarianti in altre lingue.\nDi seguito si trova una lista delle varianti del nome in altre lingue:\nForme alterate e ipocoristiche.\nAnalogamente all'italiano, anche nelle altre lingue Giovanni conta un gran numero di forme ipocoristiche e alterate:\nOrigine e diffusione.\nDeriva dall'antico nome ebraico \u05d9\u05d5\u05b9\u05d7\u05b8\u05e0\u05b8\u05df (\"Yochanan\"), una forma ipocoristica di \u05d9\u05d4\u05d5\u05d7\u05e0\u05df (\"Yeh\u014dch\u0101n\u0101n\"), traslato, attraverso l'adattamento greco \u1f38\u03c9\u03ac\u03bd\u03bd\u03b7\u03c2 (\"Ioannes\"), nei nomi latini \"Joannes\" e \"Johannes\"; \u00e8 composto da \"Yeh\u014d-\" (o \"Yah\", abbreviazione di \"Yahweh\", che \u00e8 l'appellativo dato a Dio nella tradizione ebraica) e da \"ch\u0101n\u0101n\" (o \"hanan\", dalla stessa radice di Anna, che significa \"ebbe misericordia\", o \"ebbe grazia\" o \"fu misericordioso\"): il significato complessivo pu\u00f2 essere dunque interpretato come \"YHWH \u00e8 misericordioso\" o \"YHWH ha favorito\", forse in riferimento alla nascita di un figlio lungamente atteso.\nSi tratta alfine di un nome biblico, portato da due importanti personaggi neo-testamentari, a cui deve la sua iniziale fortuna: Giovanni il Battista, profeta considerato precursore di Ges\u00f9, e l'apostolo Giovanni, comunemente considerato anche l'autore del Vangelo di Giovanni e dell'Apocalisse.\nGrazie ad essi il nome venne adottato gi\u00e0 dai primi cristiani; inizialmente conobbe pi\u00f9 diffusione nell'Oriente cristiano, in particolare a Bisanzio (dove venne portato da otto imperatori bizantini); cominci\u00f2 ad essere usato comunemente anche in Europa occidentale dopo la prima crociata, ottenendo grande popolarit\u00e0 e finendo per essere portato da numerosissime importanti figure storiche, culturali e religiose, inclusi ventitre papi e i sovrani di vari stati fra cui Spagna, Portogallo, Svezia, Danimarca, Austria, Francia, Borgogna, Inghilterra, Polonia, Ungheria, Bulgaria, Russia ed Etiopia (anche se, va detto, la continuata popolarit\u00e0 del nome \u00e8 stata sostenuta soprattutto dalla miriade di altri santi e beati cos\u00ec chiamati che si sono susseguiti dal Medioevo in avanti).\nIn Italia, secondo dati raccolti negli anni settanta, \u00e8 stato il secondo nome per diffusione, preceduto solo da Giuseppe e seguito da Antonio; \u00e8 ben attestato in tutte le regioni (ma con la forma \"Giovannico\" tipica della Sardegna). In Inghilterra divenne talmente comune che, nel tardo Medioevo, era portato da circa un quinto di tutti i maschi inglesi; nel XIV secolo rivaleggiava in popolarit\u00e0 con William, ed era utilizzato, al pari dell'italiano Tizio, come appellativo per indicare una persona qualunque.\nOnomastico.\nGeneralmente, l'onomastico si festeggia in memoria dei due santi maggiori a portare questo nome, Giovanni Battista e Giovanni apostolo ed evangelista; il primo \u00e8 commemorato dai cattolici il 24 giugno (nascita) e il 29 agosto (morte), e dagli ortodossi il 7 gennaio; il secondo \u00e8 ricordato il 27 dicembre dai cattolici e l'8 maggio dagli ortodossi. Sono per\u00f2 moltissimi i santi e i beati con questo nome, oltre trecento; tra di essi si ricordano, alle date seguenti:"}
{"id": "38840", "revid": "964", "url": "https://it.wikipedia.org/wiki?curid=38840", "title": "Eterotrofi", "text": ""}
{"id": "38842", "revid": "2207", "url": "https://it.wikipedia.org/wiki?curid=38842", "title": "Anello di Moebius", "text": ""}
{"id": "38843", "revid": "1305772", "url": "https://it.wikipedia.org/wiki?curid=38843", "title": "Teoria musicale", "text": "La teoria musicale \u00e8 un insieme di metodi per analizzare, classificare e comporre la musica e i suoi elementi. Pi\u00f9 strettamente pu\u00f2 essere definita come la descrizione degli elementi della musica, ossia la semiografia, comunemente detta notazione musicale, e la relativa esecuzione. In generale la teoria pu\u00f2 essere considerata \"ogni asserzione, credenza, o concezione della musica\" (Boretz, 1995). Lo studio accademico della musica \u00e8 chiamato musicologia.\nLa teoria della musica in generale cerca di ridurre il lavoro di composizione e di esecuzione di brani musicali a un insieme di regole e idee. Generalmente i lavori riguardanti la teoria musicale sono sia descrittivi che prescrittivi, ovvero cercano sia di definire la pratica musicale sia di influenzare la pratica della musica attuata dopo aver letto i lavori stessi. A causa di ci\u00f2, la teoria musicale dipende largamente dalla pratica ma, allo stesso tempo, suggerisce future esplorazioni. I musicisti studiano la teoria musicale allo scopo di capire le relazioni che un compositore si aspetta nella notazione, un compositore studia la teoria musicale allo scopo di capire come produrre certi effetti e di strutturare il suo lavoro. I compositori possono studiare teoria musicale per instradare le proprie decisioni relative alla composizione.\nSuono.\nLa teoria musicale \u00e8 la parte della musica che specifica il modo di descrivere suoni, consistenti in onde sonore di compressione di un mezzo trasmissivo, in genere l'aria, e descrive le relazioni tra suono e percezione (lo studio di come gli esseri umani interpretano i suoni \u00e8 chiamato psicoacustica).\nSpesso gli aspetti fondamentali del suono e della musica sono descritti come altezza, durata, intensit\u00e0 e timbro.\nIl suono \u00e8 il concetto alla base della musica.\nAltezza.\nIn acustica i suoni vengono principalmente identificati a partire dalla loro frequenza, che nella maggior parte delle condizioni d'ascolto e di emissione \u00e8 invariante, al contrario ad esempio della lunghezza d'onda che dipende dal mezzo trasmissivo. Le due entit\u00e0 sono legate tra loro dalla velocit\u00e0 di propagazione dell'onda nel mezzo. Ogni oggetto ha una serie di frequenze caratteristiche determinate dalla sua struttura fisica: queste sono le frequenze alle quali il corpo tende a vibrare con maggior intensit\u00e0. L'insieme di queste frequenze \u00e8 detta degli armonici naturali: l'armonico naturale di frequenza minima viene detto \"armonico fondamentale\" o \"nota fondamentale\". Queste osservazioni sono alla base della costruzione degli strumenti musicali.\nIn musica invece che di \"frequenza\" si parla normalmente di \"altezza\", data dalla sua distanza da un suono di riferimento o da quella di un altro suono d'interesse. Il suono di riferimento adottato dalle orchestre moderne corrisponde alla nota \"La\" alla frequenza di 440\u00a0Hz (la4).\nAccordare significa assegnare un valore di frequenza alle varie note.\nIl rapporto tra le frequenze di due note (che nella nostra percezione corrisponde alla differenza tra le loro altezze) \u00e8 chiamato intervallo. Le note possono essere disposte in scale musicali e in modi musicali. Le scale che si incontrano pi\u00f9 spesso nella musica occidentale moderna sono la scala maggiore e la scala minore.\nIntensit\u00e0.\nL'intensit\u00e0 di un suono \u00e8 il suo volume. Essa \u00e8 proporzionale al quadrato dell'ampiezza dell'onda sonora.\nTimbro.\nIl timbro \u00e8 la forma, il profilo dell'onda sonora, quella caratteristica del suono. Permette a chi ascolta di distinguere le fonti: un \"do\" suonato da un violino \u00e8 diverso dal \"do\" suonato da un pianoforte, ossia \u00e8 diversa la composizione in armonici del suono.\nRitmo, tempo e misure.\nIl ritmo \u00e8 la disposizione dei suoni nel tempo. Il metro divide il tempo in intervalli regolari chiamati misure, o \"battute\". Una caratteristica di un brano musicale \u00e8 il tempo, rappresentato da una frazione, come 4/4 o 12/8.\nI tempi si suddividono in semplici, composti e misti. I tempi semplici hanno come unit\u00e0 di movimento una figurazione ordinaria, divisibile in primo luogo, per due. I tempi composti hanno come unit\u00e0 di movimento una figurazione puntata, divisibile in primo luogo, per 3. I tempi misti sono l'unione tra tempi diversi. Ad esempio il 7/8 pu\u00f2 essere formato dal 4/8 e dal 3/8, molto utilizzato nel genere progressive il 5/4 pu\u00f2 essere formato del 3/4 e dal 2/4.\nEsistono diversi tipi di ritmi, ad esempio: i sincopati sono ritmi in cui i tempi normalmente non accentati diventano accentati. Il concetto di ritmo \u00e8 diverso per ogni cultura, nella musica occidentale i ritmi derivano dalla musica-poesia della civilt\u00e0 greca. Suonare ritmi diversi simultaneamente con una tempistica diversa \u00e8 chiamato poliritmia. Pi\u00f9 esattamente la sincope \u00e8 un suono che da un tempo debole prolunga il suo valore su un tempo forte, creando appunto una strana sensazione quasi di angoscia in chi sente. Il contrattempo \u00e8 in essenza affine alla sincope: il suono dal tempo debole non si prolunga sul tempo forte, ma sul tempo forte della battuta o delle suddivisioni \u00e8 presente una pausa. Moltissima della musica moderna \u00e8 in contrattempo, comunque usato anche nell'accompagnamento operistico con modalit\u00e0 diverse, per esempio nella musica da camera, soprattutto per archi (quartetti).\nMelodia e armonia.\nLa melodia \u00e8 espressa con una successione di note ed \u00e8 quindi caratterizzata da una sequenza di altezze (note) disposte ritmicamente. In un brano musicale, la melodia \u00e8 la struttura musicale pi\u00f9 identificabile. Le melodie spesso sono costruite su scale musicali. Il contrappunto \u00e8 lo studio della combinazione e sovrapposizione di melodie normalmente indipendenti.\nSi parla di armonia quando due o pi\u00f9 suoni emessi simultaneamente suonano \"bene\" insieme, anche se una melodia senza accompagnamento pu\u00f2 implicare un'armonia sottostante. Questa definizione, tuttora insegnata nei corsi base di armonia nei conservatori, non \u00e8 condivisa da tutti. A essere discussa \u00e8 la stessa definizione di gradevolezza o consonanza di due suoni emessi contemporaneamente: mentre alcuni, privilegiando l'aspetto culturale, lo ritengono un fatto soprattutto soggettivo, condizionato da molti fattori (estrazione sociale, esperienze o personalit\u00e0), altri la ritengono una propriet\u00e0 che consegue in gran parte dalla fisica del suono (acustica) e dalla fisiologia dell'apparato uditivo umano. Si parla comunque di rapporti tra intervalli consonanti e dissonanti, ove la discriminazione risale addirittura a principi pitagorici, tra rapporti perfetti (con scarto nullo o minimo dal loro rapporto), o dissonanti, con scarto imperfetto.\nLe note della scala sono in questo rapporto di frequenza: partendo dalla tonica di qualunque tonalit\u00e0, nel primo grado abbiamo i rapporti 9/8, 5/4, 4/3, 3/2, 5/3, 15/8, cio\u00e8 nell'ordine primo, secondo, terzo, quarto, quinto, sesto e settimo grado della scala, per concludere all'ottavo grado dove le frequenze del primo grado sono raddoppiate; si prosegue o verso l'alto o verso il basso secondo questa serie di rapporti. I rapporti tra le note nei gradi delle scale si chiamano intervalli. Ci sono intervalli consonanti perfetti, quali l'intervallo di quarta e di quinta e di ottava (detti intervalli giusti), e intervalli consonanti imperfetti, come l'intervallo di terza e di sesta perch\u00e9 cambiano dal modo minore al modo maggiore dei toni; l'intervallo di seconda e l'intervallo di settima sono dissonanti. Armonicamente parlando, le note delle scale, di tutti i toni, costruite tutte secondo lo schema della scala di do maggiore e la minore per il rapporto tra toni e semitoni, si misurano nella distanza in scala tra l'una e l'altra, e il numero delle note che compongono questa distanza si chiama intervallo di seconda, terza, eccetera, cos\u00ec che do-re \u00e8 un intervallo di seconda nella scala di do maggiore, do-mi un intervallo di terza e cos\u00ec via. Le melodie sono tutte successioni di intervalli nell'ambito del tono.\nNei testi specializzati si allude spesso alla melodia come \"componente orizzontale\" e all'armonia come \"componente verticale\" di un brano musicale facendo riferimento a una rappresentazione spaziale bidimensionale dei brani musicali, simile a quello realizzato comunemente sugli spartiti dove le note suonate contemporaneamente si trovano sulla stessa linea verticale, mentre le linee melodiche si sviluppano orizzontalmente sul foglio. Gli accordi si formano tutti per sovrapposizioni successive ascendenti di intervalli di terza maggiore o minore, oltre i casi in cui nell'accordo compaiono cromatismi ascendenti o discendenti, transitori comunque classicamente rispetto al tono. Gli accordi possono essere diretti o rivoltati. Diretti quando nel basso (l'ultima nota in basso sul pentagramma) dell'accordo c'\u00e8 la nota che d\u00e0 il nome dell'accordo, e rivoltati quando nel basso ci sono le altre note che compongono l'accordo. Ovviamente negli accordi rivoltati cambiano i rapporti degli intervalli. Ci sono due rivolti per gli accordi maggiori e minori e tre per gli accordi di settima e cos\u00ec via. Inoltre gli accordi possono essere alterati con cromatismi e presentare il fenomeno dell'enarmonia, in cui a suoni eguali diretti e rivoltati, possono corrispondere nomi diversi dell'accordo.\nNotazione musicale.\nLa notazione musicale, o semiografia, \u00e8 la rappresentazione grafica della musica. Le note ed i ritmi sono rappresentati da simboli sul pentagramma, i simboli principali sono la chiave (altezza delle note), il tempo (durata delle note), la dinamica (intensit\u00e0 delle note). Inoltre vengono usati altri simboli per indicare le ripetizioni (ritornelli), velocit\u00e0, interpretazione, modalit\u00e0 esecutive ecc."}
{"id": "38845", "revid": "466539", "url": "https://it.wikipedia.org/wiki?curid=38845", "title": "Giorgio Santelli", "text": "Biografia.\nFiglio del maestro Italo Santelli, uno dei padri della sciabola moderna, Giorgio Santelli fu schermidore e istruttore di scherma. Fu uno dei componenti della squadra italiana di sciabola che vinse la medaglia d'oro alle Olimpiadi del 1920. Suo padre Italo Santelli si era trasferito dall'Italia in Ungheria nel 1896, accettando l'invito del governo locale, che lo sovvenzion\u00f2 per l'apertura di una palestra di scherma. L'anno dopo nacque a Budapest il figlio Giorgio, che avrebbe poi seguito le orme paterne come atleta e istruttore di scherma. Pur essendo cresciuto in Ungheria, Giorgio Santelli mantenne la cittadinanza italiana. Per questo, nel 1920, pot\u00e9 partecipare ai Giochi olimpici di Anversa come membro della squadra azzurra che vinse l'oro nel torneo di sciabola a squadre.\nQualche anno dopo fu chiamato a difendere in duello l'onore del padre. Un giornalista aveva accusato Italo Santelli di tradimento della patria, per un episodio accaduto alle Olimpiadi del 1924, dove il maestro era uno degli allenatori della nazionale ungherese. Per salvare il proprio onore, Italo Santelli sfid\u00f2 a duello il giornalista Adolfo Cotronei che lo aveva offeso. Avvalendosi di una regola del codice cavalleresco, si fece rappresentare dal figlio Giorgio. Il duello avvenne sul serio, su una barca al largo di Abbazia, tra Trieste e Fiume. In un'intervista concessa nel 1968 al \"The New York Times\", Giorgio Santelli ricord\u00f2 quel duello: dur\u00f2 circa tre minuti e mezzo, e fu interrotto perch\u00e9 il giornalista era rimasto accecato da un colpo alla testa. Cotronei si riprese, ma gli dovettero dare 12 punti di sutura.\nNel 1924 Giorgio Santelli emigr\u00f2 negli Stati Uniti, dove divent\u00f2 George Santelli. Fu allenatore della nazionale olimpica di scherma degli USA per oltre vent'anni, dal 1928 al 1952. Nella sua palestra, chiamata \"Salle Santelli\" come quella del padre a Budapest, continu\u00f2 a fare l'istruttore di scherma fino alla morte, alla soglia degli 88 anni."}
{"id": "38846", "revid": "834", "url": "https://it.wikipedia.org/wiki?curid=38846", "title": "George Santelli", "text": ""}
{"id": "38847", "revid": "23", "url": "https://it.wikipedia.org/wiki?curid=38847", "title": "Nastro di Moebius", "text": ""}
{"id": "38848", "revid": "466539", "url": "https://it.wikipedia.org/wiki?curid=38848", "title": "Enrico Brusoni", "text": "Nel 1900 vinse la medaglia d'oro nella gara a punti ai Giochi della II Olimpiade di Parigi. Fu poi professionista dal 1902 al 1904.\nCarriera.\nBrusoni si mise in luce tra i dilettanti vincendo nel 1898 la Coppa del Re e il primo oro olimpico per l'Italia ai Giochi di Parigi del 1900 nella gara individuale a punti, titolo che gli fu riconosciuto solo un secolo dopo. Il CONI considera la vittoria di Brusoni nel medagliere olimpico italiano, mentre il CIO non riconosce quella gara come prova ufficiale del programma della II Olimpiade. L'anno successivo vinse il titolo italiano nella velocit\u00e0, dopo aver concluso al secondo posto nel 1900.\nSempre in questi due anni partecip\u00f2 a due edizioni dei mondiali su pista gareggiando nella velocit\u00e0 dilettanti, senza tuttavia superare la semifinale in entrambi i casi. Nel 1899 stabil\u00ec il record nazionale dell'ora dietro moto con 54,785\u00a0km.\nPass\u00f2 professionista nel 1902 con la Dei e riusc\u00ec ad aggiudicarsi due edizioni della Gran Fondo, nel 1902 e 1904 (sulle distanze di 540\u00a0km e 600\u00a0km, rispettivamente)."}
{"id": "38849", "revid": "834", "url": "https://it.wikipedia.org/wiki?curid=38849", "title": "Ernesto Mario Brusoni", "text": ""}
{"id": "38850", "revid": "86341", "url": "https://it.wikipedia.org/wiki?curid=38850", "title": "Ugo Frigerio", "text": "\u00c8 stato il primo campione nella storia della marcia italiana; in carriera vinse tre ori e un bronzo alle Olimpiadi. Era solito tagliare il traguardo al grido: \"\u00abViva l'Italia!\u00bb\", abitudine che aveva anche nelle sue numerose gare all'estero. A fine carriera intraprese l'attivit\u00e0 di imprenditore nel settore dei formaggi; mor\u00ec d'infarto nel 1968 a 66 anni.\nBiografia.\nUgo Frigerio, che fu anche tipografo alla Gazzetta dello Sport, esord\u00ec vincendo in una competizione agonistica nel 1918, a 17 anni. L'anno dopo vinse il titolo italiano sui 10\u00a0km di marcia, che conserv\u00f2 imbattuto fino al 1924 e che rivinse nel 1931.\nNel 1920 e nel 1924 Ugo Frigerio conquist\u00f2 tutti gli ori olimpici in palio per la marcia. Alle Olimpiadi del 1920 si aggiudic\u00f2 la vittoria in entrambe le gare di marcia in programma, i 3.000 m e i 10\u00a0km. Quattro anni dopo i 3.000 furono eliminati, ma Frigerio si conferm\u00f2 campione olimpico sui 10\u00a0km, l'unica gara di marcia a quei Giochi.\nNel 1925 Frigerio fu protagonista di una tourn\u00e9e negli Stati Uniti con eccellenti risultati. Stabil\u00ec ben sei record del mondo al coperto, ma all'epoca i primati \"indoor\" non erano ancora registrati ufficialmente.\nNel 1928 ad Amsterdam la marcia fu esclusa dal programma dei Giochi. Frigerio decise di abbandonare le gare. Rientr\u00f2 successivamente per partecipare ai Giochi di Los Angeles del 1932, dove conquist\u00f2 il bronzo nella 50\u00a0km.\nInsieme allo schermidore Edoardo Mangiarotti, allo sciatore Gustav Th\u00f6ni e allo slittinista Paul Hildgartner, Ugo Frigerio \u00e8 stato scelto per due volte come portabandiera dell'Italia nella cerimonia di apertura dei giochi, nel 1924 a Parigi e nel 1932 a Los Angeles."}
{"id": "38853", "revid": "1573940", "url": "https://it.wikipedia.org/wiki?curid=38853", "title": "Stercorarius", "text": "Stercorarius \u00e8 un genere di uccelli marini, unico genere della famiglia Stercorariidae .\nDescrizione.\nSono uccelli marini che presentano convergenze interessanti con i rapaci. Posseggono infatti un becco adunco e forte e artigli ricurvi e affilati molto simili a quelli degli uccelli predatori.\nLe zampe palmate, insieme a tale tipo di artigli rappresentano quindi una combinazione unica.\nCome nei rapaci, anche negli stercorari le femmine sono di dimensioni maggiori dei maschi.\nIl piumaggio \u00e8 principalmente grigio-marrone e con corpo (solitamente la parte inferiore) bianco. Le primarie possono essere anch'esse chiare. Sono forti e agilissimi volatori.\nBiologia.\nNidificano spesso in zone coloniali anche per altri uccelli marini, come ad esempio Fair Isle, dove son presenti appunto il labbo e lo stercorario maggiore.\nSi nutrono di pesce, rifiuti e carogne. Sono uccelli cleptoparassiti, non esitano cio\u00e8 a rubare ad altri uccelli marini, come gabbiani e sterne, le loro prede. Durante il periodo riproduttivo gli stercorari si nutrono soprattutto di uova e di pulcini di altre specie, nonch\u00e9 di piccoli roditori.\nSistematica.\nIl genere comprende 7 specie viventi:"}
{"id": "38855", "revid": "1573940", "url": "https://it.wikipedia.org/wiki?curid=38855", "title": "Stercorarius parasiticus", "text": "Il labbo (Stercorarius parasiticus ) \u00e8 un uccello appartenente alla famiglia Stercorariidae.\nDescrizione.\nIl labbo \u00e8 un grosso uccello diffuso in Nord Europa caratterizzato da due tipologia di colorazione, chiara e scura, che variano in proporzione nelle diverse popolazioni, ad esempio sull'Isola di Fair sono presenti in rapporto di 3:1 con dominanza della tipologia scura.\nBiologia.\nCleptoparassiti, rubano il cibo ad altri uccelli marini con spettacolari acrobazie aeree, ma sono anche spazzini e predatori effettivi, soprattutto di piccoli mammiferi come il lemming e piccoli uccelli. Persino insetti e bacche possono essere inclusi nella dieta.\nRiproduzione.\nFormano coppie strettamente monogame.&lt;br&gt;\nNidificano in siti dove son presenti altre colonie di uccelli marini, che appunto parassitano.\nSpostamenti.\nEffettuano migrazioni trans-equatoriali, partendo dalle acque del Nord Atlantico a fine agosto per dirigersi in Patagonia o Argentina oppure lungo la corrente Benguela al largo della Namibia.\nTassonomia.\nIl labbo ha due sottospecie:"}
{"id": "38856", "revid": "296631", "url": "https://it.wikipedia.org/wiki?curid=38856", "title": "Grado Fahrenheit", "text": "Il grado Fahrenheit (pronuncia tedesca: ; inglese: ) \u00e8 l'unit\u00e0 di una scala di misura della temperatura cos\u00ec chiamata in onore del fisico tedesco Daniel Gabriel Fahrenheit, che la propose nel 1724. \n\u00c8 tuttora in uso esclusivamente negli Stati Uniti (inclusi i territori non incorporati e negli Stati liberamente associati del Pacifico come Palau, gli Stati Federati di Micronesia, le isole Marshall), le isole Cayman e la Liberia. Bermuda, il Belize e le Bahamas, cos\u00ec come Antigua e Barbuda e le altre isole che usano il suo servizio meteorologico come Anguilla, le isole Vergini britanniche, Monserrat e Saint Kitts e Nevis la usano insieme alla scala Celsius. La Birmania e le isole Turks e Caicos l'hanno abbandonata a livello ufficiale. \nIn questa scala, il punto in cui l'acqua diventa ghiaccio \u00e8 di 32 gradi Fahrenheit (\u00b0F), mentre il punto in cui l'acqua bolle \u00e8 a , suddividendo cos\u00ec questo intervallo in 180 gradi. L'unit\u00e0 di questa scala, il grado Fahrenheit, \u00e8 di un kelvin e Celsius. Una temperatura di \u00e8 uguale a (unica situazione in cui i valori delle due scale coincidono).\nStoria.\nLa scala precede di qualche decennio la scala Celsius. Fahrenheit costru\u00ec la sua scala sommariamente in questo ordine di passaggi. Prima di tutto, scelse come punto zero della sua scala di temperatura la temperatura a cui fonde una miscela di ghiaccio e sale Questi quindi diventarono (). Fiss\u00f2 poi il suo fondoscala superiore: scelse in particolare la temperatura del sangue, e in particolare quella del sangue di cavallo. Fece quindi le sue suddivisioni (le tacche sul suo termometro), che inizialmente furono solo 12. \nIn seguito, divise ognuna di queste suddivisioni iniziali in 8 per essere pi\u00f9 preciso e al tempo stesso avvicinarsi al numero 100: le suddivisioni diventarono cos\u00ec in totale 96 (12 \u00d7 8). Il fondoscala, cio\u00e8 la temperatura del sangue di cavallo, diventava quindi di . \nA quel punto, la scala Fahrenheit era stata costruita; Fahrenheit osserv\u00f2 a che temperature congelava e bolliva l'acqua.\nLe sue misure, in effetti, non erano molto precise. Nella scala originale, le vere temperature di congelamento ed ebollizione dell'acqua sarebbero state diverse. Poco dopo, fu ricalibrata la scala in modo che e corrispondessero rispettivamente ai punti di congelamento e di ebollizione dell'acqua.\nLa scala Fahrenheit \u00e8 ancora oggi usata in alcuni paesi anglofoni per ragioni storiche. Soltanto negli anni sessanta e settanta \u00e8 stata proposta la scala Celsius (comunemente, ma non del tutto correttamente, detta \"centigrada\"), prevalentemente in ambito scientifico: la popolazione usa correntemente e pensa in questa scala. Negli Stati Uniti d'America, e in altri Stati pi\u00f9 piccoli, la scala Fahrenheit continua ancora a essere usata dai servizi meteorologici nazionali e dalla maggior parte della popolazione, anche se per scopi scientifici e tecnologici viene utilizzata l'unit\u00e0 di misura kelvin (SI).\nIn effetti, la temperatura dell'aria al suolo nella maggior parte delle aree abitate del pianeta tende a rimanere tra e : perci\u00f2, la scala Fahrenheit permette quasi sempre di indicare la temperatura senza bisogno del segno meno.\nAltre scale.\nAltre scale di temperatura sono: Newton (ca. 1700), R\u00f8mer (1701), R\u00e9aumur (1731), Delisle o de Lisle (1738), Celsius (1742), rankine (1859), Kelvin (1862) e Leiden (ca. 1894?)."}
{"id": "38860", "revid": "287204", "url": "https://it.wikipedia.org/wiki?curid=38860", "title": "Adolfo Consolini", "text": "\u00c8 stato uno dei pi\u00f9 grandi campioni del lancio del disco, vincitore di un oro olimpico a Londra nel 1948, tre volte primatista mondiale, per 17 anni detentore del record italiano. In oltre trent'anni di carriera disput\u00f2 453 concorsi, vincendone 375.\nBiografia.\nFiglio di agricoltori, Adolfo Consolini, detto \"Dolfo\", inizi\u00f2 a lavorare subito dopo le scuole elementari, per dare una mano nei campi di propriet\u00e0 della famiglia. A diciannove anni inizi\u00f2 a praticare atletica, e l'anno dopo esord\u00ec in una gara di getto del peso. Il suo talento fu subito evidente: i dirigenti della pi\u00f9 importante societ\u00e0 sportiva veronese, l'Istituzione Comunale Bentegodi, assunsero persino un bracciante per sostituirlo nell'azienda di famiglia, per permettergli di dedicare pi\u00f9 tempo agli allenamenti. Dagli anni cinquanta si sarebbe trasferito a Milano per vestire prima i colori della Pro Patria e poi del Gruppo Sportivo Pirelli che lo assunse dando vita ad una delle prime forme di sponsorizzazione di un atleta.\nNel 1937, anno d'esordio, Consolini vinse subito il titolo nazionale giovanile mentre l'anno successivo partecip\u00f2 agli europei di Parigi arrivando quinto. Nel 1939 vinse il suo primo titolo italiano assoluto: ne avrebbe vinti ben 15 in oltre vent'anni di carriera, l'ultimo nel 1960.\nAdolfo Consolini riusc\u00ec a continuare a gareggiare anche durante la seconda guerra mondiale. Nel 1941 stabil\u00ec il suo primo record mondiale con . Purtroppo il conflitto fece saltare ben due edizioni dei Giochi, quella del 1940 e quella del 1944, dove il discobolo italiano avrebbe potuto ottenere grandi risultati.\nNel dopoguerra Consolini ritocc\u00f2 altre due volte il primato mondiale: prima nel 1946, poi nel 1948.\nL'occasione olimpica arriv\u00f2 finalmente nel 1948 a Londra. Sotto la pioggia Consolini si disput\u00f2 la vittoria con il connazionale Giuseppe Tosi, che poco tempo prima gli aveva tolto il record italiano (ed europeo). Tosi era in testa dopo il primo turno, ma al secondo lancio Consolini riusc\u00ec a superarlo. Con l'aumentare della pioggia sembrava impossibile migliorare le prime misure, ma all'ultimo turno un discobolo statunitense sembr\u00f2 arrivare oltre i : qualche attimo di tensione per i due italiani, poi il lancio venne dichiarato nullo. Si realizz\u00f2 quindi l'unica doppietta italiana nel lancio del disco e dell'atletica italiana alle Olimpiadi: Consolini oro e Tosi argento. Al momento della premiazione, per\u00f2, non fu possibile celebrare la consegna delle medaglie con l'Inno di Mameli perch\u00e9 - si disse - il disco dell'inno era andato smarrito; Consolini e Tosi non si persero d'animo e accompagnarono l'alzabandiera cantando 'O sole mio, seguiti dal coro degli spettatori.\nConsolini gareggi\u00f2 anche alle successive Olimpiadi nel 1952. Aveva gi\u00e0 35 anni, a quei tempi un'et\u00e0 ragguardevole per un atleta. Non riusc\u00ec a conservare il titolo di campione olimpico, ma ottenne comunque una prestigiosa medaglia d'argento.\nSull'onda della fama, l'anno successivo a Consolini venne offerta una parte nel film \"Cronache di poveri amanti\", diretto da Carlo Lizzani, con attori Marcello Mastroianni e Antonella Lualdi. Rimase un'esperienza isolata che non ebbe seguito. In quell'anno Consolini, a Milano dove viveva abitualmente, si spos\u00f2 con Hanny Cuk (1952), giovane austriaca, da cui ebbe l'unico figlio Sergio (1956) che vive a Venezia e che a sua volta ha avuto un figlio di nome Andrea (1992).\nNonostante l'et\u00e0, Consolini, atleta longevo, continu\u00f2 a fornire prestazioni di altissimo livello. Nel 1954 vinse il suo terzo titolo europeo consecutivo, dopo quelli vinti nel 1946 e nel 1950. Nel 1956, alle soglie dei quarant'anni, partecip\u00f2 alle Olimpiadi di Melbourne, giungendo sesto in finale. Stesso piazzamento agli europei di due anni dopo a Stoccolma. Nel 1960, a quarantatr\u00e9 anni di et\u00e0, vinse il suo quindicesimo titolo italiano e partecip\u00f2 alla sua quarta Olimpiade, che quell'anno si teneva a Roma. Fu nominato Capitano della Nazionale italiana ed ebbe l'onore di pronunciare il Giuramento degli atleti all'apertura dei Giochi. Nella gara di lancio del disco si classific\u00f2 al diciassettesimo posto.\nPoich\u00e9 il regolamento della Federazione Italiana di Atletica Leggera prevedeva la fine dell'attivit\u00e0 agonistica a 45 anni, fu costretto a tesserarsi per la Societ\u00e0 Atletica Lugano dei fratelli Libotte, per la quale Societ\u00e0 continu\u00f2 a vincere in terra di Svizzera ed in Italia. L'ultima gara vinta da Consolini fu a met\u00e0 giugno del 1969 all'Arena di Milano, dove sbalord\u00ec tutti gli altri giovani atleti partecipanti e lo stesso pubblico e giornalisti. In quell'Arena di Milano, presente in tribuna con il figlio Sergio, assistette con commozione nel 1967 alla caduta del suo ultimo record, quello italiano che durava da 17 anni, ad opera di un giovane suo allievo, friulano, Silvano Simeon.\nNon abbandon\u00f2 mai lo sport perch\u00e9 mentre si allenava per prepararsi alle gare, seguiva gli atleti del Circolo Sportivo Pirelli sui campi della Bicocca a Milano. Fu colpito da un male incurabile verso la fine del 1969, quando era ancora in grado di lanciare il disco oltre 45 metri. Mor\u00ec il 20 dicembre 1969, a 52 anni, suscitando commozione tra gli sportivi ed appassionati italiani e di tutto il mondo. Riposa nella sua tomba, ideata dal maestro Bernardino (\"Dino\") Morsani di Rieti, nel cimitero del paese natale di Costermano, da dove si domina il lago di Garda. Ogni anno nel mese di dicembre si tiene una commemorazione alla quale continuano a partecipare le rappresentanze di Fidal, Medaglie d'oro e Azzurri d'Italia, CONI, Comune e Provincia di Verona, ex atleti e compagni di vita."}
{"id": "38863", "revid": "33689", "url": "https://it.wikipedia.org/wiki?curid=38863", "title": "Golfo", "text": "Un golfo \u00e8 un tratto di mare o di oceano che penetra in modo pi\u00f9 o meno accentuato tra la terraferma, con profondit\u00e0 prevalentemente non elevata. Chiamato anche rada, indipendentemente dalla forma, quando offre un sicuro riparo alle navi dai venti e dalle onde del mare, prende tale nome anche una rientranza artificiale creata appositamente per tale scopo e ha la tipica conformazione a ferro di cavallo, con l'apertura pi\u00f9 o meno stretta in rapporto alla sua lunghezza. \nSe l'imboccatura \u00e8 particolarmente stretta assume il nome di baia. Di solito i porti, soprattutto nell'antichit\u00e0, sono stati costruiti in rade naturali o in golfi, piuttosto che sulla costa senza nessuna protezione, dove erano presenti nelle vicinanze tali conformazioni naturalmente. Sull'entrata dei golfi in cui sono stati costruiti dei porti di solito sono presenti i fari che segnalano, durante le notti o il cattivo tempo, la via del porto alle navi.\nAlcuni dizionari associano esplicitamente la parola \"golfo\" al solo mare, mentre altri non specificano di quali acque si tratti, per cui potrebbe applicarsi o meno anche a un tratto di lago. Vi sono localit\u00e0 lacustri nel cui toponimo il termine \u00e8 adoperato, ad esempio il Golfo Borromeo nel Lago Maggiore."}
{"id": "38864", "revid": "547992", "url": "https://it.wikipedia.org/wiki?curid=38864", "title": "Seno", "text": ""}
{"id": "38865", "revid": "121081094", "url": "https://it.wikipedia.org/wiki?curid=38865", "title": "Sebastian Coe", "text": "Quattro volte olimpionico, \u00e8 anche autore di 12 record mondiali in gare di mezzofondo.\nLa sua rivalit\u00e0 con i connazionali Steve Ovett e Steve Cram domin\u00f2 il panorama del mezzofondo mondiale per gran parte degli anni ottanta.\nDopo la fine della carriera sportiva fu deputato conservatore alla Camera dei comuni e nel 2000 fu nominato Pari del regno con il titolo nobiliare di Barone Coe di Ranmore (Surrey); nel 2006 fu nominato Cavaliere dell'Ordine dell'Impero Britannico (KBE).\nFu presidente del comitato organizzatore dei giochi olimpici di e, dal 2015, \u00e8 presidente di World Athletics, la federazione mondiale d'atletica leggera.\nBiografia.\nSebastian Coe ha studiato economia e storia sociale alla \"Loughborough University\"; allenato dal padre, Peter Coe, che studi\u00f2 degli allenamenti specifici per il figlio, vinse il suo primo titolo seniores internazionale nel 1977, conquistando l'oro negli 800 metri piani ai Campionati europei indoor di San Sebasti\u00e1n (Spagna).\nLa sua prima gara contro Ovett, a Praga nel 1978, fu un 800 m nel quale nessuno dei due vinse. L'anno seguente ad Oslo (Norvegia), Coe stabil\u00ec i suoi primi record mondiali (negli 800 m e nel miglio). Una delle gare pi\u00f9 famose tra Ovett e Coe si svolse nel 1980 ai Giochi olimpici di Mosca, sui 1500 m piani.\nNel 1981 Coe stabil\u00ec i primati mondiali degli 800 metri, sia indoor che all'aperto. Quest'ultimo primato lo ottenne allo Stadio Artemio Franchi durante il meeting di Firenze con il tempo di 1'41\"73. Il suo record mondiale sugli 800 m rimase imbattuto fino all'agosto 1997, quando venne infranto dal danese Wilson Kipketer. Durante lo stesso anno miglior\u00f2 anche il record mondiale dei 1000 metri con il tempo di 2'12\"18 ad Oslo.\nCoe ritorn\u00f2 ai Giochi olimpici nel 1984, vincendo l'argento negli 800 m e l'oro nei 1500 m, stabilendo anche il nuovo record olimpico. Quest'ultima vittoria lo rese l'unica persona in grado di vincere due titoli olimpici nella specialit\u00e0.\nCoe divenne membro del parlamento per la circoscrizione di Falmouth and Camborne nel 1992, per il Partito Conservatore, ma perse il seggio nelle elezioni generali del 1997. Venne reso pari nel 2000, divenendo Lord Coe, barone di Ranmore.\nNel 2003 diventa membro della IAAF. Dopo aver guidato la campagna per la candidatura di Londra, dal 2005 \u00e8 presidente del LOCOG, il comitato organizzatore dei Giochi olimpici del 2012. Il 19 agosto 2015 viene eletto presidente della IAAF e nel settembre 2019 viene rieletto per un secondo mandato.\nSposato e divorziato, Coe \u00e8 anche padre di quattro figli."}
{"id": "38866", "revid": "287204", "url": "https://it.wikipedia.org/wiki?curid=38866", "title": "Paleoantropologia", "text": "La paleoantropologia (dal greco \u03c0\u03b1\u03bb\u03b1\u03b9\u03cc\u03c2, \"palai\u00f2s\" = \"antico\", \u1f04\u03bd\u03b8\u03c1\u03c9\u03c0\u03bf\u03c2, \"\u00e0nthropos\" = \"uomo\" e \u03bb\u03cc\u03b3\u03bf\u03c2, \"l\u00f2gos\" = nel senso di \"studio\") o paleontologia umana \u00e8 una disciplina dell'antropologia nata dallo studio dei resti fossili dell'uomo e dei tipi umani ormai estinti.\nOggi tale disciplina si integra anche con lo studio del clima, della flora, della fauna, della cultura materiale e delle credenze magico-religiose delle popolazioni scomparse.\nSpecie di ominidi.\nLa frammentariet\u00e0 dei ritrovamenti fossili, le condizioni di lavoro dei paleoantropologi e le dispute sulla validit\u00e0 delle varie datazioni, rendono l'elenco, consultabile nell'approfondimento, estremamente sensibile a frequenti e radicali cambiamenti. Tutte le date sono da intendersi con le approssimazioni relative ai diversi contesti di studio."}
{"id": "38868", "revid": "1884099", "url": "https://it.wikipedia.org/wiki?curid=38868", "title": "Scala Newton", "text": "La scala Newton \u00e8 una scala di temperatura inventata da Isaac Newton.\nStoria.\nAttorno al 1700, Newton studi\u00f2 le propriet\u00e0 del calore. \nElabor\u00f2 una prima scala di temperatura qualitativa, che comprendeva venti punti di riferimento: dall'\u00abaria fredda d'inverno\u00bb ai \u00abcarboni ardenti nel fuoco della cucina\u00bb. \nQuesto approccio, piuttosto crudo e pieno di problemi, non soddisfece Newton. Sapeva che la maggior parte delle sostanze si espandono se riscaldate, perci\u00f2 prese un contenitore di olio di lino e misur\u00f2 il cambiamento di volume che avveniva ai vari punti di riferimento della sua scala. Trov\u00f2 che un litro di olio di lino, misurato alla temperatura a cui la neve si scioglie, cresce fino a 1,0725 litri alla temperatura dell'acqua bollente.\nIn seguito a questi esperimenti defin\u00ec il \u00abgrado zero\u00bb come il punto di fusione della neve, e \u00ab33 gradi\u00bb come la temperatura dell'acqua bollente (in realt\u00e0 Newton parlava di calore e non di temperatura, nell'ambito di una terminologia e di una termodinamica primitive). \nChiam\u00f2 questo strumento termometro.\nLa \"scala Newton\" non trov\u00f2 in seguito applicazioni, se non per ispirare altri fisici che trovarono altre scale di misura, di maggior successo. \nL'unit\u00e0 della \"scala Newton\" \u00e8 pari a 100/33 (poco pi\u00f9 di tre volte) di un grado Celsius ed ha anche lo stesso zero della scala Celsius.\nQuindi la conversione (approssimata) \u00e8 molto semplice: la temperatura in gradi Newton \u00e8 la temperatura in gradi Celsius diviso per 3.\nIl simbolo utilizzato per indicare i gradi nella scala Newton \u00e8 \u00b0N.\nAltre scale.\nAltre scale di temperatura sono: R\u00f8mer (1701), R\u00e9aumur (1731), Fahrenheit (1724), Delisle o de Lisle (1738), Celsius (1742), Rankine (1859), kelvin (1862) e Leiden (circa 1894?). Notare che \"kelvin\" \u00e8 minuscolo perch\u00e9 \u00e8 un'unit\u00e0 SI, anche se si chiama col cognome di una persona."}
{"id": "38870", "revid": "125996846", "url": "https://it.wikipedia.org/wiki?curid=38870", "title": "Luigi Tenco", "text": "Insieme a Fabrizio De Andr\u00e9, Bruno Lauzi, Gino Paoli, Umberto Bindi, Giorgio Calabrese, i fratelli\nGian Franco e Gian Piero Reverberi e altri, fu uno degli esponenti della cosiddetta \"scuola genovese\", un nucleo di artisti che rinnov\u00f2 profondamente la musica leggera italiana a partire dagli anni sessanta. \u00c8 considerato da alcuni critici come uno dei pi\u00f9 grandi e talentuosi cantautori italiani di tutti i tempi. \nLa sua morte, avvenuta a soli 28 anni nell'albergo Savoy di Sanremo durante l'edizione del 1967 del Festival della canzone italiana, fu un evento di cronaca che segn\u00f2 indelebilmente il panorama musicale e culturale italiano, portando alla nascita del Club Tenco, che tutela la memoria dell'artista e della canzone d'autore.\nBiografia.\nInfanzia.\nLuigi nacque da una relazione extraconiugale della madre, Teresa Zoccola (1906-1977), appena separata dal marito e cameriera presso una famiglia di notabili molto benestante di Torino, la famiglia Micca. Rimane incerta l'identit\u00e0 del padre naturale, identificato alternativamente in Ferdinando Micca (1921-1983), il figlio sedicenne della famiglia stessa o Carlo Micca (1918-1985).\nLa madre Teresa scapp\u00f2 da Torino ancora incinta, per ritornare a Cassine (AL), nel Monferrato, sempre in Piemonte, il paese dove abitava precedentemente, nella casa di corso Garibaldi 10, dove partor\u00ec Luigi. Il neonato prese quindi il cognome del marito della madre, Giuseppe Tenco, il quale, tuttavia, mor\u00ec prima che lui nascesse a causa di un incidente nella stalla, il 21 settembre 1937. I due coniugi avevano gi\u00e0 un loro precedente figlio, Valentino (morir\u00e0 nel novembre del 1997). Ferdinando Micca, nel frattempo, aveva tentato di riconoscere suo figlio biologico gi\u00e0 subito, ma suo padre glielo imped\u00ec.\nFerdinando si sposer\u00e0 poi con un'altra donna, e non avr\u00e0 pi\u00f9 altri figli. Luigi Tenco trascorse la sua prima infanzia tra i paesi di Cassine, Maranzana e Ricaldone (i paesi originari della madre e dei nonni), ma scoprir\u00e0, qualche anno pi\u00f9 tardi, che Giuseppe Tenco non era il suo vero padre. La notizia, non solo sconvolse il ragazzo, ma causer\u00e0 l'allontanamento dei nonni Tenco (che erano ignari del fatto) dalla stessa famiglia materna di lui.\nGli inizi a Genova.\nIn questo teso clima di famiglia, mamma Teresa \u2014 grazie al sostegno economico dei propri genitori \u2014 nel 1948 si trasfer\u00ec con il piccolo Luigi ed il figlio pi\u00f9 grande Valentino in Liguria, a Genova Nervi, in una piccola villetta allora di propriet\u00e0 del padre Giovanni. Dopo un anno, Teresa cambier\u00e0 ancora residenza, aprendo un negozio di vini tipici piemontesi chiamato \"Enos\", in \nVia Rimassa, nel quartiere Foce di Genova. Madre e figli si trasferiranno ancora, prima in una casa di via Nizza, presso il quartiere Albaro di Genova, quindi in via Fratelli Canale, nel quartiere collinare di Genova-San Martino.\nTerminate le scuole medie presso la \"Giovanni Pascoli\", nel 1951 Luigi fu iscritto al Liceo Classico \"Andrea Doria\", che frequent\u00f2 solo un anno, per poi trasferirsi al Liceo Scientifico \"Galileo Galilei\", dove consegu\u00ec la maturit\u00e0 da privatista nel 1956. La madre, che nutriva grosse aspettative nei confronti del primogenito Valentino, prospettava anche per Luigi grandi progetti. Nel periodo finale del liceo, lo affid\u00f2 ad una maestra privata per delle ripetizioni, Sandra Novelli, dalla quale prender\u00e0 addirittura domicilio; sar\u00e0 la stessa Novelli ad introdurlo al pianoforte, che risulter\u00e0 essere per Tenco una passione inaspettata e un'attitudine naturale. Non solo il ragazzo mostrer\u00e0 un'innata predisposizione allo strumento, ma comincer\u00e0 a suonare ed esercitarsi, come autodidatta, in chitarra, clarinetto e sassofono. Luigi apparve molto pi\u00f9 intelligente e maturo rispetto alla sua et\u00e0: fondamentali saranno le sue frequentazioni e brillanti amicizie di quegli anni (1956-1959), come Ruggero Coppola e Pupi Gatto, presso il ritrovo in via Cecchi, a Genova (in particolare l'Igea bar). Tuttavia, la sua passione per la musica non fu vissuta molto bene in famiglia. Lo zio, Tino Tenco, dichiar\u00f2: \u201cLuigi aveva una memoria straordinaria, gli bastava leggere una cosa per ricordarla perfettamente. In seconda media risolveva con disinvoltura complicate equazioni differenziali. A me e alla mamma sembrava logico, inevitabile che proseguisse gli studi fino alla laurea. Sprecare un talento del genere ci appariva un delitto. Ce lo immaginavamo ingegnere, o professore di fisica e di matematica. A quell'epoca cantare non era affatto considerato un mestiere\u201d.\nNel 1956, per assecondare il desiderio della madre e del fratellastro Valentino, si iscrisse al corso di laurea in Ingegneria Elettrotecnica. Super\u00f2 il primo esame di Disegno Tecnico il 2 giugno 1957, riportando la votazione di 20/30, ma in seguito fall\u00ec due volte l'esame di Geometria Analitica e Proiettiva, con il professor Eugenio Giuseppe Togliatti e per due anni non sostenne pi\u00f9 esami. Nel 1959 decise di cambiare facolt\u00e0, e si iscrisse al corso di laurea in Scienze Politiche. Il 18 giugno 1960 sostenne l'esame di Geografia Politica ed Economica, superato con votazione 24/30. Il 27 giugno sostenne anche l'esame di Sociologia Generale, anch'esso superato con votazione 24/30. Poi non sosterr\u00e0 pi\u00f9 esami e abbandoner\u00e0 definitivamente gli studi, per dedicarsi completamente alla musica.\nLa scuola genovese.\nLa sua passione per la musica, incominciata gi\u00e0 da adolescente nel 1953 fondando il gruppo musicale \"Jelly Roll Boys Jazz band\" (composta da Danilo D\u00e8gipo alla batteria, Bruno Lauzi al banjo, Alfred Gerard alla chitarra ed egli stesso al clarinetto), lo fece esordire con alcuni brani cover di Nat King Cole e Kid Ory. Dopo la maturit\u00e0 scientifica, entr\u00f2 saltuariamente a far parte, come sassofonista del \"Modern Jazz Group\", del pianista Mario De Sanctis, e che vedeva fra i componenti anche un giovanissimo Fabrizio De Andr\u00e9 alla chitarra elettrica. Una particolare parentesi da citare fu la sua breve amicizia con De Andr\u00e9, consolidatasi quando quest'ultimo, nel 1960, attribu\u00ec a se stesso la canzone di Tenco intitolata \"Quando\", confessando di averlo fatto per conquistare le donne; sette anni pi\u00f9 tardi De Andr\u00e9 gli dedicher\u00e0, alla sua morte, la canzone \"Preghiera in gennaio\".\nNel 1957, Tenco fu chiamato da Marcello Minerbi (in seguito fondatore dei Los Marcellos Ferial e arrangiatore per Claudio Lolli in \"Aspettando Godot\") nel Trio Garibaldi, con Ruggero Coppola alla batteria e Minerbi al pianoforte; proprio per il trio, Tenco scrisse la sua prima canzone, la sigla di apertura dell'orchestra. Segu\u00ec, nel 1958, la costituzione del gruppo \"I Diavoli del Rock\", con Graziano Grassi, soprannominato Roy, alla batteria, e Gino Paoli alla chitarra.\nIl trasferimento a Milano.\nA partire dal periodo 1958-1959 circa, mamma Teresa e il figlio Valentino si trasferirono presso casa \"La Torre\" di \"Salita Bast\u00eca\", sulle colline di Recco, a circa 20\u00a0km da Genova, dove anche Luigi saltuariamente trascorrer\u00e0 alcuni periodi.\nTuttavia, nello stesso anno, il giovane musicista dovette trasferirsi a Milano, ospite, con l'amico Piero Ciampi, di Reverberi che, lavorando come arrangiatore alla Dischi Ricordi, lo introdusse come session man alle registrazioni di \"La tua mano\" di Gino Paoli e \"Se qualcuno ti dir\u00e0\" di Ornella Vanoni. Dalla casa di Reverberi si trasfer\u00ec, con Ciampi, alla \"Pensione del Corso\" di Galleria del Corso 1, dove alloggiavano anche Gino Paoli, Sergio Endrigo, Franco Franchi (il cantante, non l'attore), Bruno Lauzi e altri celebri artisti che, spesso, si esibivano al noto \"Santa Tecla Club\".\nNel periodo milanese riusc\u00ec a ottenere un contratto discografico con la Dischi Ricordi, in veste di cantante, e il suo esordio fu nel 1959 col gruppo \"I Cavalieri\", che gravitava intorno alla casa discografica Tavola Rotonda, sotto etichetta della Ricordi, da cui il nome, e del quale facevano parte Gian Franco Reverberi, Paolo Tomelleri, Enzo Jannacci e Nando de Luca. Qui incise un EP con quattro brani, \"Mai/Giurami tu/Mi chiedi solo amore/Senza parole\" (che vennero anche pubblicati suddivisi in due 45 giri), pubblicato a nome \u00abTenco\u00bb. Dopo questa incisione, Tenco adott\u00f2 gli pseudonimi di \"Gigi Mai\", \"Dick Ventuno\" e \"Gordon Cliff\", chiedendo allo stesso Nanni Ricordi di non apparire con il suo vero nome per non subire danni d'immagine, essendo studente di scienze politiche e iscritto al Partito Socialista Italiano. Come accadr\u00e0 a molti altri artisti e intellettuali italiani, considerati dagli intolleranti dell'epoca appartenenti a una certa \"sinistra\" eccessivamente contestatrice e rivoluzionaria, Tenco verr\u00e0 schedato e inserito nella cosiddetta \"lista nera\" del SIFAR, ritrovata poi nei cosiddetti \"fascicoli\".\nLa carriera.\nA maggio 1961 fu in gara con \"Una vita inutile\" alla \"Sei giorni della canzone 1961\", tuttavia non qualificandosi alla fase finale. Nell'estate 1961, Tenco part\u00ec per la sua prima tourn\u00e9e in Germania, in compagnia di Paolo Tomelleri, Gian Franco Reverberi, Giorgio Gaber e Adriano Celentano. Lo stesso autunno usc\u00ec il suo primo 45 giri, inciso come solista e con il suo vero nome, intitolato \"I miei giorni perduti\". Nel 1962 invece, cominci\u00f2 una breve esperienza cinematografica, con il film \"La cuccagna\", di Luciano Salce (con Donatella Turri tra gli interpreti), pellicola nella quale cant\u00f2 il brano \"La ballata dell'eroe\", composta dall'amico De Andr\u00e9. Il primo 33 giri di Tenco usc\u00ec proprio quell'anno: conteneva successi quali \"Mi sono innamorato di te\" e \"Angela\", ma anche \"Cara maestra\", che non fu ammessa all'ascolto dalla Commissione per la censura (per quest'ultimo brano fu allontanato dalle trasmissioni RAI per due anni). Sempre negli anni sessanta strinse un'amicizia importante con il poeta anarchico genovese Riccardo Mannerini.\nNel 1963 si ruppe l'amicizia con Gino Paoli, a causa della relazione di questi con la giovane attrice Stefania Sandrelli, che Tenco non approvava, perch\u00e9 anche lui aveva avuto, nel frattempo, un breve rapporto sentimentale con lei. Pare che Tenco avesse avuto questa relazione per tentare di salvare il matrimonio dell'amico il quale, a sua volta, aveva tentato il suicidio di recente sparandosi al torace, allontanandolo dalla giovane (anche se questa versione fu poi smentita dallo stesso Paoli in un'intervista del 2017). Poco prima Tenco aveva abbandonato la Dischi Ricordi, per passare alla Jolly. Nel settembre dello stesso anno, le sue canzoni \"Io s\u00ec\" e \"Una brava ragazza\" furono nuovamente bloccate dalla censura. Agli inizi del 1965, Tenco fa la sua seconda apparizione cinematografica, nel film musicale \"008: Operazione ritmo\", di Tullio Piacentini, distribuito con successo in tutta Italia.\nNello stesso anno (1965), dopo vari rinvii per motivi di studio, fu chiamato per il servizio militare obbligatorio nei \"Lupi di Toscana\" di Scandicci; dichiaratosi antimilitarista convinto, riusc\u00ec a terminare il servizio grazie a vari ricoveri ospedalieri dovuti a una forma di ipertiroidismo, riuscendo a congedarsi nel marzo 1966. Diviso tra Recco, Genova e Milano, il giovane Tenco si trasfer\u00ec infine a Roma, dove firm\u00f2 un contratto con la RCA Italiana. Nella capitale, incider\u00e0 il brano \"Un giorno dopo l'altro\", che diventer\u00e0 la sigla dello sceneggiato televisivo \"Il commissario Maigret\". Altri successi dell'epoca furono \"Lontano, lontano \" (in gara a Un disco per l'estate 1966), \"Uno di questi giorni ti sposer\u00f2\", \"E se ci diranno\", \"Ognuno \u00e8 libero\".\nA Roma conobbe la cantante italo-francese Dalida, con la quale ebbe una relazione, contemporanea forse a quella con un'altra ragazza, di nome Valeria, la quale, incinta, perse il figlio dopo che fu investita da un'automobile. Nello stesso periodo, Tenco collabor\u00f2 anche con il gruppo beat The Primitives, guidato da Mal, per i quali scrisse, in collaborazione con Sergio Bardotti, il testo italiano di due canzoni: \"I ain't gonna eat my heart out anymore\", che divent\u00f2 il grande successo italiano \"Yeeeeeeh!\", e \"Thunder 'n' Lightnin\", qui tradotta in \"Johnny no!\" e contenuta nell'album del gruppo \"Blow Up\".\nFestival di Sanremo 1967.\nNel 1967 si present\u00f2 (Fabrizio De Andr\u00e9 sostenne che non ne era affatto entusiasta, e che and\u00f2 controvoglia) al Festival di Sanremo con la canzone \"Ciao amore ciao\", cantata, come si usava a quel tempo, da due artisti separatamente (in questo caso si trattava dello stesso Tenco e di Dalida).\nIn realt\u00e0, il brano aveva inizialmente un altro testo e un altro titolo, \"Li vidi tornare\" (il provino con il testo originale venne pubblicato qualche anno dopo in un'antologia della RCA Lineatre), ma Tenco decise di modificare le parole originali di tono antimilitarista (\"\"dicevano domani / domani torneremo / Chiedevo alla gente / quando torneranno / la gente piangeva / senza dirmi niente\") per non incorrere nella censura, poich\u00e9 parlavano di alcuni soldati che partivano per la guerra e riprendevano in parte i versi della poesia di Luigi Mercantini \"La spigolatrice di Sapri\" sulla sfortunata spedizione di Sapri di Carlo Pisacane (\"Erano trecento / erano giovani e forti\"\"). Soltanto il ritornello (\"ciao amore, ciao amore, ciao\") era uguale. Il testo presentato invece era una canzone d'amore sul dramma dell\u2019Italia contadina costretta a urbanizzarsi. In qualche modo aveva ripreso le stesse tematiche di Pasolini (\"in un mondo di luci, sentirsi nessuno\"). Il brano di Tenco non venne apprezzato dalle giurie del Festival e non fu ammesso alla serata finale, classificandosi al dodicesimo posto. Fallito anche il ripescaggio, dove fu favorita la canzone \"La rivoluzione\" di Gianni Pettenati, pare che Tenco sia stato preso dallo sconforto. Gi\u00e0 poco prima di salire sul palco, la sera del 26 gennaio, Tenco parl\u00f2 con l'allora conduttore del Festival, Mike Bongiorno,\ne secondo Anselmi disse:\nE, a queste parole, Bongiorno rispose con le seguenti:\nL'esibizione di \"Ciao amore ciao\" da parte di Tenco fu condizionata dall'assunzione di un farmaco e di un alcolico (una grappa alle pere), tanto che lo stesso maestro Gian Piero Reverberi fece fatica a seguire il cantautore. La cognata Graziella, invece, dichiar\u00f2 che l'esecuzione lenta fu una scelta di Tenco stesso, in polemica con la versione di Dalida, da lui giudicata una \"marcetta\", e che ne aveva parlato nel pomeriggio a Reverberi, il quale per\u00f2 rifiut\u00f2 di cambiare l'arrangiamento. Tenco allora decise di fare per conto suo, eseguendo il brano con ritmo lento, a rischio di apparire fuori tempo. La stessa Dalida ebbe invece modo di lamentarsi dietro le quinte, pronunciando le seguenti parole: \"\u00abCos\u00ec mi rovina la canzone\u00bb\".L'eliminazione fu comunicata a Tenco mentre il cantautore stava dormendo su un tavolo da biliardo; appena saputo dell'eliminazione definitiva del suo brano, prima riconferm\u00f2 di volersi dedicare solo alla carriera di compositore e abbandonare quella di interprete, poi se la prese con Marcello Minerbi del gruppo Los Marcellos Ferial, imputandogli di essere stato colui che l'aveva introdotto nel mondo della musica e con l'amico Piero Vivarelli. A prendere con maggior filosofia l'eliminazione di \"Ciao amore ciao\" fu invece Dalida, che invit\u00f2 Tenco a un brindisi. Il cantante infine se ne and\u00f2 contrariato.\nI nastri dell'ultima esibizione (come di altri cantanti) di Luigi Tenco del 26 gennaio 1967 andranno perduti negli archivi RAI; rimasero solo fotografie, la registrazione filmata delle prove, e la registrazione audio originale fu recuperata in seguito grazie all'archivio radio.. Nel 2017 fu diffuso il filmato della puntata finale del 28 gennaio 1967 (dove non si fa cenno del suicidio del cantante), grazie a una registrazione estera recuperata tramite la diffusione in \"Eurovisione\".\nLa morte.\nDa quel momento le informazioni sono pi\u00f9 frammentate. Secondo l'ultima ricostruzione dei giornalisti Ragone e Guarneri, Luigi Tenco si rec\u00f2 nella sua stanza all'hotel Savoy, la 219, ed effettu\u00f2 due telefonate: la prima a Ennio Melis (capo della RCA) non ottenne risposta, la seconda a Valeria (sua presunta fidanzata dal 1964) ebbe buon esito. I due parlarono di progetti, di intenzioni da realizzarsi a breve, di rincontrarsi il giorno dopo e di partire per il Kenya, e Luigi Tenco \u2014 secondo quanto avrebbe riferito la stessa Valeria ad alcuni giornalisti nel 2002 \u2014 asser\u00ec di avere scritto dei fogli con nomi e cognomi denunciando \u00abfatti che vanno ben al di l\u00e0 della manifestazione\u00bb. La telefonata sarebbe terminata all'una di notte del 27 gennaio. Un'ora dopo, il corpo di Tenco verr\u00e0 ritrovato da Dalida nella stanza 219. Valeria riveler\u00e0 che, nel corso della telefonata ricevuta da Luigi nella notte del 26 gennaio, il cantante, visibilmente irritato, le aveva detto di voler tenere all\u2019indomani una conferenza stampa per denunciare la \"combine\" delle scommesse clandestine che incombeva sul Festival, facendo nomi e cognomi, e che avrebbe buttato gi\u00f9 due righe come pro memoria.\nI primi a rinvenire il cadavere furono, presumibilmente, il suo amico Lucio Dalla, e successivamente la stessa Dalida con cui, soltanto qualche ora prima, aveva cantato al Salone delle feste del Casin\u00f2 di Sanremo. L'ultimo a immortalare vivo il cantante fu il fotografo e giornalista Renato Casari, nella tarda serata; Tenco appare sorridente a una battuta del fotografo, ma con lo sguardo assente: l'originale di questa foto \u00e8 attualmente conservato nella casa del fotografo (scomparso il 17 novembre 2010 in una casa di riposo a Lecco), a Mandello del Lario. Il corpo riportava un foro di proiettile alla testa, l'entrata del foro era sulla tempia destra, quello d'uscita era sulla tempia sinistra. Apparentemente nessuno sent\u00ec lo sparo. Venne trovato un biglietto scritto a mano, che pi\u00f9 perizie grafologiche hanno poi consentito di attribuire allo stesso Tenco, contenente il seguente testo:\nQuesto fece subito pensare al suicidio come spiegazione della morte, tanto pi\u00f9 che Tenco aveva acquistato una pistola l'anno precedente per difesa personale. Tuttavia, per molti decenni, sono sussistiti dubbi: Tenco aveva inoltre sostenuto che poche settimane prima, a Santa Margherita Ligure, due automobili, dopo averlo speronato, avevano tentato di mandarlo fuori strada, senza alcun motivo apparente. Per questi e per altri motivi, dopo anni di pressioni esercitate da una parte della stampa e dal fratello Valentino, il 12 dicembre 2005, a trentotto anni dai fatti, la procura generale di Sanremo ha disposto la riesumazione della salma per effettuare nuovi esami (per la prima volta viene eseguita un'autopsia) che il 15 febbraio 2006 hanno confermato l'ipotesi del suicidio, chiudendo definitivamente il caso.\nLa famiglia, dopo il 2006, afferm\u00f2, tramite la nipote Patrizia Tenco, di condividere la tesi ufficiale come veritiera, considerando speculazioni le altre ipotesi. Anche i colleghi Bruno Lauzi, Gino Paoli e Ornella Vanoni (cos\u00ec come l'amico Fabrizio De Andr\u00e9) sostennero la tesi del suicidio come verosimile: Tenco era rimasto turbato dal tentativo di suicidio con arma da fuoco di Paoli stesso nel 1963, prima di rompere la loro amicizia, e negli ultimi giorni di vita aveva fatto allusioni a un \"epilogo drammatico\". Lauzi disse in seguito che Tenco, sebbene non fosse depresso, in momenti di sconforto gli aveva pi\u00f9 volte detto di volersi sparare. Inoltre la sera della morte era apparso stravolto anche prima di esibirsi, mentre dopo, secondo Ezio Radaelli, \"aveva lo sguardo strano di chi era gi\u00e0 in un altro mondo\". Paoli e la Vanoni (presente al Festival) affermano che, quella sera, per smaltire la delusione dell'eliminazione, Tenco avesse bevuto cognac o whisky e assunto di nuovo molte pastiglie di Pronox, un tranquillante appartenente alla classe dei barbiturici (nella stanza ne fu ritrovata una scatola vuota) che tra gli effetti indesiderati ha il possibile aumento di ideazione suicida, e che queste sostanze gli avessero causato uno stato di forte alterazione psicologica, tale da spingerlo al tragico gesto.\nIl 29 gennaio 1967 il cadavere fu trasferito a Recco per essere compianto dalla mamma Teresa e dal fratellastro Valentino; da l\u00ec, ancora un ultimo viaggio della salma presso i suoi luoghi d'infanzia, dove fu istituita una camera ardente nella casa degli zii di Ricaldone, in provincia di Alessandria. Tuttavia non vi fu partecipazione, n\u00e9 alla camera ardente n\u00e9 ai funerali, avvenuti a Ricaldone il 30 gennaio 1967. Luigi Tenco fu tumulato nel cimitero di Ricaldone.\nInfluenza culturale.\nLa rivoluzione artistica, culturale e sociale di Tenco fu riscontrabile nella volont\u00e0 di una profonda rottura con la musica tradizionale italiana e la necessit\u00e0 di trattare tematiche all'epoca all'avanguardia quali il sentimento umano nella sua crudezza, l'amore sotto le sue molteplici prospettive, le esperienze esistenziali, fino alla critica sociale come la politica, l'ideologia, i diritti della donna, la guerra e ai temi dell'emarginazione, con forti accenni individualisti e spesso ricollegandosi ai toni dell'esistenzialismo francese, spesso anticipando i temi del sessantotto.\nFabrizio De Andr\u00e9 ha pi\u00f9 volte espresso pubblicamente profonda stima e amicizia nei confronti di Tenco, arrivando a dichiarare che \"senza Tenco io non ci sarei stato\", e sottolineando il vuoto artistico che Tenco ha provocato con la sua morte.\nSecondo il poeta Salvatore Quasimodo, la musica di Tenco volle colpire a sangue il sonno mentale dell'italiano medio, oramai dormiente rispetto al cambiamento dell'emergente protesta della critica sociale ai dogmi e alle vecchie tradizioni della societ\u00e0.\nOmaggi.\nDiversi furono i tributi a Tenco nati nel corso degli anni da colleghi cantautori, amici, musicisti ed estimatori. Tra i pi\u00f9 interessanti e significativi:\n\"Signori benpensanti, spero non vi dispiaccia\"\n\"se in cielo, in mezzo ai Santi, Dio, fra le sue braccia,\"\n\"soffocher\u00e0 il singhiozzo di quelle labbra smorte,\"\n\"che all'odio e all'ignoranza preferirono la morte\"\n\"Ricordo un ragazzo dall'aria un po' triste\"\n\"di lui si diceva che era un poeta\"\n\"aveva da dire qualcosa di nuovo\"\n\"compr\u00f2 una chitarra e si mise a cantare.\"\n\"Caro, caro Tenco\"\n\"solo quando ci hai lasciato\"\n\"tanta gente ti ha capito\"\n\"ma niente \u00e8 cambiato...\"\n\"ora \u00e8 troppo tardi\"\n\"Nei suoi sogni cercava da sempre una donna ideale\"\n\"e voleva la banda e i cavalli al suo funerale\"\n\"E le notti d'inverno, rosse d'amore e di vino\"\n\"Confessava la donna che aveva e che avrebbe voluto!\"\n\"Un giorno di gloria almeno!\"\n\"\u00c8 morto un artista, e invece di piangere fanno festa!\"\nReinterpretazioni.\nMolti artisti hanno inciso nella propria discografia reinterpretazioni di Luigi Tenco. Di seguito un elenco di queste incisioni che non vuole essere esaustivo.\nAltra opera degna di nota \u00e8 la raccolta di cover \"Come fiori in mare - Luigi Tenco riletto\", pubblicata da Lilium / ExtraLabel / Virgin nel 2001 con la seguente scaletta:"}
{"id": "38874", "revid": "287204", "url": "https://it.wikipedia.org/wiki?curid=38874", "title": "Steve Ovett", "text": "Biografia.\nNato a Brighton, Steve Ovett da adolescente fu un atleta eccezionalmente talentuoso. Il suo primo titolo importante arriv\u00f2 nel 1973, quando vinse gli 800 m piani agli Europei juniores, cui segu\u00ec l'anno successivo a Roma, un argento ai Campionati europei. Vinse il titolo AAA negli 800 m piani dal 1974 al 1976, sui 1500 m piani nel 1979 e sul miglio nel 1980.\nOvett acquis\u00ec esperienza ai Giochi olimpici del 1976 quando corse nella finale degli 800 m piani, terminando quinto. Ai Campionati europei del 1978, vinse l'oro nei 1500 m e l'argento negli 800 m piani.\nOvett arriv\u00f2 alle Olimpiadi di Mosca del 1980 come favorito da molti per il titolo dei 1500 m piani. All'inizio del mese aveva stabilito un nuovo record mondiale sul miglio con il tempo di 3'48\"8 e due settimane dopo uguagli\u00f2 quello di Sebastian Coe sui 1500 m in 3'32\"1. Era imbattuto sui 1500 m piani e sul miglio da tre anni. La sua partecipazione agli 800 m doveva servire da test per i 1500 m.\nNella finale degli 800 m era solo in sesta posizione a met\u00e0 gara, ma si fece largo in mezzo al gruppo fino ad arrivare al secondo posto. A settanta metri dall'arrivo si port\u00f2 in testa tenendosi dietro Coe e successivamente staccandolo di tre metri. Nei 1500 m piani, disputati sei giorni dopo, fu Coe che lo rimont\u00f2 partendo da dietro e andando a vincere, mentre Ovett dovette accontentarsi del terzo posto.\nDopo i Giochi olimpici Ovett abbass\u00f2 il record mondiale dei 1500 m piani a 3'31\"36. Nel 1983 lo ritocc\u00f2 ulteriormente portandolo a 3'30\"77. In questa stessa specialit\u00e0 ai Mondiali di quell'anno giunse quarto.\nOvett tent\u00f2 di difendere il titolo olimpico degli 800 m piani ai Giochi olimpici del 1984. Combattendo contro una bronchite, si qualific\u00f2 a malapena per la finale, dove fin\u00ec ottavo. Dopo l'arrivo collass\u00f2 e trascorse due notti in ospedale. Ritorn\u00f2 per competere nei 1500 m piani. Correndo in quarta posizione all'inizio dell'ultimo giro, Ovett collass\u00f2 nuovamente, con forti dolori al petto e venne portato via in barella.\nNel 1986 vinse i 5000 metri piani ai Giochi del Commonwealth di Edimburgo. Non riusc\u00ec a partecipare ai Giochi olimpici di Seul del 1988 e decise di ritirarsi poco dopo."}
{"id": "38875", "revid": "124830116", "url": "https://it.wikipedia.org/wiki?curid=38875", "title": "Effetto Doppler", "text": "Leffetto Doppler \u00e8 un fenomeno fisico che consiste nel cambiamento apparente, rispetto al valore originario, della frequenza o della lunghezza d'onda \"percepita\" da un osservatore raggiunto da un'onda emessa da una sorgente che si trovi in movimento rispetto all'osservatore stesso. Se la sorgente e l'osservatore si muovono entrambi rispetto al mezzo di propagazione delle onde, l'effetto Doppler totale \u00e8 derivato dalla combinazione dei due movimenti. Perci\u00f2 ognuno di essi \u00e8 analizzato separatamente.\nStoria.\nL'effetto fu analizzato per la prima volta da Christian Andreas Doppler nel 1845. Procedette quindi a verificare la sua analisi in un famoso esperimento: si piazz\u00f2 accanto ai binari della ferrovia, e ascolt\u00f2 il suono emesso da un vagone pieno di musicisti, assoldati per l'occasione, mentre si avvicinava e poi mentre si allontanava. Conferm\u00f2 che l'altezza del suono era pi\u00f9 alta quando l'origine del suono si stava avvicinando, e pi\u00f9 bassa quando si stava allontanando, dell'ammontare predetto. Hippolyte Fizeau scopr\u00ec indipendentemente lo stesso effetto nelle onde elettromagnetiche nel 1848 (in Francia, l'effetto \u00e8 a volte chiamato \"effetto Doppler-Fizeau\").\nOsservazione diretta del fenomeno: la sirena e il treno.\nL'effetto Doppler si pu\u00f2 constatare ascoltando la differenza nel suono emesso dalla sirena di un mezzo di soccorso quando si avvicina e quando si allontana, oppure quella nel fischio di un treno in avvicinamento prima e in allontanamento poi. L'effetto \u00e8 tanto pi\u00f9 evidente quanto pi\u00f9 il mezzo \u00e8 veloce. L'effetto \u00e8 anche pi\u00f9 evidente quando l'oggetto o la fonte che emette il suono si trova vicino ad un osservatore.\nSpiegazione del fenomeno.\n\u00c8 importante notare che la frequenza del suono emesso dalla sorgente non cambia \"nel sistema di riferimento solidale alla sorgente\". Per comprendere il fenomeno, consideriamo la seguente analogia: se siamo fermi sulla spiaggia, vediamo arrivare le onde supponiamo ogni cinque secondi, quindi ad una determinata frequenza; se ora entriamo in acqua e navighiamo verso il mare aperto, andiamo incontro alle onde, quindi le incontriamo pi\u00f9 frequentemente (la frequenza aumenta), mentre se navighiamo verso riva, nella stessa direzione delle onde, la frequenza con cui le incontriamo diminuisce. Per fare un altro esempio: qualcuno lancia una palla ogni secondo nella nostra direzione. Assumiamo che le palle viaggino con velocit\u00e0 costante. Se colui che le lancia \u00e8 fermo e ogni palla \u00e8 alla stessa velocit\u00e0 media della prima, riceveremo una palla ogni secondo. Ma, se si sta invece muovendo nella nostra direzione, ne riceveremo un numero maggiore nel medesimo lasso di tempo (ovvero, a una frequenza maggiore), perch\u00e9 esse saranno meno spaziate. Al contrario, se si sta allontanando ne riceveremo di meno nell'unit\u00e0 di tempo. Ci\u00f2 che cambia \u00e8 quindi la frequenza \"nel sistema di riferimento del rilevatore\"; come conseguenza, l'altezza del suono percepito cambia.\nSe una sorgente che si sta allontanando sta emettendo onde con una frequenza formula_1, allora un osservatore stazionario (rispetto al mezzo di trasmissione) percepir\u00e0 le onde con una frequenza formula_2 data da:\nmentre se si sta avvicinando:\nformula_4\ndove formula_5 \u00e8 la velocit\u00e0 delle onde nel mezzo e formula_6 \u00e8 la velocit\u00e0 della sorgente rispetto al mezzo (considerando solo la componente nella direzione che unisce sorgente ed osservatore). In termini relativi si pu\u00f2 scrivere anche:\nQuesta formula \u00e8 equivalente a quella pi\u00f9 comunemente usata in spettroscopia nella misure astronomiche, per ricavare la velocit\u00e0 formula_8 di allontanamento di una sorgente di luce, sulla base dell'aumento della sua lunghezza d'onda, cio\u00e8 dello spostamento del suo colore verso il rosso (vedi figura in basso e \"voci correlate\", spostamento verso il rosso, spostamento verso il blu):\ndove c \u00e8 la velocit\u00e0 della luce nel vuoto e formula_10 con formula_11 lunghezza d'onda a riposo di una determinata riga di un dato elemento chimico, misurata precedentemente in laboratorio, e formula_12 lunghezza d'onda osservata come shiftata verso il rosso rispetto a quella a riposo.\nMoto della sorgente.\nConsideriamo un'onda sferica emessa da una sorgente puntiforme e la sua lunghezza d'onda formula_13(la distanza tra due fronti d'onda successivi che si trovano nella stessa fase, ad esempio due massimi).\nLa relazione che lega la frequenza formula_1, il periodo formula_15 e la velocit\u00e0 formula_5 di propagazione dell'onda vale:\nSe la sorgente \u00e8 in moto con velocit\u00e0 formula_18 rispetto all'osservatore (fermo), detto formula_19 l'angolo tra la velocit\u00e0 e la direzione verso l'operatore, e detta formula_20 la componente della velocit\u00e0 in direzione dell'osservatore, nel tempo formula_21, che passa tra un fronte d'onda e il successivo, la sorgente si avvicina all'osservatore di un tratto pari a formula_22. La distanza tra i due fronti, in direzione dell'osservatore, si accorcia di questa quantit\u00e0 e quindi la lunghezza d'onda percepita diventa minore e vale:\nSostituendo al periodo formula_21 la formula equivalente formula_25, si ricava:\ned anche:\nAnalogamente, passando alle frequenze, mettendo formula_28 al posto di formula_29 e formula_30 al posto di formula_31, si ricava:\ned anche:\nMoto dell'osservatore.\nUn'analisi simile per un osservatore in movimento e una sorgente stazionaria fornisce la frequenza osservata (la velocit\u00e0 dell'osservatore \u00e8 indicata come formula_35):\nIn questo caso l'osservatore in moto verso la sorgente riceve un numero maggiore di fronti d'onda nello stesso intervallo di tempo e percepisce una frequenza maggiore: pi\u00f9 precisamente, in un tempo pari a un secondo, l'osservatore in moto riceve, oltre al numero formula_37 di treni d'onda emessi dalla sorgente, anche un numero di treni d'onda pari a formula_38.\nFormula generale.\nIn generale, la frequenza osservata \u00e8 data da:\ndove formula_40 \u00e8 la velocit\u00e0 del ricevitore, formula_41 \u00e8 la velocit\u00e0 della sorgente, formula_5 \u00e8 la velocit\u00e0 del suono nel mezzo. Tutte le velocit\u00e0 sono positive se hanno lo stesso verso lungo cui si propaga l'onda, o negative se nel verso opposto.\nIl primo tentativo di estendere l'analisi di Doppler alle onde luminose fu fatto poco dopo da Fizeau. Ma le onde luminose non richiedono un mezzo per propagarsi, e un corretto trattamento dell'effetto Doppler per la luce richiede l'uso della relativit\u00e0 speciale (vedi effetto Doppler relativistico). Nel caso di onde meccaniche, come quelle sonore, il mezzo in cui le onde si propagano individua un sistema di riferimento privilegiato. C'\u00e8 perci\u00f2 una differenza fisica tra il caso in cui l'osservatore \u00e8 fermo e la sorgente in moto, e viceversa quello in cui la sorgente \u00e8 ferma e l'osservatore in moto. Per la luce, per\u00f2, tutti i sistemi di riferimento sono fisicamente equivalenti. Nell'espressione relativistica lo spostamento Doppler deve dipendere soltanto dalla velocit\u00e0 relativa della sorgente e dell'osservatore.\nApplicazioni.\nVita quotidiana.\nLa sirena di un'ambulanza inizier\u00e0 ad essere percepita pi\u00f9 alta del tono che ha da ferma, si abbasser\u00e0 mentre passa accanto all'osservatore, e continuer\u00e0 pi\u00f9 bassa del suo tono da ferma mentre si allontana dall'osservatore. L'astronomo amatoriale John Dobson ha descritto l'effetto in questo modo:\nIn altre parole, se la sirena si stesse avvicinando direttamente verso l'osservatore, il tono rimarrebbe costante (anche se pi\u00f9 alto dell'originale) fino a raggiungere l'osservatore, e salterebbe immediatamente ad un tono inferiore una volta che lo avesse oltrepassato (sempre che l'osservatore fosse ancora in grado di sentirla). Poich\u00e9, normalmente, la sirena passa ad una certa distanza dall'osservatore, la sua velocit\u00e0 radiale cambia continuamente, in funzione dell'angolo tra la linea di vista dell'osservatore e la velocit\u00e0 vettoriale della sirena:\ndove formula_41 \u00e8 la velocit\u00e0 della sirena rispetto al mezzo di trasmissione, e formula_45 \u00e8 l'angolo tra la direzione di moto della sirena e la linea di vista tra la sirena e l'osservatore.\nAstronomia.\nL'effetto Doppler, applicato alle onde luminose, \u00e8 fondamentale nella astronomia radar. Interpretandolo come dovuto ad un effettivo moto della sorgente (esistono anche interpretazioni alternative, ma meno diffuse), \u00e8 stato usato per misurare la velocit\u00e0 con cui stelle e galassie si stanno avvicinando o allontanando da noi, per scoprire che una stella apparentemente singola \u00e8, in realt\u00e0, una stella binaria con componenti molto vicine tra loro, e anche per misurare la velocit\u00e0 di rotazione di stelle e galassie.\nL'uso dell'effetto Doppler in astronomia si basa sul fatto che lo spettro elettromagnetico emesso dagli oggetti celesti non \u00e8 continuo, ma mostra delle linee spettrali a frequenze ben definite, correlate con le energie necessarie ad eccitare gli elettroni di vari elementi chimici.\nL'effetto Doppler \u00e8 riconoscibile quando le linee spettrali non si trovano alle frequenze ottenute in laboratorio, utilizzando una sorgente stazionaria. La differenza in frequenza pu\u00f2 essere tradotta direttamente in velocit\u00e0 utilizzando apposite formule.\nPoich\u00e9 i colori posti ai due estremi dello spettro visibile sono il blu (per lunghezze d'onda pi\u00f9 corte) e il rosso (per lunghezze d'onda pi\u00f9 lunghe), l'effetto Doppler \u00e8 spesso chiamato in astronomia spostamento verso il rosso se diminuisce la frequenza della luce, e spostamento verso il blu se l'aumenta.\nL'effetto Doppler ha condotto allo sviluppo delle teorie sulla nascita ed evoluzione dell'Universo come il Big Bang, basandosi sul sistematico spostamento verso il rosso mostrato da quasi tutte le galassie esterne. Tale effetto \u00e8 stato codificato nella legge di Hubble.\nL'effetto Doppler \u00e8 una prova inoltre della continua espansione dell'universo. Consideriamo infatti una stella: controllando la sua lunghezza d'onda noteremo che si sposta sempre di pi\u00f9 verso il rosso. Ci\u00f2 significa che la sua lunghezza d'onda \u00e8 aumentata e conseguentemente la stella \u00e8 sempre pi\u00f9 lontana da noi. Questo indica che l'universo \u00e8 in continua espansione e ogni elemento tende ad allontanarsi da tutto, allungando sempre di pi\u00f9 la sua lunghezza d'onda.\nIl radar.\nL'effetto Doppler \u00e8 anche usato in alcune forme di radar per misurare la velocit\u00e0 degli oggetti rilevati. Un fascio radar \u00e8 lanciato contro un oggetto in movimento, per esempio un'automobile, nel caso dei radar in dotazione alle forze di polizia di molti Paesi del mondo. Se l'oggetto si sta allontanando dall'apparecchio radar, ogni onda di ritorno ha dovuto percorrere uno spazio maggiore della precedente per raggiungere l'oggetto e tornare indietro, quindi lo spazio tra due onde successive si allunga, e la frequenza delle onde radio cambia in modo misurabile. Usando le formule dell'effetto Doppler si pu\u00f2 risalire alla velocit\u00e0 dell'oggetto. Questa tipologia di radar \u00e8 molto utilizzata per le previsioni meteorologiche perch\u00e9 permettono di individuare con precisione distanza, velocit\u00e0 e direzione dei fronti nuvolosi.\nMedicina.\nL'effetto Doppler \u00e8 anche usato in medicina per la rilevazione della velocit\u00e0 del flusso sanguigno. Tale principio infatti \u00e8 sfruttato dai Flussimetri Eco-Doppler (ADV, ovvero Acoustic Doppler Velocimeter), nei quali una sorgente di onde sonore, generalmente ultrasuoni, viene orientata opportunamente. Queste onde acustiche vengono poi riflesse con una nuova frequenza, a seconda della velocit\u00e0 vettoriale delle particelle sanguigne, rilevata e rielaborata in modo da ottenere tale misura di velocit\u00e0.\nUn'altra applicazione \u00e8 il laser Doppler imager, utilizzato in particolare per studi sull'angiogenesi, sulla disfunzione endoteliale, sulle ulcere cutanee, per la valutazione di prodotti farmaceutici o cosmetologici ad applicazione locale, per lo studio delle ustioni.\nMusica.\nEsistono strumenti musicali che sfruttano l'effetto Doppler per rendere particolari effetti onomatopeici; come ad esempio il tamburo a frizione rotante che in Romagna \u00e8 chiamato \u201cRaganella\u201d;. Per questo tipo di strumenti a Fabio Lombardi si devono le osservazioni sull'accentuazione della resa sonora per l'effetto Doppler: Quando il piccolo tamburo rotea, l'ascoltatore percepisce due picchi di frequenza modulati progressivamente ed alternativamente verso l'alto e verso il basso, per l'effetto sopra citato, e questo porta ad un suono simile al gracidare di rana da cui il nome dello strumento giocattolo."}
{"id": "38876", "revid": "2", "url": "https://it.wikipedia.org/wiki?curid=38876", "title": "Effetto doppler", "text": ""}
{"id": "38878", "revid": "125155946", "url": "https://it.wikipedia.org/wiki?curid=38878", "title": "Chick Corea", "text": "Vincitore di ben 25 Grammy Award, Chick Corea \u00e8 oggi ritenuto uno dei maggiori pianisti jazz, capace di adottare con gli anni uno stile molto personale di suonare il pianoforte, influenzato da musicisti come Domenico Scarlatti, Maurice Ravel ed il folclore popolare spagnolo. Oltre ad essere uno dei pi\u00f9 influenti e famosi tastieristi fusion, era considerato uno dei pi\u00f9 virtuosi utilizzatori di tastiere elettroniche, in special modo il Fender Rhodes, da lui sperimentato per la prima volta durante il periodo con Miles Davis. In tutta la sua vita artistica il suo modo di suonare il pianoforte \u00e8 stato molto influenzato dal suo passato \"elettrico\" con il grande trombettista.\nBiografia.\nI nonni paterni erano emigrato dal comune di Albi, in Calabria, quelli materni, da Messina. Il padre era nato per\u00f2 a Boston, cos\u00ec come la madre, il cui cognome era Zaccone. A dargli il soprannome di Chick, quando lo teneva sulle ginocchia da bambino, \u00e8 il nonno paterno.\nArmando Anthony Corea inizia a suonare negli anni sessanta con il trombettista Blue Mitchell, e con alcuni grandi della musica latino-americana come Willie Bobo e Mongo Santamar\u00eda.\nIl primo album che lo vede come leader \u00e8 \"Tones For Joan's Bones\", nel 1966 in quintetto con Woody Shaw alla tromba e Steve Swallow al contrabbasso.\nDue anni dopo pubblica \"Now He Sings, Now He Sobs\", entrato nella leggenda del jazz, in cui suona con Roy Haynes alla batteria e Miroslav Vitous al contrabbasso.\nVerso la fine degli anni sessanta, si unisce al gruppo di Miles Davis e compare su album importanti, come \"In a Silent Way\" e \"Bitches Brew\". Con questo gruppo sperimenta l'uso di strumenti elettronici, ed in particolare il Fender Rhodes, suonando le tastiere in contemporanea con Keith Jarrett. In seguito Corea, interessato ad alcuni progetti solisti, viene ritenuto da Davis abbastanza maturo per poter avere una propria band.\nAll'inizio degli anni settanta, Corea intraprende cos\u00ec alcuni progetti come leader. Tra il 1970 e il 1971, \u00e8 attivo nel gruppo Circle, un complesso jazz d'avanguardia in cui militano Anthony Braxton, Dave Holland e Barry Altschul. Nel 1971 fonda un'altra band, Return to Forever. Le prime incisioni dei Return to Forever hanno un suono brillante, caratterizzato dalla voce di Flora Purim, dal piano elettrico \"Fender Rhodes\" e dal flauto. Durante gli anni settanta, il gruppo si sposta su sonorit\u00e0 pi\u00f9 vicine alla musica rock. \nNel 1972 sposa la musicista Gayle Moran.\nNel 1974 il chitarrista Al Di Meola entra a far parte della band, e Corea intensifica l'uso dei sintetizzatori, in particolare il Moog e il Minimoog. \nNel 1975 l'album \"No Mystery\" con i Return to Forever vince il Grammy Award.\nNel 1976 l'album \"The Leprechaun\" vince un Grammy Award ed un brano dell'album intitolato \"Leprechaun's Dream\" il Grammy Award for Best Instrumental Arrangement.\nNel 1978 l'album \"Friends\" vince un Grammy Award.\nVerso la fine degli anni settanta, Corea inizia a collaborare con il vibrafonista Gary Burton, con il quale incide numerosi album. In particolare gli album \"Duet\" ed \"In Concert, Z\u00fcrich, October 28, 1979\" vincono il Grammy Award.\nNel 1993 si aggiudica la Targa Tenco per la canzone \"Sicily\", interpretata con Pino Daniele.\n\u00c8 stato fondatore e membro dei gruppi Chick Corea Elektric Band, con i quali vince un Grammy Award con l'album \"Light Years\", ed un Grammy Award con Chick Corea Akoustic Band.\nDa questi gruppi sono emersi sulla scena nuovi talenti, quali: John Patitucci, Dave Weckl, Eric Marienthal, Frank Gambale, Carlos Rios e Scott Henderson. \nInteressante anche il lavoro svolto con il progetto Touchstone e con musicisti come Avishai Cohen.\nNel 1998 partecipa all'album \"Like Minds\" di Gary Burton con Pat Metheny, Roy Haynes e Dave Holland (bassista) che vince un Grammy Award.\nNel 1999 l'album \"Now He Sings, Now He Sob\"s con Roy Haynes e Miroslav Vitous ha indotto il Grammy Hall of Fame.\nUno dei suoi pezzi pi\u00f9 famosi \u00e8 \"Spain\". L'album \"Corea.Concerto\" con la London Philharmonic Orchestra ha vinto il premio Grammy come miglior arrangiamento strumentale (per \"Spain for Sextet and Orchestra\") nel 2001.\nUltimamente ha composto, insieme a Mark Mancina, la colonna sonora del film \"La musica nel cuore\" di Kirsten Sheridan.\nNel 2004 il suo brano \"Matrix\" dell'album \"Rendezvous in New York\" vince un Grammy Award for Best jazz instrumental solo.\nNel 2007 il suo album \"The Ultimate Adventure\" vince un Grammy Award ed il brano \"Three Ghouls\" dello stesso album ha vinto il premio Grammy come miglior arrangiamento strumentale. Sempre nel 2007 vinse anche un Latin Grammy Awards con l'album \"The Enchantment\" con B\u00e9la Fleck.\nNel 2008 il suo album \"The New Crystal Silence\" con Gary Burton e la Sydney Symphony Orchestra vince un Grammy Award.\nNel 2010 il suo album \"Five Peace Band\" con John McLaughlin, Kenny Garrett, Christian McBride e Vinnie Colaiuta vince un Grammy Award.\nNel 2011 vince un Latin Grammy Awards con l'album \"Forever\" con Stanley Clarke e Lenny White.\nNel 2012 il suo brano \"500 Miles High\", tratto dall'album \"Forever\" con Stanley Clarke e Lenny White vince un Grammy Award for Best improvised jazz solo.\nNel 2013 il suo brano \"Hot House\", tratto dall'album \"Hot House\" con Gary Burton vince un Grammy Award for Best improvised jazz solo.\nNel 2015 il suo brano \"Fingerprints\" contenuto nell'album \"Trilogy\" vince il Grammy Award for Best Improvised Jazz Solo.\nMuore il 9 febbraio 2021 a 79 anni, a causa di una rara forma di cancro diagnosticatagli poco tempo prima. L'annuncio \u00e8 stato dato sulla pagina ufficiale di Facebook due giorni dopo.\nScientology.\nSotto i \"ringraziamenti speciali\", che \u00e8 possibile trovare in tutti i suoi album pi\u00f9 recenti, Corea menziona L. Ron Hubbard, fondatore di Scientology, che \"\u00e8 stato una continua fonte di ispirazione\". Nel 1968 Corea scopr\u00ec \"Dianetics\", la principale opera di Hubbard, e nei primi anni settanta svilupp\u00f2 un interesse per i romanzi di fantascienza di Hubbard.\nCorea ha dichiarato che Scientology esercit\u00f2 una profonda influenza sulla sua direzione musicale nei primi anni settanta:\nCorea ha realizzato alcune delle composizioni del suo album \"Return to Forever\" in collaborazione con Neville Potter, un amico che aveva conosciuto tramite Scientology. Alcuni degli altri realizzatori di \"Return to Forever\" hanno anche frequentato corsi in Scientology, e lo stesso nome Return to Forever fu, citando Corea, \"assolutamente influenzato dalla filosofia dello spirito di Hubbard.\"\nMolti dei suoi brani contengono riferimenti espliciti a Scientology e a varie opere di Hubbard. Per esempio, \"What Game Shall We Play Today?\" si riferisce al concetto filosofico di Scientology secondo cui la vita consiste di \"giochi\" nei quali l'obiettivo \u00e8 ricavare gioia e soddisfazione. Il suo album \"To the Stars\", del 2004, \u00e8 un poema in musica basato sull'omonimo romanzo di fantascienza di Hubbard. L'album The \"Ultimate Adventure\" \u00e8 anch'esso basato su un romanzo di Hubbard.\nCorea appare anche nel film di Scientology \"Orientation\", dove presenta una testimonianza su come Scientology lo abbia aiutato."}
{"id": "38882", "revid": "486946", "url": "https://it.wikipedia.org/wiki?curid=38882", "title": "Padre Pio", "text": ""}
{"id": "38884", "revid": "21371", "url": "https://it.wikipedia.org/wiki?curid=38884", "title": "7000 AC", "text": ""}
{"id": "38885", "revid": "22475", "url": "https://it.wikipedia.org/wiki?curid=38885", "title": "Serhij Bubka", "text": "In carriera \u00e8 stato campione olimpico del salto con l'asta a e per sei volte consecutive campione mondiale (dal 1983 al 1997). Ha stabilito per 35 volte il record mondiale della specialit\u00e0 (17 outdoor e 18 indoor); fino al 15 febbraio 2014 \u00e8 stato il detentore del record mondiale indoor con 6,15 m, superato prima dal francese Renaud Lavillenie con 6,16 m e successivamente dallo svedese Armand Duplantis con 6,17 m e 6,18 m; \u00e8 rimasto detentore del record mondiale outdoor con 6,14 m fino al 17 settembre 2020, superato dai 6,15 m saltati dallo stesso Duplantis al Golden Gala di Roma.\nBiografia.\nBubka inizi\u00f2 a dedicarsi al salto con l'asta all'et\u00e0 di nove anni. Nel 1978, quindicenne,si trasfer\u00ec a Donec'k con il suo allenatore Vitalij Petrov. Fu conosciuto dal mondo dell'atletica nel 1983 quando vinse ai Mondiali di Helsinki con la misura di 5,70 m.\nNegli anni seguenti Bubka stabil\u00ec dei nuovi standard per il salto con l'asta. Oltrepass\u00f2 i 6 metri, primo astista di tutti i tempi, il 13 luglio 1985 a Parigi. Questa altezza era stata per lungo tempo considerata irraggiungibile: nel corso della sua carriera, l'atleta superer\u00e0 questo muro per ben 43 volte. Bubka miglior\u00f2 il proprio record in molte occasioni ed un po' alla volta. Nel 1988 ottenne 6,06 m a Nizza e questo risultato aument\u00f2 la suspense sul fatto che potesse superare la soglia dei 6,10 m ai Giochi olimpici di Seul di quello stesso anno. Non raggiungendo quell'obiettivo in qualche modo deluse, ma vinse comunque la medaglia d'oro con 5,90 m.\nBubka miglior\u00f2 il record mondiale di 21 centimetri nell'arco di quattro anni tra il 1984 e il 1988, pi\u00f9 di quello che qualunque altro astista avesse ottenuto nei 12 anni precedenti. Fu il primo atleta a superare i 6,10 m nel 1991, prima al coperto, il 15 marzo a San Sebasti\u00e1n (Spagna), poi anche all'aperto, il 5 agosto a Malm\u00f6 (Svezia); in tali occasioni fu anche il primo uomo a superare la misura di 20 piedi (pari a 6,096 m).\nSorprendentemente Bubka non riusc\u00ec a salire sul podio ai successivi Giochi olimpici di Barcellona nel 1992. Stabil\u00ec il record mondiale outdoor di 6,14 m il 31 luglio 1994 al Sestriere in Italia, dopo che alcuni commentatori ne avevano gi\u00e0 predetto il declino. Nel 1996 Bubka si qualific\u00f2 per i Giochi olimpici di Atlanta (Stati Uniti d'America), ma un infortunio non gli permise di prendere parte alla gara.\nNel corso della propria carriera Bubka stabil\u00ec ben 35 nuovi record mondiali, 17 dei quali outdoor e 18 indoor. Quasi sempre i nuovi record furono miglioramenti del proprio stesso record. Dato che l'Unione Sovietica era solita offrire consistenti bonus monetari per ogni record mondiale stabilito dai propri atleti, molti sostengono che Bubka addirittura abbia volontariamente centellinato per anni le proprie possibilit\u00e0 per essere in grado di stabilire un nuovo record ad ogni evento successivo. Ma anche se ci\u00f2 fosse vero, il dominio assoluto di Bubka nella propria disciplina ebbe ben pochi eguali nella storia dello sport moderno.\nLe chiavi del successo di Bubka furono la sua velocit\u00e0 e la sua forza fisica. Questo gli permise di usare aste pi\u00f9 lunghe e rigide di quelle usate normalmente, ottenendo come risultato una migliore azione catapultante. Era anche famoso per la sua tecnica, impugnando l'asta pi\u00f9 in alto dei suoi avversari.\nVenne nominato miglior sportivo dell'Unione Sovietica per tre anni di fila, dal 1984 al 1986.\nDal 1999 \u00e8 membro del Comitato Olimpico Internazionale e dal 2001 \u00e8 vice presidente della World Athletics. Dal 2002, \u00e8 membro del parlamento ucraino ed \u00e8 impegnato su questioni riguardanti le politiche giovanili, la cultura fisica, lo sport e il turismo.\n\u00c8 il padre dell'omonimo tennista ucraino."}
{"id": "38886", "revid": "767487", "url": "https://it.wikipedia.org/wiki?curid=38886", "title": "George Duke", "text": "Pianista, tastierista jazz e R&amp;B, \u00e8 tra i pionieri del sintetizzatore nonch\u00e9 produttore di musica pop. Laureatosi al conservatorio di San Francisco nel 1967, \u00e8 noto, oltre che per le proprie produzioni, anche per le collaborazioni con musicisti come Frank Zappa.\nBiografia.\nInizia a suonare il piano a soli quattro anni dopo aver visto con sua madre un concerto di Duke Ellington. A sedici anni \u00e8 gi\u00e0 famoso negli ambienti liceali per aver suonato con varie band jazz. Il suo talento musicale prende spunto da grandi artisti di quel periodo come Miles Davis, Les McCann e Cal Tjader.\nNel 1967 si diploma al conservatorio di San Francisco dopo aver studiato trombone, composizione e contrabbasso.\nDopo il diploma fonda un gruppo jazz con l'allora giovanissimo Al Jarreau; in seguito Duke intraprender\u00e0 un \"master in composizione\" alla \"San Francisco State University\" e insegner\u00e0 in un corso di \"Jazz e Cultura Americana\" al \"Merritt Junior College\" di Oakland. In questo periodo inizia a pubblicare una serie di LP jazz con l'etichetta \"MPS\" ed inizia una collaborazione con il violinista Jean-Luc Ponty con cui fonder\u00e0 il \"George Duke Trio\".\nLe performance spettacolari di questo gruppo in luoghi altrettanto spettacolari come il \"Newport Jazz Festival\" attirarono l'attenzione di artisti come Cannonball Adderley, Quincy Jones e Frank Zappa.\nDuke ha quindi l'opportunit\u00e0 di lavorare con Miles Davis, The Mahavishnu Orchestra e Weather Report; nel 1969 incontra Frank Zappa e decide subito di entrare nella sua band, negli anni tra il 1969 e 1971 continua comunque a collaborare con artisti quali Adderley, Nancy Wilson, Joe Williams e Dizzy Gillespie.\nSempre in questo periodo incontra il bassista Stanley Clarke dando vita ad un proficuo sodalizio, inoltre accompagna nel loro primo spettacolo dal vivo il gruppo di Chick Corea.\nDal 1973 al 1976 Duke ritorna nella band di Zappa incontrando di nuovo il suo vecchio amico Jean-Luc Ponty.\nIn seguito si unisce al batterista Billy Cobham formando un gruppo fusion di notevole successo di cui uscir\u00e0 il disco \"Live on tour in Europe\" (con Scofield e Johnson).\nDal 1976 Duke si \u00e8 dedicato alla carriera solista e di produttore per molti noti artisti quali Anita Baker, Michael Bolton, George Benson, Dee Dee Bridgewater, Stanley Clarke, Larry Coryell, Paco de Luc\u00eda, Rickie Lee Jones, John McLaughlin, Marilyn Scott, Al Jarreau, Natalie Cole e Stevie Wonder.\nNel 2008 George Duke, partecipa come ospite, al progetto di Billy Cobham \"Drum 'n' voice 3\", album prodotto in Italia da Lino e Pino Nicolosi.\nIl 5 agosto 2013 muore all'et\u00e0 di 67 anni al St. John's Hospital di L.A. lasciando due figli, Rashid e John.\nRiferimenti e citazioni.\nIl duo francese Daft Punk ha usato un campionamento tratto dal brano \"I Love You More\" per \"Digital Love\", all'interno dell'album \"Discovery\"."}
{"id": "38888", "revid": "466539", "url": "https://it.wikipedia.org/wiki?curid=38888", "title": "Anatolia", "text": "L'Anatolia (dal greco antico \u2018dal luogo ove sorge il sole\u2019, e quindi \u2018Oriente\u2019, in quanto situata a est della penisola ellenica) \u00e8 una regione storico-geografica dell'Asia occidentale compresa nell'odierna Turchia. \nConosciuta fin dall'antichit\u00e0 anche come Asia Minore (o anche solo Asia in senso stretto), la penisola \u00e8 bagnata dal Mediterraneo a sud, dal mar Egeo a ovest, dal mar di Marmara a nord-ovest, dal mar Nero a nord, e presenta un territorio per lo pi\u00f9 montuoso, con al centro un vasto altopiano delimitato a nord dalla catena dei monti Pontici, e attraversato a sud da quella del Tauro.\nStoria.\nGrazie alla sua posizione strategica di comunicazione fra Asia ed Europa, l'Anatolia \u00e8 stata la culla di numerose popolazioni e civilt\u00e0 fin dall'et\u00e0 preistorica: insediamenti neolitici si trovano a \u00c7atal H\u00fcy\u00fck, \u00c7ay\u00f6n\u00fc, Neval\u0131 \u00c7ori, Hacilar, G\u00f6bekli Tepe e Mersin. Lo stesso insediamento di Troia risale al Neolitico, e continua fino all'et\u00e0 del ferro. Da qui sembrerebbe essere partita una popolazione che si insedi\u00f2 a Creta nel 2800 a.C.\nEt\u00e0 antica e Medioevo.\nLa penisola anatolica \u00e8 stata la culla di una moltitudine di civilt\u00e0 e di organizzazioni statali durante tutto il corso della storia dell'umanit\u00e0. Tra le varie civilt\u00e0 che vi si svilupparono nell'antichit\u00e0, ricordiamo gli Ittiti, i Frigi, i Traci, i Lidi, gli Armeni e gli Elleni (Greci). Incorporata negli Imperi persiano, \"persiano-macedone\" e romano, l'Anatolia segu\u00ec le vicissitudini di quest'ultimo, finch\u00e9 non fu invasa dalla stirpe tribale degli Oghuz, di etnia turca, a partire dall'XI secolo, a seguito della vittoria sull'esercito bizantino di Romano IV Diogene ottenuta nella battaglia di Manzicerta. Gli elementi turcomanni furono presto organizzati in gran parte sotto il vessillo dei turchi Selgiuchidi, i quali fondarono una fiorente e potente organizzazione statale con capitale Esfahan (i cosiddetti \"Grandi Selgiuchidi\") ed il Sultanato di Rum, entrambi distrutti nel corso delle grandi invasioni mongole. Altra struttura statale turca in Anatolia fu quella dei Danishmendidi.\nLa conquista ottomana.\nNel corso del XIV e del XV secolo gli Ottomani, anch'essi componenti della trib\u00f9 turca degli Oghuz, riuscirono a imporre la propria egemonia oltre che in Anatolia anche su parti sempre pi\u00f9 vaste del mondo bizantino e, successivamente, nella Penisola Balcanica: espansione coronata dalla conquista di Costantinopoli da parte del sultano Mehmet il Conquistatore (in turco \"Fatih Sultan Mehmet\") nel 1453.\nSotto i suoi successori l'Impero Ottomano continu\u00f2 una politica di espansione che lo port\u00f2 ad essere, alla met\u00e0 del XVI secolo, durante il regno del sultano Solimano il Magnifico, la prima potenza militare ed economica d'Europa e del bacino del Mediterraneo. Con Mehmet III (1566 - 1603) l'impero sub\u00ec tuttavia i suoi primi importanti insuccessi che, dal XVII secolo divennero la dimostrazione di una crescente e sempre pi\u00f9 ingovernabile crisi militare, economica e politica.\nSociet\u00e0.\nPopolazioni.\nFra le civilt\u00e0 che si sono succedute nel controllo della zona, ricordiamo antichi regni fondati da popoli anatolici come quello ittita, quello frigio, quello lidio, quello pontico; la regione fu interessata nei secoli anche dal dominio o dal passaggio di popoli iranici, dall'insediamento di genti traciche (i Bitini) e celtiche (i Galati), dalla colonizzazione e civilizzazione greca, dalla presenza armena, dal dominio romano e poi bizantino e infine dall'insediamento di genti turche a partire dall'XI secolo.\nLingua.\nA causa di questa commistione di popolazioni, nella regione si sono diffuse numerose lingue e ceppi linguistici: alcuni studiosi ipotizzano che l'Anatolia sia stato il centro di diffusione delle lingue indoeuropee verso l'Europa.\nOggigiorno l'Anatolia fa parte interamente della Turchia e i suoi abitanti parlano il turco, a causa dell'assimilazione conseguente alla conquista della regione da parte di genti turche che vi si insediarono a partire dall'XI secolo e in seguito al Genocidio armeno e la cosiddetta \"Catastrofe dell'Asia Minore\" nella prima met\u00e0 del XX secolo. Nonostante ci\u00f2, nella zona sud-orientale, presso i confini con Iraq e Iran, permane una forte minoranza di etnia e lingua curda.\nClima.\nConvivono tre distinte realt\u00e0 climatiche e conseguentemente vegetazionali: sulla fascia mediterranea si hanno estati anche molto calde e inverni miti con precipitazioni che si fanno copiose sui rilievi del Tauro maggiormente investiti dalle correnti umide mentre in diverse zone si registrano spiccati caratteri subtropicali.\nC'\u00e8 una vera differenza tra le regioni litoranee ed il retroterra, con regioni che sono ad altitudini maggiori. Il clima diventa pi\u00f9 estremo in Anatolia centrale ed orientale con estati calde e asciutte in cui le temperature possono arrivare , ed inverni freddi, nevosi a causa delle elevate altitudini; la primavera e l'autunno portano invece le piogge. La temperatura ad Ankara varia da a ; nell'interno Erzurum a metri di quota ha una temperatura media di con di precipitazioni.\nMusica.\nIl genere musicale pi\u00f9 popolare in Anatolia, \u00e8 il t\u00fcrk\u00fc, che viene suonato con il saz.\nEcosistemi.\nLa diversit\u00e0 topografica e climatica della enorme penisola anatolica ha generato una pari diversit\u00e0 di flora e fauna, distribuita su tutto il territorio in primis aree ricche di conifere e caducifoglie, ma all'opposto anche aree steppose e con principi di desertificazione."}
{"id": "38889", "revid": "453768", "url": "https://it.wikipedia.org/wiki?curid=38889", "title": "Romani", "text": ""}
{"id": "38890", "revid": "107831", "url": "https://it.wikipedia.org/wiki?curid=38890", "title": "Te\u00f3filo Stevenson", "text": "Biografia.\nNonostante le molteplici e allettanti offerte ricevute, non pass\u00f2 mai alla carriera professionistica, sia perch\u00e9 la legge cubana non prevede lo sport professionistico, sia per scelta personale. \u00c8 considerato, assieme a L\u00e1szl\u00f3 Papp ed al connazionale F\u00e9lix Sav\u00f3n, uno dei pi\u00f9 grandi pugili olimpici della storia.\n\u00c8 scomparso nel 2012 all'et\u00e0 di 60 anni a seguito di un infarto.\nCarriera agonistica.\nDopo la vittoria ai Giochi panamericani del 1971, Stevenson rappresent\u00f2 la sua nazione ai Giochi Olimpici di Monaco del 1972, eliminando clamorosamente nei quarti di finale la grande speranza bianca del pugilato americano Duane Bobick, che alla vigilia tutti davano per favorito nel torneo. A quel punto si spian\u00f2 la strada per la conquista della medaglia d'oro, ottenuta grazie al ritiro del suo avversario in finale, il rumeno Ian Alexe, a causa di un infortunio.\nNel 1974 vinse in casa il suo primo alloro ai mondiali dilettanti, nel 1975 conquist\u00f2 nuovamente il titolo panamericano e nel 1976 vinse il suo secondo oro ai Giochi di Montreal. In questa seconda occasione era gi\u00e0 divenuto un eroe nazionale a Cuba, e fu anche il momento in cui and\u00f2 pi\u00f9 vicino a firmare un contratto da professionista. I \"promoter\" statunitensi gli offrirono la somma di cinque milioni di dollari per sfidare il campione mondiale dei pesi massimi Muhammad Ali nella sua prima esibizione da professionista, il che lo avrebbe reso il secondo pugile a passare direttamente dalle olimpiadi al debutto da professionista con in palio la corona mondiale dei pesi massimi dopo Pete Rademacher. Ma Stevenson si rifiut\u00f2, chiedendo: \u00abCosa valgono cinque milioni di dollari, quando ho l'amore di otto milioni di cubani?\u00bb.\nLa tripletta riusc\u00ec anche nel quadriennio successivo con le vittorie al mondiale del 1978, ai Panamericani del 1979 e alle Olimpiadi di Mosca nel 1980, diventando il secondo pugile - dopo Papp - a vincere tre titoli olimpici nel pugilato. Alle Olimpiadi di Sydney 2000, F\u00e9lix Sav\u00f3n, anch'egli cubano, divenne il terzo pugile a riuscire nell'impresa.\nNel corso dei Campionati mondiali di pugilato dilettanti 1982 il grande pugile cubano, dopo 11 anni di vittorie consecutive, fu sconfitto dall'italiano Francesco Damiani e manc\u00f2 l'appuntamento con la medaglia. Stevenson avrebbe potuto vincere una quarta medaglia alle Olimpiadi di Los Angeles del 1984, ma Cuba fu coinvolta nel boicottaggio di quell'edizione deciso dall'Unione Sovietica, per rappresaglia contro il boicottaggio statunitense del 1980. Cuba e gli altri paesi socialisti non parteciparono alle Olimpiadi di Los Angeles e Stevenson non pot\u00e9 forse guadagnarsi il quarto oro olimpico.\nPrima del ritiro vinse per la terza volta i mondiali di pugilato del 1986, a Reno, nella categoria Supermassimi.\nNominato allenatore del programma cubano di pugilato dilettantistico, nel 1999 si cacci\u00f2 nei guai all'Aeroporto Internazionale di Miami quando, prima di imbarcarsi su un volo charter della United Airlines, che doveva riportare a casa la squadra nazionale cubana di pugliato, malmen\u00f2, a quanto si dice, un impiegato quarantunenne della compagnia, rompendogli i denti. Fu arrestato, ma poco dopo fu rilasciato e rispedito a casa.\nQuando si rifiut\u00f2 di diventare professionista e combattere contro Al\u00ec, la scena dei pesi massimi era vivace, con atleti del calibro di Ken Norton, Larry Holmes, George Foreman e Joe Frazier. Stevenson avrebbe certamente portato scompiglio nel mondo della boxe professionistica, e gli appassionati continuano a discutere sui possibili risultati di una sua ipotetica presenza in quell'epoca d'oro dei pesi massimi."}
{"id": "38894", "revid": "394", "url": "https://it.wikipedia.org/wiki?curid=38894", "title": "Papa Urbano VII", "text": "Biografia.\nGiambattista Castagna nacque a Roma da Costanza Ricci Giacobazzi. Per parte di madre egli era pronipote del cardinale Domenico Giacobazzi ed era quindi anche imparentato con il cardinale Cristoforo Giacobazzi. Il padre, Cosimo Castagna, era un nobile di Genova.\nIntrapresi gli studi ecclesiastici, Giambattista studi\u00f2 diritto civile e canonico dapprima all'Universit\u00e0 di Perugia e poi all'Universit\u00e0 di Padova, dove si laure\u00f2 \"in utroque iure\". Successivamente ottenne un dottorato all'ateneo di Bologna. Entrato al servizio della Curia romana, fu avvocato concistoriale e referendario dei tribunali della Segnatura Apostolica sotto il pontificato di Giulio III. Nominato prelato domestico di Sua Santit\u00e0, divenne datario del cardinale Girolamo Veralli durante la sua legazione in Francia, quindi arcivescovo di Rossano.\nIl 30 marzo 1553, a Roma, ricevette gli ordini minori e maggiori da Filippo Archinto, vescovo di Saluzzo e vicario di Roma. Il 4 aprile 1553 venne consacrato dal cardinale Veralli nel suo palazzo personale, assistito da Girolamo Maccabei, vescovo di Castro e maestro della Cappella pontificia, e da Pietro Affatato, vescovo di Accia.\nSeguirono incarichi diplomatici che lo portarono alla corte dei principali regni d'Europa. Nunzio in Spagna, dove rimase fino al 1572, celebr\u00f2 il battesimo della prima figlia femmina del re Filippo II, l'infanta di Spagna Isabella Clara Eugenia.\nNel concistoro del 12 dicembre 1583 venne nominato cardinale presbitero, ricevendo poi, il 9 gennaio 1584, la berretta cardinalizia e il titolo di San Marcello. Legato pontificio a Bologna nuovamente dall'8 ottobre 1584 al maggio del 1585, prese parte al conclave che in quello stesso anno elesse papa Sisto V, per poi venire nominato dal 19 novembre dell'anno successivo inquisitore generale del Sant'Uffizio.\nIl conclave del settembre 1590.\nAlla morte di Sisto V il Sacro Collegio dei Cardinali era formato da 67 membri, ma 13 cardinali non parteciparono al conclave; pertanto il nuovo papa fu eletto da 54 cardinali. Il conclave si svolse fra il 7 e il 15 settembre.\nIl pontificato.\nNel 1590 il cardinale Castagna prese parte al conclave che lo elesse poi pontefice, ma \u00e8 certo che la sua elezione al papato venne ampiamente supportata dalla fazione spagnola, proseguendo una tradizione che ormai tendeva nel voler preferire per l'elezione al soglio di Pietro rappresentanti della nobilt\u00e0 di curia piuttosto che membri di potenti famiglie romane. Venne scelto come successore di Sisto V, il 15 settembre 1590, proponendosi fin dall'inizio come fedele esecutore dei decreti tridentini e continuatore della politica restauratrice inaugurata dal suo predecessore.\nIl 18 settembre si ammal\u00f2 di malaria, che lo port\u00f2 alla morte poco prima della mezzanotte del 27 settembre dello stesso anno della sua elezione, prima ancora di essere stato solennemente incoronato. Data la sua improvvisa morte, gli venne ricavata una tomba nella basilica di San Pietro in Vaticano, con un'orazione funebre tenuta da Pompeo Ugonio. Il 21 settembre 1606 le sue spoglie vennero trasferite nella chiesa romana di Santa Maria sopra Minerva, ove aveva sede la Confraternita dell'Annunziata alla quale lo stesso Urbano VII, nelle sue disposizioni testamentarie, aveva lasciato scudi del proprio patrimonio personale.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "38896", "revid": "228587", "url": "https://it.wikipedia.org/wiki?curid=38896", "title": "Cuore (disambigua)", "text": ""}
{"id": "38897", "revid": "2128848", "url": "https://it.wikipedia.org/wiki?curid=38897", "title": "Johann Sebastian Bach", "text": "Considerato uno dei pi\u00f9 grandi geni nella storia della musica, le sue opere sono notevoli per profondit\u00e0 intellettuale, padronanza dei mezzi tecnici ed espressivi e per bellezza artistica. La sua fama \u00e8 dovuta all'ampio e magistrale utilizzo del contrappunto e all'organizzazione armonica e tematica delle sue opere e all'inclusione di temi e motivi sacri (specialmente dalla musica sacra del culto luterano) e profani, oltre che alla capacit\u00e0 di padroneggiare i diversi stili nazionali (principalmente lo stile tedesco, quello italiano e quello francese, che approfond\u00ec). \u00c8 considerato uno dei massimi maestri di forme musicali come il canone, la cantata e la fuga.\nBach nella sua vita fu polistrumentista (suonava sia strumenti a tastiera sia ad arco, anche se era noto principalmente come organista), musicista, insegnante di musica e soprattutto un compositore estremamente prolifico (l'indice delle sue opere, il \"Bach-Werke-Verzeichnis\" o BWV, supera il migliaio di titoli) sia di musica strumentale sia di musica vocale; compose per strumenti a tastiera decine di opere per organo (tra cui preludi, toccate, fughe, fantasie, sonate, adagi, concerti, i \"Preludi corali di Lipsia\", l\"Orgelb\u00fcchlein\"), clavicembalo (come il celeberrimo \"Clavicembalo ben temperato\", il \"Concerto italiano\" e le \"Variazioni Goldberg\") e per complessi orchestrali (ad esempio i \"Concerti brandeburghesi\"); dall'altra parte, oltre cento cantate, la \"Passione secondo Matteo\", l\"Oratorio di Natale\", la \"Messa in Si minore\", il \"Magnificat\" e la \"Passione secondo Giovanni\". L\"Offerta musicale\" da lui donata a Federico II di Prussia e l'incompiuta \"Arte della fuga\" sono oggi considerate tra le opere pi\u00f9 complesse e articolate della musica occidentale e due dei suoi vertici pi\u00f9 elevati. Compose sia musica sacra sia didattica sia assoluta e un ruolo marginale ha nella sua opera la musica profana e secolare.\nOper\u00f2 una sintesi mirabile fra lo stile tedesco (di cui erano stati esponenti, fra gli altri, Pachelbel e Buxtehude) e le opere dei compositori italiani (particolarmente Vivaldi, del quale trascrisse numerosi brani, assimilandone soprattutto lo stile concertante).\nLa sua opera costitu\u00ec la \"summa\" e lo sviluppo delle varie tendenze stilistico-compositive della sua epoca. Il grado di complessit\u00e0 strutturale, la difficolt\u00e0 tecnica e l'esclusione del genere melodrammatico, tuttavia, resero la sua opera appannaggio solo dei musicisti pi\u00f9 dotati e all'epoca ne limitarono la diffusione fra il grande pubblico, in paragone alla popolarit\u00e0 raggiunta da altri musicisti contemporanei come H\u00e4ndel o Telemann.\nDopo la sua morte, per motivi imputabili sia alle oggettive difficolt\u00e0 tecnico-esecutive sia al cambio nel gusto imperante, la sua opera fu sostanzialmente dimenticata per quasi un secolo, sebbene celebri compositori quali Mozart e Beethoven ebbero modo di conoscerne e apprezzarne lo stile. Nel 1829 l'esecuzione della \"Passione secondo Matteo\", diretta a Berlino da Felix Mendelssohn, riport\u00f2 alla conoscenza di un vasto pubblico la qualit\u00e0 elevatissima dell'opera compositiva di Bach, che \u00e8 da allora considerata il compendio della musica contrappuntistica del periodo barocco.\nA lui sono dedicati l'asteroide 1814 Bach, il cratere Bach e l'omonima maglia sulla superficie di Mercurio.\nBiografia.\nInfanzia e adolescenza (1685-1703).\nJohann Sebastian Bach nacque a Eisenach, in Turingia (allora parte del Sacro Romano Impero), il 21 marzo (31 marzo secondo il calendario moderno) del 1685 dalla famiglia di musicisti tedeschi pi\u00f9 nota ai suoi tempi, al punto che il cognome \"Bach\" nelle citt\u00e0 della Turingia era diventato sinonimo di \"musicista\": quando, nel 1693, alla corte di Arnstadt si rese vacante il posto di musicista di corte, il conte chiese urgentemente \"un Bach\". In zigano e nel dialetto di varie zone dell'Europa centrale \"bach\" assunse il significato di \"musicista ambulante\".\nSuo padre, Johann Ambrosius Bach, figlio di Christoph Bach, ricopriva a Eisenach la carica di musicista civico (\"Stadtpfeifer\"), ruolo che comportava l'organizzazione della musica a carattere profano nella citt\u00e0, ma anche la supervisione dell'attivit\u00e0 musicale nella chiesa locale, inclusa la direzione del lavoro dell'organista di chiesa. \u00c8 proprio dal padre che, probabilmente, Bach ricevette i primi rudimenti di violino e clavicembalo.\nBach discendeva da una famiglia di musicisti professionisti che andavano dall'organista, al musicista da camera nelle corti, includendo anche compositori. Era del tutto normale, per quel tempo, che i figli assistessero al lavoro dei loro padri, cercando di impararne l'arte. Probabilmente anche Bach inizi\u00f2 ripetendo la musica ascoltata in tenerissima et\u00e0 con gli strumenti che pu\u00f2 suonare un preadolescente.\nL'albero genealogico della famiglia Bach, dal titolo \"Ursprung der musicalisch-Bachischen Familie\" (\"Origine della famiglia musicale dei Bach\") venne compilato per la prima volta nel 1735 dallo stesso Johann Sebastian, che faceva risalire le origini della propria famiglia a Veit Bach, mugnaio proveniente dall'Europa orientale e appassionato suonatore di cetra, vissuto nella seconda met\u00e0 del XVI secolo. Alla fine si conteranno ben sette generazioni di musicisti, un record ancor oggi insuperato per una famiglia.\nLa data di nascita di Johann Sebastian, ultimo di sette figli, fu registrata nei documenti dell'epoca come 21 marzo e quella del battesimo (nella chiesa di S.Giorgio di Eisenach) come 23 marzo. Secondo il calendario gregoriano in uso attualmente, tali date dovrebbero essere indicate come 31 marzo e 2 aprile. La tradizionale data del 21 marzo continua tuttavia a essere largamente usata, spesso senza spiegazione, anche in testi autorevoli. La discrepanza \u00e8 dovuta al fatto che nella Germania protestante il calendario gregoriano si impose solo a partire dall'anno 1700.\nLa madre di Bach, Elisabeth L\u00e4mmerhirt, mor\u00ec nel 1694 e il padre mor\u00ec otto mesi dopo. Il giovane Bach si trasfer\u00ec dunque da un suo fratello maggiore, Johann Christoph Bach (1671-1721), organista presso la Michaeliskirche di Ohrdruf. Durante la permanenza nella casa di suo fratello, Bach continu\u00f2 a copiare, studiare e suonare musica. Johann Christoph fece conoscere a Johann Sebastian le partiture dei grandi compositori dell'epoca: Johann Pachelbel, Johann Jakob Froberger, Jean-Baptiste Lully, Louis Marchand, Dietrich Buxtehude.\nNel 1700 Johann Sebastian Bach vinse una borsa di studio per studiare presso la prestigiosa Scuola di San Michele a L\u00fcneburg, dove, oltre a perfezionarsi all'organo e al clavicembalo, probabilmente impar\u00f2 il francese e l'italiano. Inoltre studi\u00f2 teologia, latino, geografia e matematica. A quell'epoca risalgono le prime composizioni giovanili di Bach, come le partite diverse sopra \"O Gott, du frommer Gott\". Da L\u00fcneburg, Bach si rec\u00f2 diverse volte ad Amburgo, distante circa 50 chilometri, per ascoltare Johann Adam Reincken all'organo della Catharinenkirche, restaurato nel 1670. Inoltre, Bach and\u00f2 varie volte anche a Celle, distante 85 chilometri da L\u00fcneburg, per ascoltare l'orchestra francese del duca Giorgio Guglielmo di Brunswick-L\u00fcneburg e studiarne lo stile.\nDa Arnstadt a Weimar (1703-1708).\nNel gennaio del 1703, dopo aver fallito un'audizione come organista a Sangerhausen (in realt\u00e0 Bach super\u00f2 positivamente l'audizione, ma il principe Giovanni Giorgio di Sassonia-Weissenfels insistette affinch\u00e9 il posto venisse dato a un suo protetto), Bach venne assunto come musicista di corte nella cappella del duca Giovanni Ernesto III a Weimar, in Turingia.\nDurante la sua permanenza di sette mesi a Weimar venne invitato a inaugurare il nuovo organo nella chiesa di San Bonifacio ad Arnstadt. La chiesa originaria era bruciata in un incendio nel 1581 e venne ricostruita solo fra il 1676 e il 1683. Per vent'anni la chiesa rimase senza organo, che fu ultimato solo nel 1703. Il nuovo strumento era un organo a due manuali, dotato di ventidue registri e di un accessorio all'epoca molto apprezzato, il \"cymbelstern\": una ruota su cui sono montate delle campanelle. Quando il cymbelstern viene attivato, l'aria dell'organo fa girare la ruota, producendo un tintinnio continuo. L'inaugurazione, effettuata da Bach, pare abbia dato completa soddisfazione sia alle autorit\u00e0, sia al costruttore dello strumento.\nNell'agosto dello stesso anno Bach accett\u00f2 il posto di organista in quella chiesa, con uno stipendio relativamente buono. Questo incarico, per\u00f2, lo lasciava insoddisfatto e presto cominci\u00f2 a cercare altrove la sua fortuna.\nQui, il giovane Bach ebbe contrasti con gli studenti che lo dovevano coadiuvare alla \"Kirchenmusik\" come cantori o strumentisti; questi culminarono con un'aggressione subita da parte di un fagottista, che non aveva tollerato le pesanti critiche del musicista di Eisenach.\nIn autunno Bach si fece concedere un permesso di quattro settimane (diventate poi quattro mesi) e si rec\u00f2 a piedi a Lubecca, distante 400 chilometri, per ascoltare Dietrich Buxtehude presso la chiesa di Santa Maria. Bach si rese subito conto che le sfarzose rappresentazioni musicali di Buxtehude, di cui si parlava in tutta la Germania, dal vivo superavano di gran lunga l'immaginazione. Quell'anno Buxtehude organizz\u00f2 due \"Extraordinarien Abendmusiken\" il 2 e 3 dicembre: il \"Castrum Doloris\" per la morte di Leopoldo I e il \"Templum Honoris\" in onore del nuovo sovrano, Giuseppe I, utilizzando quaranta musicisti, disposti su quattro balconate, a formare un'orchestra di qualit\u00e0 eccezionale. Fra la prima e la seconda \"Abendmusiken\" vennero anche girate le sedie per permettere al pubblico, che aveva contemplato il monumento funebre eretto sul fondo della chiesa, di poter ammirare il busto del nuovo sovrano che troneggiava sull'altare, quasi in una rudimentale messa in scena.\nNon \u00e8 chiaro se Buxtehude e Bach si siano presentati: Johann Nikolaus Forkel, nella sua biografia bachiana, indica che Bach \u00abfu ascoltatore segreto di questo, ai suoi d\u00ec, famosissimo e davvero bravo organista\u00bb. La bizzarra ma inequivocabile definizione di ascoltatore segreto, un dettaglio che gli forn\u00ec Carl Philipp Emanuel Bach, il quale ascolt\u00f2 il racconto del viaggio a Lubecca direttamente da suo padre Johann Sebastian, fa supporre che i due non si siano incontrati. Johann Sebastian Bach, desideroso di apprendere \u00abi fondamenti della sua arte\u00bb, probabilmente prefer\u00ec ascoltare Buxtehude in segreto, nella navata della chiesa, senza salire in cantoria per presentarsi, in modo da poterne carpire i segreti del mestiere (artifici, tecniche di improvvisazione, passaggi di destrezza, combinazioni di registri), che forse Buxtehude custodiva gelosamente e non avrebbe rivelato.\nBach torn\u00f2 ad Arnstadt nel febbraio 1706, con quindici settimane di ritardo. I superiori della Bonifaciuskirche, dopo il suo ritorno, notarono che: \u00abDopo questo viaggio eseguiva stupefacenti variazioni sui corali e vi mescolava armonie estranee a tal punto da confondere i fedeli. In futuro, se vorr\u00e0 introdurre un \"tonum peregrinum\", dovr\u00e0 tenerlo per un tempo sufficientemente lungo senza passare troppo presto a un'altra tonalit\u00e0, n\u00e9, come ha iniziato a fare, suonare subito dopo un tonum contrarium\u00bb.\nNel 1707 gli fu offerto il posto come organista presso la chiesa di San Biagio a M\u00fchlhausen, che Bach accett\u00f2. Quattro mesi dopo il suo arrivo a M\u00fchlhausen spos\u00f2 sua cugina Maria Barbara Bach. A M\u00fchlhausen, dando prova di grande competenza nonostante la sua giovane et\u00e0, Bach propose un progetto per il rifacimento dell'organo, progetto che gli venne approvato. Gli venne solo bocciata la proposta di installare dei martelletti di metallo che, azionati dai tasti dell'organo, facevano suonare delle campanelle, che Bach affermava di voler montare per esaudire il desiderio di alcuni consiglieri parrocchiali. \u00c8 probabile, invece, che fosse Bach stesso a voler avere a disposizione questo particolare registro, che far\u00e0 poi montare sul suo organo a Weimar.\nWeimar (1708-1717).\nNel 1708, Bach ottenne il ruolo di organista di corte e, nel 1714, maestro di concerto (\"konzermeister\") di Guglielmo Ernesto di Sassonia-Weimar presso la corte ducale di Weimar. Qui ebbe modo non solo di suonare l'organo, ma anche di comporre musica per tale strumento e suonare un repertorio pi\u00f9 vario di musica da concerto in collaborazione con gli altri strumentisti della corte ducale.\nAffezionato alla musica contrappuntistica, Bach compose la maggior parte del suo vasto repertorio di fughe nel periodo di Weimar, dove godeva dell'amicizia e della protezione del principe Johann Ernst di Sassonia-Weimar, buon compositore. Probabilmente l'esempio pi\u00f9 noto \u00e8 costituito da \"Il clavicembalo ben temperato\", che include 48 tra preludi e fughe, una coppia per ciascuna tonalit\u00e0 maggiore e minore, un lavoro monumentale non solo per l'uso magistrale del contrappunto, ma anche per l'aver esplorato, per la prima volta, l'intera gamma tonale, la moltitudine delle scale, degli intervalli e delle tonalit\u00e0.\nCi\u00f2 era stato reso possibile per gli strumenti a tastiera dall'accordatura con i nuovi \"buoni temperamenti\" circolanti, come quelli di Andreas Werckmeister, e dalla moltitudine di modi espressivi che le piccole differenze tra i vari intervalli dettati dal nuovo temperamento rendevano possibili.\nNel 1713 il duca torn\u00f2 da un viaggio nei Paesi Bassi con una grande collezione di spartiti, molti dei quali di musica italiana. Bach fu particolarmente attratto dallo schema del concerto grosso all'italiana, caratterizzato dall'alternarsi del \"tutti\" (o \"ripieno\") dell'orchestra e del \"concertino\" degli strumenti solisti.\nNel maggio del 1714 venne ultimato l'organo nella cappella ducale. Le famose campanelle volute da Bach erano gi\u00e0 state montate nell'organo, anche se una prima serie dovette essere sostituita a causa di alcuni difetti di intonazione. Durante il soggiorno a Weimar, Bach inizi\u00f2 a lavorare sull\"Orgelb\u00fcchlein\" per suo figlio, Wilhelm Friedemann. Il \"libretto\" della musica organistica doveva contenere musica tradizionale con inni della chiesa luterana: lo scopo principale doveva essere quello di istruire gli studenti di organistica. In realt\u00e0 il lavoro, seppure incompleto, svolge due grandi temi nell'opera di Bach. In primo luogo mostra il talento per la didattica, e in secondo luogo il suo amore per la tradizione corale sia come formula in s\u00e9, sia come sorgente d'ispirazione.\nC\u00f6then (1717-1723).\nNel settembre del 1717 Bach si rec\u00f2 a Dresda, dove si verific\u00f2 un episodio di cui esistono diverse versioni. Secondo Johann Nikolaus Forkel, che riprende il necrologio scritto da Carl Philipp Emanuel, in citt\u00e0 Bach assistette a un concerto di Louis Marchand, celebre esecutore francese che fu anche organista di Luigi XIV. Successivamente, dietro pressione di Jean Baptiste Volumier, \"konzertmeister\" di Dresda che non aveva simpatia per Marchand, Bach gli invi\u00f2 una lettera proponendogli una battaglia all'organo: Bach si impegnava a improvvisare su qualsiasi tema proposto dal suo rivale francese a patto che questi, ovviamente, fosse disposto a fare altrettanto. L'incontro venne organizzato a casa del primo ministro von Flemming, ma Marchand non si present\u00f2. Sempre secondo Forkel gli venne allora mandato un messo a casa, il quale torn\u00f2 riferendo che Marchand aveva lasciato la citt\u00e0 in tutta fretta ed era tornato in Francia.\nInvece secondo Friedrich Wilhelm Marpurg, che afferma di aver sentito l'episodio raccontato da Bach stesso, un confronto diretto fra i due musicisti ebbe luogo, proprio durante il concerto di Marchand a Dresda. Quest'ultimo, secondo la versione di Marpurg, esegu\u00ec un'aria francese con variazioni che venne molto applaudita; a quel punto, Jean Baptiste Volumier invit\u00f2 Bach a esibirsi anch'egli al clavicembalo. Bach, dopo un breve preludio, riprese il tema dell'aria che Marchand aveva suonato prima, lo ripet\u00e9 interamente a memoria, incluse le variazioni, e improvvis\u00f2 altre dodici variazioni, pi\u00f9 difficili e brillanti di quelle di Marchand. Non contento del suo trionfo, Bach present\u00f2 a Marchand un tema che aveva annotato a penna e lo invit\u00f2 a una competizione all'organo, ma Marchand non volle rischiare una disfatta completa, part\u00ec da Dresda e torn\u00f2 in Francia.\nNon appena inizi\u00f2 a percepire le tensioni via via crescenti all'interno della corte ducale di Weimar, Bach inizi\u00f2 di nuovo a cercare un lavoro pi\u00f9 stabile, compatibile con i suoi interessi musicali. I rapporti col duca Guglielmo Ernesto di Sassonia-Weimar si deteriorarono bruscamente, e il duca fece addirittura arrestare Bach per quattro settimane, dal 6 novembre al 2 dicembre 1717, probabilmente a seguito di una accesa discussione in merito alla sua richiesta di congedo; la sentenza recitava testualmente: \"Nella sala di giustizia e per ordine di Sua Altezza Serenissima, \u00e8 stata decisa la messa agli arresti di Johann Sebastian Bach, Konzertmeister e Hoforganist (maestro dei concerti e organista di corte), in ragione del suo atteggiamento pertinace a voler ottenere un congedo ingiustificato\". Per tale motivo, Bach si trasfer\u00ec a C\u00f6then presso la corte del principe Leopoldo, dove prese servizio come maestro di cappella e direttore della musica da camera. Se \u00e8 pur vero che il principe Leopoldo, lui stesso musicista e grande estimatore del talento di Bach, lo pagava bene e gli garantiva una considerevole tolleranza su ci\u00f2 che componeva o suonava per lui, egli era calvinista e i severi principi di questa religione rifiutavano la musica liturgica eccessivamente elaborata: per questo motivo la maggior parte delle opere di Bach in questo periodo fu di natura secolare. I \"concerti brandeburghesi\", cos\u00ec come molta altra musica strumentale (tra cui le suite per violoncello solo, le sonate e partite per violino solo, la partita per flauto solo, le sonate per violino e clavicembalo e le suite per orchestra) sono frutto di questo periodo. Il 7 luglio 1720, mentre Bach era all'estero con il principe Leopoldo, sua moglie, Maria Barbara Bach, la madre dei suoi primi 7 figli, mor\u00ec improvvisamente. L'anno seguente Bach incontr\u00f2 Anna Magdalena Wilcke, una giovane cantante, e i due si sposarono il 3 dicembre 1721.\nIl 12 settembre 1720 mor\u00ec Heinrich Friese, organista della Jacobikirche di Amburgo, lasciando vacante il posto. Il 21 novembre, per la sua successione, i superiori della chiesa invitarono otto organisti, fra i quali anche Johann Sebastian Bach. L'audizione generale dei candidati venne fissata per il successivo 28 novembre, ma Bach non pot\u00e9 essere ascoltato in quanto, il giorno 23, dovette ritornare a C\u00f6then per i preparativi del compleanno del principe Leopoldo. I restanti candidati sostennero l'audizione il giorno 28 nella Jacobikirche, come previsto, ma ogni decisione fu rinviata prima al 12 dicembre, e poi al successivo 19. Il rinvio fu dovuto al fatto che i superiori della chiesa, a conoscenza dell'eccelsa bravura di Bach come organista, tale da escludere qualsiasi altro candidato, speravano che Johann Sebastian inviasse una lettera reclamando il posto, nonostante non avesse sostenuto l'audizione ufficiale del 28 novembre. La lettera arriv\u00f2, ma la risposta fu negativa, con una giustificazione di carattere economico e morale: nella Jacobikirche, infatti, era tradizione che l'eletto dovesse effettuare, a titolo di ringraziamento, una donazione in denaro alle autorit\u00e0 ecclesiastiche. In pratica, la carica veniva usualmente assegnata al miglior offerente.\nDopo il rifiuto di Bach la scelta cadde, il 22 dicembre, su Joachim Heitmann, il quale, il successivo 6 gennaio, vers\u00f2 nelle casse della chiesa la considerevole somma di 4.000 marchi. Johann Mattheson, a tal proposito, scriver\u00e0 nel 1728: \u00abQualche anno fa un grande virtuoso [...] si present\u00f2 come organista in una citt\u00e0 abbastanza importante. [...] Si present\u00f2 anche il figlio di un artigiano benestante, i cui preludi sembrarono pi\u00f9 belli grazie ai suoi talleri pi\u00f9 che alle sue dita, e cos\u00ec ebbe il posto\u00bb.\nPrima del suo ritorno a C\u00f6then, tuttavia, Bach tenne un concerto all'organo della vicina Catherinenkirche; a questa esibizione, che fu molto applaudita, assistette anche Johann Adam Reincken. In suo onore, Bach improvvis\u00f2 alcune variazioni sul corale \"An Wasserfl\u00fcssen Babylon\", che aveva sentito suonare anni prima dallo stesso Reincken. Al termine dell'esecuzione Reincken si avvicin\u00f2 a Bach dicendogli: \u00abCredevo che quest'arte fosse morta, ma vedo che vive ancora in voi!\u00bb.\nL'arrivo a Lipsia (1723).\nIl 5 giugno 1722 mor\u00ec Johann Kuhnau, direttore musicale della chiesa di San Tommaso a Lipsia. Il posto di Thomaskantor in quella chiesa era ambito da diversi musicisti di primo piano e il processo di valutazione dei candidati, da parte del consiglio municipale della citt\u00e0, fu piuttosto travagliato. Il 14 luglio il consiglio municipale inizi\u00f2 l'esame delle candidature per la nomina del suo successore. I nomi proposti furono sei: Johann Friedrich Fasch, Georg Lembke, Christian Friedrich Rolle, Georg Balthasar Schott, Johann Martin Steindorff e Georg Philipp Telemann..\nTelemann era molto stimato a Lipsia, dove era stato prima studente universitario, poi organista e direttore musicale dell'Opera fino al 1705. L'11 agosto il consiglio lo elesse all'unanimit\u00e0. Il 13 agosto Telemann ricevette l'investitura formale in municipio, ma il giorno dopo part\u00ec per Amburgo, dove si trattenne un mese, lasciando nell'incertezza le autorit\u00e0 di Lipsia. Il 25 settembre torn\u00f2 a Lipsia, fermandosi due settimane e chiedendo alle autorit\u00e0 di Amburgo di aumentargli lo stipendio. In caso di rifiuto si sarebbe fermato a Lipsia definitivamente. L'espediente funzion\u00f2, Telemann ottenne l'aumento richiesto, torn\u00f2 ad Amburgo e rese nuovamente vacante la carica a Lipsia.\nIl 23 novembre, riprese le selezioni, vennero proposti i nomi di Georg Friedrich Kauffmann e di Andreas Christoph Tufen. Il 21 dicembre si aggiunsero altri due nomi, Johann Christoph Graupner e Johann Sebastian Bach. Il 17 gennaio 1723 Graupner sostenne l'audizione di fronte al consiglio comunale, audizione che fu molto applaudita. Dopo di che Graupner torn\u00f2 a Darmstadt con la richiesta di dimissioni da porre al langravio locale, suo datore di lavoro. Quest'ultimo, tuttavia, neg\u00f2 il proprio beneplacito e Graupner dovette abbandonare l'idea di diventare \"Cantor\" a Lipsia. Bach venne allora eletto il 5 maggio 1723, e divenne 17\u00b0 \"Thomaskantor\".\nPresso la Biblioteca di Stato di Berlino \u00e8 conservato il verbale di una seduta del consiglio municipale di Lipsia, che riporta un intervento del consigliere Abraham Christoph Platz. Questi, a proposito della nomina di Bach, afferm\u00f2 che \"dal momento che non si poteva ottenere il meglio, si doveva accettare una soluzione mediocre\". Questa frase, citata fuori dal contesto in cui \u00e8 stata pronunciata, \u00e8 stata spesso interpretata come una lamentela perch\u00e9 le finanze municipali non consentivano di pagare musicisti ritenuti migliori di Bach, e ha alimentato la diffusa convinzione che, ai suoi tempi, Bach, pur famoso come organista, fosse assai meno stimato come compositore. Di fatto una larga parte delle sue opere ebbe a quel tempo diffusione solo locale, essendo stata destinata espressamente all'attivit\u00e0 delle istituzioni musicali che Bach stesso si trovava, di volta in volta, a dirigere.\nTuttavia, a una pi\u00f9 attenta lettura, l'immagine di un Bach ritenuto dai suoi contemporanei un musicista \"di secondo piano\" si rivela pi\u00f9 un mito romantico che una verit\u00e0 storica. I dati relativi alle condizioni contrattuali dei suoi impieghi a Weimar e a C\u00f6then, riportati da Christoph Wolff, dimostrano che Bach era considerato nelle corti tedesche uno dei musicisti pi\u00f9 eminenti. Wolff descrive dettagliatamente le diverse fasi della scelta del successore di Johann Kuhnau. Nelle citt\u00e0 tedesche il ruolo di cantor (diversamente dalla posizione di maestro di cappella in una corte) comportava considerevoli impegni didattici in varie discipline, oltre alla direzione delle attivit\u00e0 musicali: non a caso il \"Cantor\" di Lipsia afferiva alla Thomasschule, istituzione scolastica prima che musicale. Per questo motivo diversi consiglieri municipali non ritenevano le doti di virtuoso e di compositore criteri prioritari per la scelta, ma, anzi, tendevano a diffidare di candidati potenzialmente inclini a sacrificare gli impegni didattici in favore dell'attivit\u00e0 concertistica.\nBach era l'unico fra i candidati a non avere un titolo universitario, e, pur dimostrando un'ottima conoscenza del latino (dovette sostenere un esame di teologia in quella lingua), aveva prospettato di pagare una terza persona che insegnasse latino al suo posto. Nonostante ci\u00f2, l'esecuzione delle sue cantate a Lipsia aveva destato tale impressione che lo stesso consigliere Platz, rassegnato a non poter avere \"il meglio\" (cio\u00e8 un ottimo docente che fosse anche un ottimo musicista), si \"accontent\u00f2\" di un grande musicista poco incline all'insegnamento delle materie non musicali e vot\u00f2 a favore di Bach, che fu eletto all'unanimit\u00e0. Il parere di Platz, pertanto, non \u00e8 indicativo del prestigio di cui Bach godeva in quegli anni, ma solo dell'orientamento emerso nel consiglio municipale sul profilo del candidato ideale per quella carica. Nei ventisette anni che seguirono sorsero fra il consiglio municipale, le autorit\u00e0 religiose e lo stesso Bach non poche controversie in merito a quali compiti dovessero ritenersi prioritari per il \"Thomaskantor\" e, poco dopo la morte dello stesso Bach, il borgomastro Stieglitz ebbe occasione di ribadire il concetto: \"La scuola ha bisogno di un Cantor, non di un Capellmeister, ancorch\u00e9 ovviamente debba conoscere la musica\".\nLipsia (1723-1750).\nL'incarico di \"Cantor et Director Musices\" richiedeva non solo che egli insegnasse a cantare agli studenti della Thomasschule, ma che fornisse anche settimanalmente musica per le due chiese principali di Lipsia. Andando ben oltre le richieste, Bach si sforz\u00f2 di comporre una nuova cantata ogni settimana. Questa programmazione del lavoro, che tutto sommato era sostenibile dal momento che in pratica consisteva nello scrivere un'ora di musica ogni settimana, pur se in aggiunta ai pi\u00f9 ordinari compiti della scuola, si rivel\u00f2 per Bach talmente stimolante da indurlo a produrre musica realmente sublime, che \u00e8 stata conservata per la maggior parte.\nMolte delle cantate di questo periodo sono ispirate alle letture bibliche domenicali della settimana secondo il calendario liturgico evangelico e utilizzano, rielaborate in varie forme, le melodie degli inni luterani, dai quali la cantata stessa prende il titolo, come in \"Wachet auf! Ruft uns die Stimme\" e \"Nun komm, der Heiden Heiland\".\nPer i giorni delle solennit\u00e0 festive, quali il Natale, Venerd\u00ec santo e Pasqua, Bach scrisse cantate e oratori di particolare bellezza, come per esempio il \"Magnificat\" per il Natale, o di notevole complessit\u00e0 come la \"Passione secondo Matteo\" per il Venerd\u00ec santo. Il compositore stesso considerava la monumentale \"Passione secondo Matteo\" tra le sue opere migliori; nella sua corrispondenza si riferiva a quest'opera come alla sua \"grande Passione\" e ne prepar\u00f2 con attenzione un manoscritto autografo che richiedeva per la sua rappresentazione la partecipazione di tutti i musicisti disponibili nella citt\u00e0. La rappresentazione bachiana dell'essenza e del messaggio della cristianit\u00e0 nella sua musica religiosa \u00e8 cos\u00ec potente, accurata e bella, che in Germania il suo autore a volte viene considerato come un \"Quinto Evangelista\" e nel calendario liturgico luterano Bach \u00e8 commemorato nel giorno della sua morte, il 28 luglio.\nNel 1731 Bach pubblic\u00f2 una raccolta di sei partite con il nome di Clavier-\u00dcbung. In realt\u00e0 queste partite erano gi\u00e0 uscite separatamente nel 1726 ed era la prima opera che Bach giudicasse abbastanza compiuta per essere pubblicata. Nei successivi quindici anni uscirono altri volumi del Clavier-\u00dcbung, l'ultimo dei quali contiene una delle opere pi\u00f9 importanti di Bach: l'Aria con diverse variazioni. Stampate nel 1742, saranno chiamate \"Variazioni Goldberg\" dal nome dell'allievo di Bach: Johann Gottlieb Goldberg.\nA Lipsia assunse anche la direzione del Collegium Musicum: questa istituzione, fondata da Georg Philipp Telemann, ogni venerd\u00ec teneva dei concerti al Caff\u00e8 Zimmermann, concerti per i quali Bach compone diverse cantate di carattere non sacro, come la \"Cantata dei contadini\" e la \"Cantata del caff\u00e8\". Durante questo periodo, Bach compose il \"Kyrie\" e il \"Gloria\" della \"Messa in Si minore\" e, nel 1733, present\u00f2 lo spartito al re Augusto III di Polonia, sperando di convincere il sovrano a nominarlo compositore di corte. Bach complet\u00f2 poi il lavoro con l'aggiunta di \"Credo, Sanctus ed Agnus Dei\".A Lipsia, inoltre, Bach si trov\u00f2 a suo agio con i docenti dell'universit\u00e0; molti dei professori divennero padrini dei suoi figli e alcuni degli uomini di lettere e dei teologi in servizio all'universit\u00e0 fornirono i libretti per le sue cantate. Bach, negli ultimi anni della sua vita, ebbe una relazione di amicizia particolarmente redditizia sul piano artistico con il poeta Picander (autore di diversi testi per le cantate di Bach, e tra l'altro di quelli della \"Passione secondo Matteo\").\nNel 1747 Bach si rec\u00f2 alla corte di Federico II di Prussia a Potsdam, dove il re invent\u00f2 sul momento un tema al clavicembalo e sfid\u00f2 Bach a improvvisare una fuga basata sul suo tema. Bach improvvis\u00f2 una fuga a tre voci, poi invi\u00f2 al re l\"'Offerta musicale\", un'opera che consiste in fughe, canoni e un trio, tutte composte sul tema ideato dal sovrano. \"L'arte della fuga\", pubblicata postuma, \u00e8 da molti ritenuta incompiuta. Tuttavia alcuni studiosi, fra i quali l'organista e clavicembalista Gustav Leonhardt, mettono in dubbio questa teoria, avanzando l'ipotesi che Bach l'avesse invece completata, iniziando subito dopo a lavorare alla famosa Fuga a tre soggetti (normalmente inclusa nel corpus dell'Arte della Fuga), questa s\u00ec rimasta incompiuta, la quale per\u00f2 sarebbe da considerarsi estranea all'intera opera. Numerose sono le argomentazioni e gli indizi che avvalorerebbero queste ipotesi. \"L'arte della fuga\" si compone di 18 fughe e canoni complessi basati sopra un tema semplice. Questo lavoro \u00e8 spesso citato come la somma delle massime tecniche polifoniche. Nello stesso anno entr\u00f2 a far parte della \"Correspondierende Societ\u00e4t der musicalischen Wissenschaften\", una societ\u00e0 di studi musicali fondata, fra gli altri, da Lorenz Christoph Mizler.\nBench\u00e9 Bach non abbia lasciato trattati o testi didattici (diversamente dal figlio Carl Philipp Emanuel e da altri musicisti come Johann Joachim Quantz), la sua dedizione per la didattica \u00e8 stata senz'altro notevole: non ci fu praticamente nessun periodo in cui non avesse studenti e apprendisti a tempo pieno con s\u00e9; a volte persino studenti privati andavano a studiare a casa di Bach. Tra questi, anche notabili come Johann Friedrich Agricola, che, nel necrologio redatto nel 1750 insieme a Carl Philipp Emanuel Bach, scrisse: \u00abSe mai compositore seppe mostrare la polifonia nel suo massimo splendore, fu certamente il nostro compianto Bach. [...] Nessun altro mostr\u00f2 mai tante idee ingegnose e inusuali quanto lui in brani tanto complessi da sembrare nelle mani di chiunque altro aridi esercizi di stile\u00bb. Ancora oggi gli studenti di tutti o quasi gli strumenti musicali incontrano le opere di Bach molto presto nei loro studi e spesso rivisitano con maggiore attenzione quelle tecnicamente pi\u00f9 impegnative durante tutta la loro carriera.\nLa morte (1750).\nBach godette di buona salute per la maggior parte della sua vita, nonostante fosse un accanito fumatore di pipa. Questa abitudine, molto comune negli uomini del tempo, non ebbe ripercussioni rilevanti sulla sua salute. Un problema serio, invece, era costituito dalla vista: Bach era sempre stato miope, ma nel 1750 ebbe un forte peggioramento della capacit\u00e0 visiva associato a un dolore persistente proveniente posteriormente agli occhi.\nNel giro di pochi mesi perse completamente la vista e la voce di una sua imminente dipartita si diffuse per la citt\u00e0. Il 2 giugno Heinrich von Br\u00fchl scrisse a uno dei borgomastri di Lipsia per chiedere che il suo direttore musicale, Gottlob Harrer, sostenesse un'audizione \"per il futuro posto di \"cantor\" della Thomasschule nel caso il \"director musices\" Bach passasse a miglior vita\".\nVerso marzo del 1750 fu di passaggio a Lipsia un uomo che fece nascere nuove speranze: si trattava di John Taylor, oculista inglese specializzato negli interventi chirurgici agli occhi. Charles de Brosses, presidente del parlamento di Digione, riferendosi a un pernottamento a Lione durante il quale, nel 1739, conobbe questo Taylor, scrisse: \"Mi divertii, durante la sosta, ad assistere alla singolare operazione di un medico inglese di nome Taylor, il quale leva il cristallino degli occhi conficcando nella cornea, cio\u00e8 nel bianco, un ferretto a punta lungo mezzo piede. L'operazione, che si chiama alzare, o meglio, abbassare la cataratta, \u00e8 veramente curiosa e fu eseguita con molta abilit\u00e0 da quell'uomo, il quale, per\u00f2, mi parve un ciarlatano\".\nBach venne operato il 28 marzo e il 7 aprile, ma l\u2019intervento non and\u00f2 a buon fine e non consent\u00ec il recupero della vista, a causa della presenza di disturbi circolatori che impedivano le normali condizioni interoculari per effetto di un\u2019ipertensione arteriosa. Oggi si potrebbe supporre che Bach avesse un glaucoma, contro il quale la medicina dell'epoca non poteva fare nulla.\nIl 18 luglio Bach riacquist\u00f2 improvvisamente la vista (Alain B\u00e9chetoille, oculista, segnala che talvolta accade, nei soggetti anziani, che si verifichi un abbassamento spontaneo del cristallino a seguito del rilassamento di alcuni legamenti. Forse \u00e8 ci\u00f2 che accadde a Bach quel giorno: alcuni legamenti, che le operazioni di Taylor avevano solo imperfettamente reciso, si sarebbero staccati restituendogli la vista), ma dopo pochi minuti venne colpito da un ictus.\nBach mor\u00ec la sera del 28 luglio 1750 all'et\u00e0 di 65 anni: la morte avvenne per collasso cardiocircolatorio, ma le cause non sono del tutto chiare. Alcune ricerche accennano anche a disturbi classificabili come diabete mellito; molti storici, per\u00f2, attribuiscono la causa principale della morte di Bach a una batteriemia causata dagli interventi chirurgici agli occhi, probabilmente effettuati con attrezzatura non sterile.\nLa sua eredit\u00e0 venne valutata in 1159 talleri e comprendeva cinque clavicembali, due clavicembali-liuto, tre violini, tre viole, due violoncelli, una viola da gamba, un liuto e una spinetta e 52 \"libri sacri\" (molti dei quali di Martin Lutero, Muller e Pfeiffer). La maggior parte della musica di Bach che \u00e8 giunta fino a noi \u00e8 passata attraverso i suoi figli, che preservarono la maggior parte di quello che Carl Philipp Emanuel Bach chiamava il \"vecchio archivio Bach\" dopo la morte del padre.\nSepoltura ed esumazione.\nLa salma di Bach fu inumata a Lipsia, vicino alla chiesa di San Giovanni. Nel 1894, quando la chiesa dovette essere abbattuta, si decise di riesumare i resti del compositore. Dai registri della chiesa si sapeva che Bach riposava in una bara di quercia e l\u2019identificazione del suo corpo non fu particolarmente difficile. Le ossa vennero ricomposte e trasferite all'interno della chiesa di San Tommaso, dove riposano tuttora.\nNel 2008 un gruppo di ricercatori e anatomopatologi tedeschi, partendo da una copia del teschio realizzata nel 1894, ha ricostruito al computer il volto di Bach. La direttrice dei lavori Caroline Wilkinson, del centro di medicina legale, ha spiegato che prima \u00e8 stata effettuata una scansione laser del cranio: l'operazione ha permesso al computer di ricreare la muscolatura del compositore. Successivamente \u00e8 stata fatta una ricostruzione della struttura ossea per determinare la morfologia precisa del volto. Il risultato del lavoro \u00e8 ora esposto presso la casa natale di Bach a Eisenach.\nMatrimoni e figli.\nIl 17 ottobre 1707 Bach spos\u00f2 una sua cugina di secondo grado, Maria Barbara Bach. Da questo matrimonio nacquero sette figli (tre dei quali morti infanti):\nRimasto vedovo il 7 luglio 1720, Bach si rispos\u00f2 l'11 dicembre 1721 con Anna Magdalena Wilcke. Da questo matrimonio nacquero tredici figli (sei dei quali morti infanti e una a cinque anni):\nIn totale, dunque, Bach ebbe venti figli da due matrimoni. Di questi, Johann Gottfried Bernhard Bach fu l'unico a non sopravvivergli pur avendo raggiunta la vita adulta; egli, come anche il primogenito maschio Wilhelm Friedemann, Carl Phillip Emmanuel (il \"Bach di Amburgo\"), Johann Christoph Friedrich e Johann Christian (detto \"il Bach di Londra\"), aveva seguito le orme del padre ed era diventato un musicista. Anche Gottfried Heinrich aveva talento per la musica, ma una disabilit\u00e0 che lo colp\u00ec da giovane gli imped\u00ec di sviluppare le proprie potenzialit\u00e0.\nOpere.\nL'opera omnia di Bach (J. S. Bachs Werke) venne pubblicata a Lipsia dalla Bach-Gesellschaft (1851-1899) in 46 volumi. Nel 1954, a cura dello Johann-Sebastian-Bach-Institut di Gottinga e del Bach-Archiv di Lipsia, inizi\u00f2 la pubblicazione di una nuova opera omnia (Neue Bach-Ausgabe), conclusa nel 2007 dopo l'uscita di 96 volumi.\nIl catalogo delle opere di Bach, noto come \"Bach-Werke-Verzeichnis\", abbreviato in BWV, \u00e8 stato redatto nel 1950 dal musicologo Wolfgang Schmieder. Tale catalogo comprende sia i lavori certamente scritti dal compositore, sia quelli che gli sono stati attribuiti nel corso del tempo (dei quali solo in parte \u00e8 stato possibile identificare l'autore); la numerazione procede non per ordine cronologico, ma seguendo un criterio di classificazione basato sugli strumenti impiegati e sulla forma delle varie opere (cantata, corale e oratorio).\nLavori organistici.\nBach, durante la sua vita, era molto conosciuto come organista, esperto di organi e compositore di musica per organo, sia nelle forme di preludi, fantasie, toccate, sia di corali e fughe. La sua fama inizi\u00f2 in giovent\u00f9 grazie alla sua abilit\u00e0 e creativit\u00e0 di integrare stili diversi nelle sue composizioni. Un'influenza nordica \u00e8 stata esercitata su di lui da Georg B\u00f6hm, che Bach conobbe a L\u00fcneburg, e da Dietrich Buxtehude, che Bach incontr\u00f2 nel 1705. Successivamente Bach copi\u00f2 numerosi lavori di musica italiana e francese e arrangi\u00f2 alcune opere di Antonio Vivaldi, realizzando diverse trascrizioni.\nDal 1708 al 1714 lavor\u00f2 all\"'Orgelb\u00fcchlein\", una raccolta incompiuta che avrebbe dovuto comprendere brevi preludi organistici a 164 corali diversi, ma di fatto Bach giunse a elaborarne soltanto 45. Dopo aver lasciato Weimar la sua produzione per organo diminu\u00ec, anche se le sue opere pi\u00f9 note vennero tutte composte dopo tale periodo. Uno dei punti pi\u00f9 elevati della sua produzione \u00e8 costituito dalla terza parte della Clavier-\u00dcbung.\nEgli scrisse 150 corali per organo raggruppati in diverse raccolte (\"Orgelb\u00fcchlein per Wilhelm Friedemann\", forse negli anni 1708-1717; i 6 cosiddetti \"Corali Sch\u00fcbler\", 1746-1750; i 18 cosiddetti \"Corali di Lipsia\", 1747-1749) la terza parte della Clavier-\u00dcbung, 1739 circa; numerosi preludi (fantasie, toccate) e fughe; le 6 sonate, 1727; la \"Passacaglia in do minore\" BWV 582, 1716-1717; concerti, trascrizioni da Vivaldi e altri.\nLavori per altri strumenti a tastiera.\nBach scrisse numerose opere per clavicembalo, molte delle quali eseguibili anche sul clavicordo. Buona parte delle sue opere per strumenti a tastiera sono antologie che mostrano il desiderio di abbracciare tutti i sistemi teorici in modo enciclopedico, in buona parte a scopo didattico:\nOpere vocali.\nI grandi lavori vocali sacri comprendono le famose \"Passione secondo Matteo\" e \"Passione secondo Giovanni\", composte per il venerd\u00ec santo, e l\"'Oratorio di Natale\", un insieme di sei cantate. Degni di nota anche il \"Magnificat in Re maggiore\", l\"Oratorio di Pasqua\" e l\"Oratorio dell'Ascensione\". Altri lavori di grandi dimensioni, come la \"Messa in Si minore\", vennero assemblati con pezzi precedentemente composti. Tutte queste opere, a differenza dei sette mottetti (\"O Jesu Christ, meins Lebens Licht\", \"Singet dem Herrn ein neues Lied\", \"Der Geist hilft unsrer Schwachheit auf\", \"Jesu, meine Freude\", \"F\u00fcrchte dich nicht\", \"Komm, Jesu, komm!\" e \"Lobet den Herrn, alle Heiden\"), dispongono di notevoli parti solistiche.\nLa musica religiosa \u00e8 stata al centro della produzione di Bach per gran parte della sua vita. Le centinaia di opere sacre che ha creato sono viste solitamente come manifestazioni non solo del suo mestiere, ma di una relazione veramente devota con Dio. Egli aveva insegnato il Piccolo catechismo di Lutero come Thomaskantor a Lipsia, e alcuni dei suoi pezzi lo rappresentano; il corale luterano fu la base di gran parte del suo lavoro. Nell'elaborazione di questi inni nei suoi preludi corali, ha scritto opere pi\u00f9 convincenti e strettamente integrate rispetto alla maggior parte dei suoi contemporanei, anche quando erano molto lunghe. La struttura su larga scala di tutte le principali opere vocali di Bach \u00e8 la prova di sottili ed elaborati progetti di creare un'espressione religiosamente e musicalmente potente: ad esempio la Passione secondo Matteo, come altre opere del suo genere, non solo illustrava la Passione con testi biblici che si riflettevano in recitativi, arie, cori e corali, ma, nel comporre quest'opera, Bach ha creato un'esperienza complessiva che \u00e8 stata trovata musicalmente elettrizzante e spiritualmente profonda.\nAlla fine di ogni sua composizione, soprattutto quelle religiose ma anche ad alcune di quelle secolari, appose la firma \"S.D.G.\" ossia \"Soli Deo Gloria\". In omaggio a Bach, la frase fu scelta anche da Sir John Eliot Gardiner per il nome della sua etichetta discografica dopo essere andato via da Archiv Produktion, per continuare e completare il suo progetto sulle cantate di Bach. La canzone di Aaron Shust del 2009 dal titolo \"To God Alone (be the Glory)\" fu ispirata dalla stessa firma apposta da Bach in fondo alle sue partiture musicali.\nLe cantate.\nEsclusi i periodi di quaresima e avvento, Bach esegu\u00ec una cantata diversa ogni domenica alla chiesa di San Tommaso a Lipsia, scritte su un tema che corrispondeva alle letture sacre della settimana, come stabilito dal calendario dell'anno liturgico della chiesa luterana. In totale compose oltre 300 cantate sacre, di cui circa 195 giunte fino a noi.\nLe cantate variano molto nella forma e nella strumentazione le une dalle altre. Alcune sono per cantante solista, altre sono per il coro; alcune sono per orchestra, altre solo per pochi strumenti. Il loro formato standard, comunque, comprendeva un grande coro di apertura, seguito da recitativi e arie per solisti, o duetti, e un altro corale conclusivo. Il recitativo era parte della lettura della settimana della Bibbia e l'aria era una riflessione su di essa. Fra le cantate pi\u00f9 note la \"Christ lag in Todesbanden\" BWV 4, la \"Ich hatte viel Bek\u00fcmmernis\" BWV 21, la \"Ein feste Burg ist unser Gott\" BWV 80, la \"Ich habe genug\" BWV 82, la \"Actus Tragicus\" BWV 106, la \"Wachet auf, ruft uns die Stimme\" BWV 140 e la \"Herz und Mund und Tat und Leben\" BWV 147.\nInoltre Bach scrisse un certo numero di cantate profane, di solito da eseguire in manifestazioni civili come le inaugurazioni dei consigli municipali. Queste includono anche una cantata nuziale, la \"Cantata dei contadini\" e la \"Cantata del caff\u00e8\".\nMusica orchestrale e da camera.\nAi tempi di Bach la distinzione fra musica orchestrale e musica da camera non era cos\u00ec netta e i generi della suite e del concerto erano trasversali alle formazioni strumentali. Cos\u00ec, a parte il caso unico del \"Concerto alla maniera italiana BWV 971 per clavicembalo solo\", nonch\u00e9 le trascrizioni per organo di concerti orchestrali di autori quali Tomaso Albinoni o Antonio Vivaldi, si trovano concerti per un gruppo di solisti come il \"Concerto brandeburghese n. 6\", o per formazioni orchestrali anche assai ampie, come nel \"Concerto brandeburghese n. 1\", notando per\u00f2 che ai tempi di Bach le compagini orchestrali erano assai pi\u00f9 piccole di quelle che cominciano ad essere create alla fine del XVIII secolo per l'esecuzione delle sinfonie e delle opere.\nDurante la sua permanenza a C\u00f6then, Bach ebbe modo di produrre una buona parte della sua musica strumentale, dal momento che alla corte calvinista del principe Leopoldo non veniva eseguita altra musica liturgica che gli inni tradizionali calvinisti. Queste opere sono caratterizzate da un ordine e una simmetria molto maggiori rispetto alle precedenti, sia nella struttura delle singole composizioni sia nel loro insieme. Tutte queste composizioni del periodo di C\u00f6then sono raggruppate in raccolte di 6 composizioni: i \"Concerti brandeburghesi\", le \"Suite inglesi\", le \"Suite francesi\", le \"Sonate e partite per violino solo\", le \"Suite per violoncello solo\", le \"Sonate per violino e clavicembalo\".\nLa suite in Bach presenta una struttura del tutto convenzionale:\nLe opere di Bach per strumenti solisti \u2014 come le \"Sonate e partite per violino solo\", le \"Suite per violoncello solo\" e la \"Partita per flauto solo\" \u2014 sono composizioni in cui il pi\u00f9 alto virtuosismo della sua epoca \u00e8 messo al servizio di una scrittura eccezionalmente sapiente ed elaborata dal punto di vista costruttivo e concettuale; queste composizioni sono fra le pi\u00f9 importanti composizioni del repertorio di quegli strumenti, punti di arrivo nello studio dello strumentista. Oltre alle opere composte a C\u00f6then, Bach scrisse altre importanti composizioni strumentali, come i concerti per clavicembalo o le opere per liuto; scrisse anche molta musica da camera: numerose sonate per violino e clavicembalo, viola da gamba e clavicembalo, flauto e clavicembalo, sonate a tre e varie altre opere senza una strumentazione specificata, come i quattordici canoni BWV 1087. Fra le pi\u00f9 significative composizioni strumentali tarde ci sono \"L'arte della fuga\" e l\"'Offerta musicale\".\nLe opere orchestrali di Bach pi\u00f9 conosciute sono i concerti brandeburghesi, chiamati cos\u00ec perch\u00e9 dedicati al margravio Cristiano Ludovico di Brandeburgo-Schwedt presso cui Bach sperava invano di trovare impiego. Queste opere sono esempi del genere del concerto grosso. Altri lavori nel genere del concerto sono i concerti per violino (BWV 1041 e BWV 1042), il concerto per due violini in re minore (BWV 1043), i concerti per clavicembali multipli. Si ritiene generalmente che i suoi concerti per clavicembalo non fossero opere autentiche, ma arrangiamenti di suoi concerti andati perduti; molti concerti per violino, oboe e flauto sono stati ricostruiti da questi. Oltre i concerti, Bach produsse quattro suite per orchestra, delle quali \u00e8 molto famosa la terza. Un arrangiamento per violoncello e pianoforte dell'aria tratta da questa suite fu la prima opera bachiana a essere registrata, nel 1902 a San Pietroburgo, dal violoncellista russo Aleksandr Ver\u017ebilovi\u010d.\nStile musicale.\nIn larga misura lo stile musicale di Bach si adatta alle convenzioni del suo tempo, che \u00e8 la fase finale del periodo barocco. Fin dalla pi\u00f9 tenera et\u00e0 la cultura musicale di Bach si \u00e8 impregnata delle composizioni dei suoi contemporanei e delle generazioni precedenti, francesi, italiani e di ogni parte della Germania.\nBach ha composto concerti, suite, recitativi seguiti da arie con da capo, musica corale in quattro parti, proprio come i contemporanei Handel, Telemann e Vivaldi. La musica di Bach si contraddistingue per la complessit\u00e0 dell'armonia, dell'invenzione contrappuntistica e dello sviluppo dei motivi e per la sintesi originale che oper\u00f2 fra lo stile tedesco e le opere dei compositori italiani. In tutta la sua adolescenza la produzione di Bach mostr\u00f2 crescente abilit\u00e0 nell'organizzazione di opere complesse, basate sui modelli di Dietrich Buxtehude, Georg B\u00f6hm e Johann Adam Reincken. Il periodo 1713-14, quando un vasto repertorio di musica italiana si rese disponibile per l'orchestra di corte di Weimar, fu un punto di svolta. Da quel momento Bach assorb\u00ec nel suo stile alcuni tratti della musica italiana, caratterizzati da contorni melodici semplici, maggiore concisione ritmica e modulazioni pi\u00f9 chiare.\nCi sono diverse caratteristiche pi\u00f9 specifiche dello stile di Bach. Nel periodo barocco i compositori che componevano secondo il gusto italiano (che insieme a quello francese dominava la musica \"colta\"), spesso scrivevano linee melodiche semplici, che venivano successivamente arricchite dagli esecutori con abbellimenti e passaggi improvvisati. Bach, al contrario, utilizzava una forma di scrittura musicale estremamente dettagliata e fiorita, che lascia uno spazio esiguo alla possibilit\u00e0 degli esecutori di aggiungere passaggi arbitrari.\nQuesto pu\u00f2 essere stato causato dall'interesse precipuo per il contrappunto, e per la sua chiarezza ed esattezza, che poteva essere messa a repentaglio dalle aggiunte improvvisate dell'esecutore. Le strutture contrappuntistiche di Bach sono generalmente pi\u00f9 complesse di quelle di H\u00e4ndel e della maggior parte degli altri compositori dell'epoca.\nBach, diversamente dall'uso dell'epoca, in alcune opere come \"L'arte della fuga\" e l\"'Offerta musicale\" (con l'eccezione della sonata in trio presente in quest'ultima, che \u00e8 scritta espressamente per flauto, violino e basso continuo), non diede alcuna indicazione circa gli strumenti da impiegare, lasciando intendere la possibilit\u00e0 di esecuzione su strumenti diversi.\nMolto devoto alla fede luterana, Bach pose molta attenzione nella musica sacra e gli inni luterani furono alla base di molte sue composizioni. Il suo interesse per la liturgia lo port\u00f2 alla realizzazione di composizioni sacre elevatissime sia dal punto di vista tecnico sia da quello qualitativo.\nBach e l'opera.\n\u00c8 singolare il fatto che Bach non compose alcuna opera lirica, a maggior ragione se si tiene presente il numero di opere composte dai suoi contemporanei (Georg Friedrich H\u00e4ndel ne scrisse 42, Georg Philipp Telemann circa 50 e Johann Adolf Hasse 69).\nBach compose alcuni brevi \"Drammi per Musica\" di soggetto mitologico o burlesco (che vengono catalogati fra le cantate profane BWV 201-224) per committenti privati, ma si ignora il fatto per cui non si sia mai cimentato in un'opera vera e propria. Lipsia, comunque, non mostrava particolare interesse verso il teatro, attivit\u00e0 che, bench\u00e9 fosse stata assai fiorente dal 1693 al 1720, langu\u00ec totalmente dal 1720 al 1744.\nSecondo la biografia bachiana di Johann Nikolaus Forkel: \u00ab(Bach) veniva ricevuto a Dresda con tutti gli onori, e ci andava spesso, soprattutto per sentire l'opera. Di solito si faceva accompagnare da suo figlio Wilhelm Friedemann. Prima della partenza soleva dirgli: \"Allora, Friedemann, andiamo a sentire \u00able belle canzoncine di Dresda?\"\u00bb (Nell'originale: \"\u00abDie sch\u00f6nen Dresdener Liederchen?\u00bb\"). Per quanto innocente, la frase distingue bene ci\u00f2 che Bach riteneva arte e ci\u00f2 che riteneva ameno piacere.\nNel novembre del 1739 Johann Adolph Scheibe attacc\u00f2 Bach, pur senza citarlo esplicitamente, in un libretto dal titolo \"Considerazione sull'essenza di Odi o Lieder\", nel quale si evince che il disprezzo di Bach per l'opera doveva, all'epoca, essere cosa nota: \u00abVi sono alcuni grandi Spiriti che trovano disgustosa perfino la parola canzone; costoro, quando vogliono parlare di un pezzo di musica che non sia scritto in modo ampolloso e ingarbugliato, lo chiamano canzone\u00bb. Il fatto che il soggetto della critica sia Bach \u00e8 evidente, in quanto lo stesso Scheibe rimprover\u00f2 a Bach di essere \"ampolloso e innaturale\".\nBach sapeva bene che l'opera era un ambiente infido e scivoloso: forse per questo, sondato il terreno (l'unica sua possibilit\u00e0 di comporre opere era trasferirsi a Dresda, ma l\u00ec non avrebbe mai accettato di essere un subalterno del gi\u00e0 famoso Johann Adolf Hasse, che aveva ben 14 anni meno di lui), decise che l'opera era, per lui, una strada non praticabile. Hasse, infatti, teneva saldamente in pugno la scena musicale di Dresda guadagnando 12.000 talleri l'anno, ossia una cifra pari a 14 anni di stipendi di Bach a Lipsia. Di fronte a Hasse, visto come un modello di successo fortemente consolidato, la strada dell'opera di Dresda dovette apparire a Bach come praticamente sbarrata. O forse Bach ritenne di aver gi\u00e0 sufficientemente sperimentato l'armamentario operistico serio e comico mediante i suoi \"Drammi per Musica\", convincendosi che il mondo dell'opera non lo attraeva pi\u00f9 di tanto.\nEredit\u00e0 e reputazione moderna.\nDopo la sua morte, la fama di Bach come compositore declin\u00f2 e i suoi lavori vennero considerati \"d\u00e9mod\u00e9\" rispetto agli autori emergenti del periodo classico. Inizialmente venne ricordato come esecutore e insegnante e le sue opere pi\u00f9 note erano quelle per strumenti a tastiera.\nNon di meno, Mozart, Beethoven, Schumann e Chopin erano suoi convinti ammiratori. Il primo, quando visit\u00f2 la chiesa di San Tommaso a Lipsia e ascolt\u00f2 l'esecuzione del mottetto \"Singet dem Herrn ein neues Lied\" BWV 225, esclam\u00f2: \"Qui c'\u00e8 qualcosa da cui possiamo imparare!\"; dopo essersi fatto dare tutti gli spartiti di Bach presenti in chiesa, Mozart si sedette e non si alz\u00f2 finch\u00e9 non ebbe finito di esaminarli tutti.\nBeethoven fu un devoto ammiratore di Bach, impar\u00f2 a suonare \"Il clavicembalo ben temperato\" da bambino e, pi\u00f9 tardi, chiam\u00f2 Bach \"Urvater der Harmonie\" (\"padre originario dell'armonia\"). Parlando del significato della parola Bach, Beethoven disse: \"nicht Bach, sondern Meer\" (\"non un ruscello, ma un mare\"). Prima di iniziare un concerto, Chopin usava prepararsi suonando Bach. Diversi compositori, fra i quali gli stessi Mozart e Beethoven, ma anche Robert Schumann e Felix Mendelssohn, iniziarono a scrivere in maniera contrappuntistica dopo aver conosciuto le opere di Bach. Franz Liszt incluse la Toccata e Fuga BWV 565 nel proprio repertorio organistico; inoltre l'opera di Max Reger, in particolar modo quella organistica, pu\u00f2 essere definita un compendio tra il rigoroso contrappunto bachiano e la letteratura tardo-romantica di Wagner.\nAnche in Italia il contrappunto di Bach trov\u00f2 ammiratori gi\u00e0 nel corso del XVIII secolo, quali Giovanni Battista Martini, con le sue \"Sonate d'intavolatura per l'organo e il cembalo\", e Ignazio Cirri, con le sue \"Dodici sonate per l'organo\" e \"Sei sonate per clavicembalo con accompagnamento per violino\".\nLa rinascita della fama di Bach come compositore, fra il grande pubblico, inizi\u00f2 nel 1802 con la pubblicazione della celebre biografia scritta da Johann Nikolaus Forkel, che venne letta anche da Beethoven. Goethe conobbe le opere di Bach relativamente tardi nella sua vita attraverso una serie di concerti a Bad Berka fra il 1814 e il 1815. Successivamente, in una lettera del 1827, narr\u00f2 l'esperienza di ascolto della musica di Bach come \"un'eterna armonia in dialogo con s\u00e9 stessa\". Tuttavia, fu Felix Mendelssohn che rilanci\u00f2 maggiormente Bach grazie all'esecuzione, nel 1829, della \"Passione secondo Matteo\" a Berlino. Hegel, che assistette all'esecuzione, in seguito parl\u00f2 di Bach come \"grande, davvero protestante, robusto e, per cos\u00ec dire, il genio erudito che di recente abbiamo imparato ad apprezzare nel suo pieno valore\". La Bach Gesellschaft (Societ\u00e0 bachiana) venne fondata nel 1850 per promuovere le sue opere e, dal 1899, pubblic\u00f2 l'edizione completa dei lavori di Bach.\nAlcuni compositori resero omaggio a Bach impostando il suo nome in note musicali (B=Si bemolle, A=La, C=Do, H=Si naturale). Franz Liszt, per esempio, scrisse un preludio e una fuga sul tema BACH. Alcuni dei pi\u00f9 grandi compositori hanno omaggiato Bach in vari modi: gli esempi includono le \"Variazioni Diabelli\" di Beethoven, i preludi e fughe di \u0160ostakovi\u010d e la sonata per violoncello in mi di Johannes Brahms, il cui finale si basa sul tema de \"L'arte della fuga\".\nTre composizioni di Bach sono state incluse nel Voyager Golden Record, un disco inserito nelle prime due navicelle del Programma Voyager, lanciato nello spazio nel 1977 e contenente suoni e immagini della Terra al fine di portare a eventuali altre civilt\u00e0 la conoscenza della nostra cultura. Bach risulta il compositore maggiormente rappresentato sul disco, sia per numero di brani sia per durata complessiva. I brani inclusi sono: il primo movimento del concerto brandeburghese n.2, BWV 1047 (eseguito dalla Munich Bach Orchestra diretta da Karl Richter), la \"gavotte en rondeau\" della \"partita n.3 per violino solo, BWV 1006\" (eseguita da Arthur Grumiaux), il \"Preludio e Fuga n.1, BWV 846\" dal primo libro del Clavicembalo ben temperato (eseguiti al pianoforte da Glenn Gould).\nRitrattistica.\nMolti sono i ritratti di Johann Sebastian Bach, in tutte le et\u00e0, giunti fino a noi, ma pochi di essi possono considerarsi autentici. I pi\u00f9 noti ritratti di Bach sono i due di Elias Gottlob Haussmann, di cui non si pone pressoch\u00e9 alcun dubbio sull'identit\u00e0 del soggetto ritratto, mentre per altri ritratti esistono fonti che affermano che Bach ne sia il soggetto, ma questa attribuzione \u00e8 generalmente controversa. \nEsecuzioni.\nAl tempo di Bach le orchestre e i cori erano generalmente di piccole dimensioni in confronto, per esempio, a quelli utilizzati al tempo di Brahms, e i cori pi\u00f9 numerosi impiegati da Bach erano composti da un numero davvero esiguo di cantori.\nNel corso del XX secolo, le esecuzioni dell'opera di Bach si sono generalmente divise fra due approcci contrastanti: uno \u00e8 basato sull'utilizzo di strumenti, tecniche e modalit\u00e0 espressive derivanti dalla tradizione romantica e post-romantica; l'altro, detto \"filologico\" o \"storicamente informato\" si basa invece sui risultati (progressivamente accumulati nel corso degli ultimi decenni, con esiti non sempre univoci) degli studi storici sugli strumenti e sulla prassi esecutiva dell'epoca bachiana. Al primo approccio appartengono, fra le altre, le interpretazioni di Georg Solti, Karl Richter, Carlo Maria Giulini, Herbert von Karajan, mentre all'approccio filologico appartengono le interpretazioni di Gustav Leonhardt, Nikolaus Harnoncourt, Ton Koopman, Reinhard Goebel, Paul McCreesh, Jordi Savall, John Eliot Gardiner, Trevor Pinnock. Per quelle opere di Bach che, come gi\u00e0 ricordato, non riportano indicazioni sull'organico (in particolare \"L'arte della fuga\" e lOfferta musicale\"), le esecuzioni moderne possono differire radicalmente fra loro, anche nella scelta degli strumenti impiegati. Una lunga controversia, poi, ha riguardato l'inclusione delle opere per tastiera di Bach nel repertorio pianistico: Bach ben conosceva il pianoforte, nelle caratteristiche costruttive dell'epoca (che differiscono sensibilmente da quelle attuali), ma non risulta essersi mai specificamente dedicato a questo strumento n\u00e9 come compositore n\u00e9 come esecutore.\nAlcune melodie di Bach, in arrangiamenti diversi utilizzati per esempio nelle pubblicit\u00e0, sono diventate molto popolari anche al di fuori dell'ambito concertistico. Fra queste le versioni di Bach dei Swingle Singers, che hanno rielaborato pezzi come l\"'aria sulla quarta corda\", o il preludio corale \"Wachet auf, ruft uns die Stimme\". Diversi musicisti jazz, pop e rock hanno utilizzato in loro brani rielaborazioni di temi di Bach, come Jacques Loussier, Ian Anderson, Keith Emerson, Paul Simon, Uri Caine e il Modern Jazz Quartet.\nBach e il cinema.\nNei seguenti film si tratta la figura del compositore:\nIl regista Pier Paolo Pasolini (1922 \u2013 1975) utilizz\u00f2 la \"Passione secondo Matteo\" come colonna sonora in due famose sue opere: \"Accattone\" e \"Il Vangelo secondo Matteo\". Ermanno Olmi, invece, nel suo film \"L'albero degli zoccoli\" (1978), utilizz\u00f2 le opere per organo di Bach eseguite dal maestro Fernando Germani, gi\u00e0 organista titolare dell'organo di San Pietro in Vaticano. Andrej Arsen'evi\u010d Tarkovskij utilizza vari brani del compositore nelle sue opere, in particolare il preludio \"Ich ruf' zu Dir, Herr Jesu Christus\" (BWV 639) in \"Solaris\" (1972).\nBibliografia.\nLa prima biografia \u00e8 Essa \u00e8 di valore notevole, dal momento che Forkel poteva avere rapporti diretti con quanti avevano conosciuto Bach. \"The Bach Reader\", pubblicata da Hans T. David e Arthur Mendel, contiene molto altro materiale interessante, tra cui una vasta selezione di documenti del tempo, alcuni dello stesso Bach."}
{"id": "38902", "revid": "124455509", "url": "https://it.wikipedia.org/wiki?curid=38902", "title": "Enrico I di Francia", "text": "Origine.\nCome ci conferma l'Actus 9 del \"Hugonis Floriacensis, Liber qui Modernorum Regum Francorum continet\", era il figlio maschio secondogenito del re di Francia e duca di Borgogna, Roberto II e della sua terza moglie, Costanza d'Arles, che ancora secondo \"Hugonis Floriacensis, Liber qui Modernorum Regum Francorum continet Actus 9\", era figlia del conte d'Avignone, conte di Provenza e marchese di Provenza, Guglielmo I e di Adelaide d'Angi\u00f2 (947 - 1026), figlia del Conte d'Angi\u00f2 e poi, conte di Nantes e duca di Bretagna, Folco II (sempre secondo \"Hugonis Floriacensis, Liber qui Modernorum Regum Francorum continet Actus 9\", Adelaide era la sorella del conte d'Angi\u00f2, Goffredo detto Grisegonelle, figlio di Folco II secondo la \"Chronica de Gesta Consulum Andegavorum, Chroniques d'Anjou\") e di Gerberga (secondo lo storico Maurice Chaume era figlia del Visconte Goffredo d'Orleans).Roberto II di Francia, come ci conferma la \"Genealogi\u00e6 Scriptoris Fusniacensis\", era l'unico figlio maschio del duca dei Franchi e conte di Parigi poi incoronato re di Francia, Ugo Capeto e, come conferma la \"Vita Roberti Regis\", di Adelaide d'Aquitania, di nobile stirpe aquitana, che, secondo la \"Acta Sanctorum\", era figlia del conte di Poitiers, conte d'Alvernia e duca d'Aquitania (\"Adelaide\u2026filia Pictavorum comitis, de progenie Caroli Magni\" moglie di \"Hugone, Francorum duce\"), Guglielmo III e di Gerloc (917-962, ribattezzata Adele) di Normandia, figlia del duca di Normandia, Rollone (870-927) e della seconda moglie, Poppa di Bayeux.Fu il fratello maggiore del duca di Borgogna Roberto I.\nBiografia.\nNel 1016, Enrico venne investito del titolo di duca di Borgogna, come ci riporta, nelle sue cronache, il monaco cluniacense e cronista, Rodolfo il Glabro, anche se il ducato, per la giovane et\u00e0 di Enrico, continuava ad essere governato dalla corona; mentre l'anno dopo (1017), il fratello primogenito Ugo detto Magnus o il Grande, ancora secondo Rodolfo il Glabro, veniva associato al trono dal padre, Roberto II il Pio.Ugo, spinto dalla madre, Costanza, tra il 1024 ed il 1025, sempre secondo Rodolfo il Glabro, si era ribellato al padre, Roberto II; ma, dopo essere stato sconfitto, si era sottomesso ed aveva ottenuto di avere un reale potere, che esercit\u00f2 molto bene tanto che fu chiamato Ugo il Grande. Per\u00f2, dopo pochi mesi, era morto; Ugo mor\u00ec il 28 agosto 1025, sia secondo gli \"Obituaires de Sens Tome I.1, Abbaye de Saint-Germain-des-Pr\u00e9s\" (\"Obiit Hugo iuvenis rex Francorum\") (\"V Kal Sep\"), che secondo gli \"Obituaires de Sens Tome I.1, Prieur\u00e9 d'Argenteuil\" (\"Hugo iuvenis rex\") (\"V Kal Sep\").\nDopo la morte, di Ugo, Roberto II il Pio, avrebbe voluto associare al trono Enrico, il figlio maschio secondogenito, mentre Costanza d'Arles avrebbe preferito incoronare il fratello minore, Roberto, in quanto Enrico era gi\u00e0 duca di Borgogna. Alla fine prevalse la volont\u00e0 del padre ed Enrico venne incoronato re di Francia nella cattedrale di Reims il 14 maggio 1027.\nNel 1030, Enrico ed il fratello Roberto, sempre spinti da Costanza, si ribellarono al loro padre, il re Roberto II, conquistando alcuni castelli; Roberto II reag\u00ec, raccolse un esercito e and\u00f2 in Borgogna, dove ne segu\u00ec una guerra civile, che arrec\u00f2 grandi devastazioni; dopo aver consultato Guglielmo da Volpiano, che gli ricord\u00f2 le sue ribellioni contro il padre, re Roberto ammise le sue colpe e i tre fecero la pace.\nIl re Roberto II mor\u00ec nel 1031, come ci viene confermato dalla \"Chronica Albrici Monachi Trium Fontium\", che ce lo ricorda come uomo dedito alle opere di carit\u00e0.Dopo la morte del padre, sempre nel 1031, la regina madre Costanza, spalleggiata dal conte Oddone II di Blois, capeggi\u00f2 una rivolta per poter mettere sul trono il terzogenito, Roberto al posto di Enrico, gi\u00e0 incoronato quattro anni prima. La regina madre si impossess\u00f2 di Senlis, Dammartin, Le Puiset, Poissy e Sens, donata per met\u00e0 a Oddone II (come compenso per l'appoggio ricevuto). Enrico, con il sostegno decisivo del duca di Normandia, Roberto I il Magnifico, si difese con vigore, riprese alcune citt\u00e0, costrinse la madre e il fratello alla pace (secondo Rodolfo il Glabro il merito degli accordi di pace and\u00f2 soprattutto al conte d'Angi\u00f2, Folco III Nerra, che redargu\u00ec la cugina e la condusse a pi\u00f9 miti consigli) e mantenne il trono, cedendo per\u00f2 al fratello, Roberto, il ducato di Borgogna, che ormai, da quasi trent'anni, era legato alla corona di Francia. Nel 1032, Roberto divenne il Duca di Borgogna Roberto I.\nOddone II per\u00f2 si rifiut\u00f2 di deporre le armi e fu assediato in Sens, ma senza successo. L'anno dopo Enrico assedi\u00f2 nuovamente Oddone II nella citt\u00e0 di Sens, ma incontr\u00f2 ancora una fiera resistenza che lo costrinse a ritirarsi. Allora, nella primavera del 1033, a Deville sulla Mosa, Enrico si incontr\u00f2 con l'imperatore del Sacro Romano Impero, Corrado II di Franconia, per stipulare un patto di alleanza contro il conte di Champagne e conte di Blois Oddone II di Blois(983-1037), che, oltre che combattere il re di Francia attaccava anche la Lotaringia, ducato vassallo dell'imperatore, nei pressi di Toul. Oddone II tenne testa ai due sovrani per circa due anni, e, nel 1034, dovette sottomettersi.\nA seguito del patto di alleanza con Corrado II, nel 1033 Enrico I stipul\u00f2 un fidanzamento (impegno di matrimonio) con la figlia dell'imperatore, Matilde (ca. 1027 - 1034), come ci conferma la \"Wiponis, Vita Chuonradi II Imperatoris\", figlia di Corrado II di Franconia e della moglie, Gisella di Svevia, che per\u00f2 l'anno dopo mor\u00ec a Worms, dove fu sepolta.\nDopo la morte della principessa imperiale Enrico, nello stesso anno, spos\u00f2 Matilda (ca. 1025 - 1044), che Rodolfo il Glabro definisce di nobilt\u00e0 germanica e di ottimi costumi, mentre la citano come nipote dell'imperatore del Sacro Romano Impero, Enrico III sia la \"Ex continuatione Histori\u00e6 Aimoni Monachi Floriacensis\", che il \"Excerptum Historicum\", che ad Enrico I diede una figlia, che visse circa cinque anni e mor\u00ec poco prima della madre. Secondo lo storico Szabolcs de Vajay, nel suo \"Mathilde, Reine de France inconnue\", Matilda era Matilda di Frisia, figlia del marchese di Frisia, Liudolfo (fratellastro uterino di Enrico il Nero: entrambi figli di Gisella di Svevia), della famiglia dei Brunoni e della moglie, Gertrude di Egisheim. Secondo la \"Ex Histori\u00e6 Francic\u00e6 Fragmento\", Matilda mor\u00ec nel 1044; secondo il \"Miracula Sancti Bernardi\" (non consultato), la regina Matilda mor\u00ec a Parigi.\nDopo la morte di Oddone II di Blois, nel 1037, i suoi possedimenti furono divisi tra i suoi due figli, Tebaldo III di Blois e Stefano II di Troyes. Enrico I allora tent\u00f2 di impadronirsi di parte dell'eredit\u00e0, ma i due figli di Oddone II, Tebaldo e Stefano, verso il 1040, ordirono un complotto con il fratello pi\u00f9 giovane di Enrico I, Oddone o Eudes (1013-1056 circa) forse malato di mente, che avrebbe dovuto prendere il posto di Enrico sul trono. Enrico I ebbe la meglio e riusc\u00ec ad assediare il fratello in un castello, lo cattur\u00f2 e lo fece imprigionare (la porta della prigione venne murata) a Orl\u00e9ans, da dove sar\u00e0 poi liberato (dopo essere stato liberato, collabor\u00f2 con il fratello Enrico, partecipando alla guerra contro il duca di Normandia. Guglielmo il Conquistatore, come ci conferma il monaco e cronista inglese, Orderico Vitale (\"Henricum regem...Odonem fratrem suum\")).\nAll'inizio del 1043, a Ivois, incontr\u00f2 il nuovo re di Germania, Enrico III. Non si conoscono gli argomenti trattati, ma si presume che l'argomento principale fu l'imminente matrimonio di Enrico III con Agnese di Poitou.\nNel 1044, Enrico I, per\u00f2 diede il suo appoggio al Duca dell'Alta Lorena (Lotaringia), Goffredo il Barbuto, che si era ribellato ad Enrico III, in quanto pretendeva anche il Ducato della Bassa Lorena (Lotaringia), entrambi governati dal padre, Gothelo o Gozzelone I; Goffredo il Barbuto, dopo che il Ducato della Bassa Lorena era stato assegnato al fratello, Gothelo o Gozzelone II, si ribell\u00f2 nuovamente al Re, rifiutando di partecipare alla campagna di Ungheria e, all'assemblea di Aquisgrana, fu condannato alla perdita sia del ducato dell'Alta Lorena che della contea di Verdun, ricevuta in feudo dal re.\nDue anni dopo, approfittando che Enrico III era in Italia, Enrico I tent\u00f2 di conquistare i ducati in cui la Lorena era stata divisa, probabilmente istigato da Goffredo il Barbuto; ma, dopo aver ricevuto una lettera dal vescovo di Liegi, Wazone, che lo rimproverava di voler compiere un'azione indegna (comportarsi come un ladro), Enrico I rinunci\u00f2, per andare a reprimere una delle ribellioni del conte d'Angi\u00f2, Goffredo II Martello.\nNel 1047, i due sovrani, Enrico I di Francia ed Enrico III di Germania si incontrarono a Metz ed Enrico I promise di rimanere neutrale nelle dispute in Lorena (dopo un'ulteriore ribellione a Enrico III, il ducato dell'Alta Lorena era stato tolto a Goffredo il Barbuto e assegnato ad Adalberto, conte di Metz).\nSempre nel 1047, Enrico I dovette intervenire in Normandia in aiuto del giovane duca di Normandia, Guglielmo il Bastardo, il futuro re d'Inghilterra, conosciuto come Guglielmo il Conquistatore, dando modo a Enrico di sdebitarsi dell'aiuto ricevuto a suo tempo dal padre di Guglielmo il Conquistatore, Roberto I il Magnifico: era stata ordita una congiura da parte dei feudatari del Bessin e del Cotentin, per catturare Guglielmo il Bastardo a Valognes e sostituirlo (proprio per il fatto che era figlio illegittimo del duca Roberto) nel governo del ducato con un suo cugino borgognone, Guido di Brionne o Guido di Borgogna, essendo figlio del conte Rinaldo I di Borgogna e di Alice di Normandia, zia di Guglielmo. Guglielmo avvertito in tempo, era riuscito ad evitare la cattura e attraversata la Normandia si era diretto verso Parigi per chiedere l'aiuto del re di Francia. Un esercito franco-normanno guidato da re Enrico e da Guglielmo sconfisse i ribelli nella piana di Val-\u00e8s-Dunes, situata a 12\u00a0km a sud-est di Caen, permettendo a Guglielmo di mantenere il titolo ed i territori del ducato.\nL'anno dopo Enrico I ricevette l'aiuto di Guglielmo il Conquistatore che comp\u00ec una spedizione in Angi\u00f2, dove si distinse per valore e abilit\u00e0 strategica, in sostegno di Enrico che combatteva contro il conte d'Angi\u00f2, Goffredo II Martello.\nDurante il regno di Enrico I le nomine vescovili, in Francia, erano controllate dai grandi feudatari o dal re medesimo, per cui papa Leone IX, che era nato Brunone dei Conti di Egisheim-Dagsburg (Eguisheim, 21 giugno 1002 \u2013 Roma, 19 aprile 1054), indisse un concilio a Reims (3 ottobre 1049), a cui partecip\u00f2 personalmente. La presenza del papa che era tedesco, in territorio francese non era molto gradita ed Enrico I, con incredibile tempismo, chiam\u00f2 alle armi i vescovi suoi vassalli, rendendo difficile la loro presenza al sinodo. Il concilio si concluse con un pesante attacco alla simonia e tutti i vescovi ad uno ad uno furono chiamati a dichiarare la propria innocenza ed i colpevoli furono chiamati a Roma dove venne garantito che le nuove elezioni sarebbero state libere dall'influenza del re, Enrico I, che nelle elezioni che si tennero Sens (1049) e a Puy (1053), fu abbastanza compiacente.\nIl 19 maggio 1051 a Reims, Enrico, vedovo di Matilde, come ci conferma l'Actus 10 del \"Hugonis Floriacensis, Liber qui Modernorum Regum Francorum continet\", spos\u00f2, in seconde nozze, Anna Jaroslavna(1024 - 5 settembre 1075), figlia di Jaroslav I il Saggio sovrano della Rus' di Kiev e di Ingegerd Olofsdotter di Svezia; anche la \"Chronica Albrici Monachi Trium Fontium\" conferma il matrimonio di Enrico con Anna, definendola Anna figlia di Giorgio, re degli Slavi (\"Anna filia Georgii regis Sclavonum\"); anche Orderico Vitale conferma questo matrimonio, pur denominando Anna Bertrada (Henricus autem, Francorum rex, Bertradam, Julii Claudii regis Russi\u00e6 filiam, uxorem duxit).\nDopo aver soggiornato in Inghilterra, nel 1051, Guglielmo il Bastardo (Guglielmo, al ritorno dall'Inghilterra, era sicuro di aver ricevuto una sorta di promessa di successione al trono dal cugino, il re Edoardo il Confessore), nel 1052, spos\u00f2 Matilde delle Fiandre (1032 - 1083), figlia di Baldovino V, conte delle Fiandre, e di Adele di Francia, sorella di Enrico I, il quale temendo questa alleanza tra Normandia e Fiandre mut\u00f2 la sua politica nei confronti di Guglielmo, fece pace col conte d'Angi\u00f2, Goffredo II Martello ed insieme invasero la Normandia due volte, nel 1054 e ancora nel 1058, ma in entrambe le occasioni Enrico sub\u00ec delle cocenti sconfitte: la prima volta a Mortemer non lontano da Aumale (in questa occasione, secondo Orderico Vitale le truppe francesi guidate dal fratello di re Enrico, Oddone furono sconfitte e Oddone dovette darsi alla fuga); la seconda a Varaville, presso la foce del Dives.\nL'ultimo incontro tra i due sovrani, Enrico I di Francia ed Enrico III di Germania (pochi mesi prima di morire), avvenne a Ivois, nel 1056, sempre a causa della Lorena, e fu molto burrascoso, ma infruttuoso per il re di Francia, in quanto l'anno precedente Goffredo il Barbuto aveva fatto atto di sottomissione.\nIl regno di Enrico I, come quello dei suoi predecessori, venne segnato dalle lotte territoriali tra monarchia e feudatari e nonostante i suoi sforzi, durante i suoi trent'anni di regno il potere feudale in Francia raggiunse il suo apice.\nRe Enrico I mor\u00ec il 4 agosto 1060 (\"2 Non Aug\"), come ci confermano gli \"Annales Nivernenses\", a Vitry-aux-Loges, come confermano sia il \"Ex Chronico S. Petri Vivi Senonensi auctore Clario monacho\", che il \"Ex Histori\u00e6 Francic\u00e6 Fragmento\", che come anno cita il 1059, e venne sepolto, vicino al padre, nella basilica di Saint Denis, come ci conferma la \"Historia Regum Francorum Monasterii Sancti Dionysii\"; la morte di Enrico I viene riportata anche negli \"Obituaires de Sens Tome I.1\", nella \"Eglise Cath\u00e9drale de Paris\" e nella \"Abbaye de Saint-Denis\".Gli succedette il figlio, Filippo I, che aveva 7 anni quando lui mor\u00ec. Per sei anni, la moglie di Enrico, Anna di Kiev, regn\u00f2 come reggente, assieme al cognato, il Conte di Hainaut, conte di Fiandra e d' Artois, Baldovino V, come confermano sia il monaco e cronista inglese, Orderico Vitale che la \"Chronica Albrici Monachi Trium Fontium\"."}
{"id": "38906", "revid": "228587", "url": "https://it.wikipedia.org/wiki?curid=38906", "title": "Quaternione", "text": "In matematica, i quaternioni sono entit\u00e0 introdotte da William Rowan Hamilton nel 1843 come estensioni dei numeri complessi.\nUn quaternione \u00e8 un oggetto formale del tipo\ndove formula_2 sono numeri reali e formula_3 sono dei simboli che si comportano in modo simile all'unit\u00e0 immaginaria dei numeri complessi.\nI quaternioni formano un corpo: soddisfano quindi tutte le propriet\u00e0 usuali dei campi, quali i numeri reali o complessi, tranne la propriet\u00e0 commutativa del prodotto. Le estensioni dei quaternioni, quali gli ottetti e i sedenioni, non hanno neppure la propriet\u00e0 associativa.\nI quaternioni contengono i numeri complessi formula_4 e formano anche uno spazio vettoriale reale di dimensione 4 (analogamente ai complessi, che sono uno spazio a 2 dimensioni, cio\u00e8 un piano). Le due propriet\u00e0 di corpo e di spazio vettoriale conferiscono ai quaternioni una struttura di algebra di divisione non commutativa.\nI quaternioni trovano un'importante applicazione nella modellizzazione delle rotazioni dello spazio: per questo motivo questi sono ampiamente usati nella fisica teorica (nella teoria della relativit\u00e0 e nella meccanica quantistica) e in settori pi\u00f9 applicati, come la computer grafica 3D e la robotica (per individuare la posizione spaziale dei bracci meccanici a pi\u00f9 snodi).\nAnalogamente all'analisi complessa e allo studio delle funzioni olomorfe di variabile complessa, raccoglie un interesse crescente l'analisi ipercomplessa e lo studio delle funzioni \"regolari\" di variabile quaternionica.\nStoria.\nI quaternioni furono formalizzati dal matematico irlandese William Rowan Hamilton nel 1843. Hamilton era alla ricerca di un metodo per estendere i numeri complessi (che possono essere visti come punti su un piano) su un numero maggiore di dimensioni spaziali. Dopo aver ricercato invano un'estensione tridimensionale, ne formul\u00f2 una con dimensione 4: i quaternioni. In seguito raccont\u00f2 di aver fatto questa scoperta nel corso di una passeggiata con sua moglie, quando improvvisamente gli venne in mente la soluzione nella forma dell'equazione \nEccitato dalla scoperta, incise l'equazione sul lato del vicino ponte \"Brougham\" (noto ora come \"Broom Bridge\") a Dublino.\nQuesta formalizzazione necessitava l'abbandono della commutativit\u00e0 della moltiplicazione, una scelta radicale per quel tempo, in cui non erano ancora disponibili l'algebra lineare ed il prodotto fra matrici. Pi\u00f9 in generale, Hamilton ha in un certo senso inventato il prodotto vettoriale e il prodotto scalare negli spazi vettoriali. Hamilton descrisse un quaternione come una quadrupla ordinata (4-upla) di numeri reali, dove la prima coordinata \u00e8 la parte 'scalare', e le rimanenti tre sono la parte 'vettoriale'. Se due quaternioni con parte scalare nulla sono moltiplicati, la parte scalare del prodotto \u00e8 il prodotto scalare della parte vettoriale cambiato di segno, mentre la parte vettoriale del prodotto \u00e8 il prodotto vettoriale. Hamilton continu\u00f2 a rendere popolari i quaternioni con molti libri, l'ultimo dei quali, \"Elementi sui quaternioni\" aveva 800 pagine e fu pubblicato poco dopo la sua morte.\nL'uso dei quaternioni suscit\u00f2 delle controversie. Alcuni dei sostenitori di Hamilton si opposero veementemente allo studio dei settori emergenti dell'algebra lineare e del calcolo vettoriale (sviluppato fra gli altri da Oliver Heaviside e Willard Gibbs), affermando che i quaternioni offrivano una notazione migliore. Oggi per\u00f2 sappiamo che i quaternioni sono una struttura molto particolare, che non offre molte altre generalizzazioni in altre dimensioni (se si escludono gli ottetti in dimensione otto). Una prima versione delle equazioni di Maxwell utilizzava una notazione basata sui quaternioni.\nOggi, i quaternioni vengono utilizzati principalmente nella rappresentazione di rotazioni e direzioni nello spazio tridimensionale. Hanno quindi applicazioni nella computer grafica 3D, nella teoria del controllo, nell'elaborazione dei segnali, nel controllo dell'assetto, in fisica e in astrodinamica. Ad esempio, \u00e8 comune per i veicoli spaziali un sistema di controllo dell'assetto comandato mediante quaternioni, che sono anche usati per misurare mediante telemetria l'assetto attuale. La ragione \u00e8 che la combinazione di molte trasformazioni descritte da quaternioni \u00e8 pi\u00f9 stabile numericamente della combinazione di molte trasformazioni matriciali.\nDefinizione.\nUn quaternione \u00e8 un elemento scrivibile come\ncon formula_7 e formula_8 numeri reali e formula_9 simboli letterali.\nSomma e prodotto di due quaternioni sono definiti tenendo conto delle relazioni\nche implicano in particolare le relazioni seguenti:\nI risultati delle moltiplicazioni fra due di questi elementi sono riassunti nella tabella:\nLa somma ed il prodotto di due quaternioni sono calcolate con gli usuali passaggi algebrici, usando le relazioni di moltiplicazione appena descritte. La somma di due quaternioni \u00e8 quindi data da:\nmentre il loro prodotto risulta essere il seguente:\nI quaternioni contengono in modo naturale i numeri reali (i quaternioni del tipo formula_20, con formula_21) ed i numeri complessi (i quaternioni del tipo formula_22, con formula_23, ma anche del tipo formula_24 oppure del tipo formula_25 ).\nEsempio.\nDati due quaternioni\nsomma e prodotto sono dati da:\nPropriet\u00e0 basilari.\nI quaternioni hanno molte caratteristiche proprie dei numeri complessi: anche per i quaternioni, in analogia con i complessi, possono essere definiti concetti come \"norma\" e \"coniugato\"; ogni quaternione, se diverso da zero, possiede un inverso rispetto al prodotto. Si differenziano per\u00f2 dai numeri complessi per il fatto che il loro prodotto pu\u00f2 non essere commutativo.\nProdotto non commutativo.\nIl prodotto di due quaternioni non \u00e8 in generale commutativo: lo \u00e8 solo se entrambi appartengano allo stesso piano complesso. Ad esempio, come si \u00e8 gi\u00e0 visto, formula_29 \u00e8 diverso da formula_30. \nTuttavia, per linearit\u00e0, si comporta come un prodotto tra polinomi e si pu\u00f2 riportare ai 4x4 prodotti fondamentali della tabella di cui sopra.\nConiugato.\nIl \"coniugato\" di un quaternione formula_31 \u00e8 il quaternione formula_32 (a volte indicato anche con formula_33).\nIl coniugato soddisfa le propriet\u00e0 seguenti:\nIl coniugato pu\u00f2 anche essere espresso da una combinazione lineare di formula_37 con coefficienti contenenti formula_38 nel seguente modo: \nNorma.\nLa \"norma\" di formula_40 \u00e8 il numero reale non negativo\nLa norma di formula_40 \u00e8 sempre positiva, e nulla soltanto se formula_43. Valgono le relazioni seguenti:\nInverso.\nUn quaternione formula_40 diverso da zero ha un inverso per la moltiplicazione, dato da\nStruttura algebrica.\nCon le operazioni di somma e prodotto, l'insieme dei quaternioni, indicato a volte con formula_50, forma un anello non commutativo, pi\u00f9 precisamente un corpo.\nCon le operazioni di somma e di moltiplicazione per un numero reale formula_51, data da\ni quaternioni formano anche uno spazio vettoriale reale di dimensione 4: una base per lo spazio \u00e8 data dagli elementi formula_53.\nLe due strutture di corpo e di spazio vettoriale sono riassunte dal concetto di algebra di divisione. I quaternioni, i numeri complessi e i numeri reali sono le uniche algebre di divisione associative costruite sui numeri reali aventi dimensione finita.\nStruttura metrica.\nUsando la funzione distanza \ni quaternioni formano uno spazio metrico, isometrico allo spazio formula_554 dotato della usuale metrica euclidea. Le coordinate formula_56 di un quaternione formula_40 lo identificano come elemento di formula_58, e tramite questa identificazione, la norma formula_59 \u00e8 semplicemente la norma euclidea.\nCon la norma, i quaternioni formano un'algebra di Banach reale.\nQuaternioni unitari.\nGruppo di Lie.\nI quaternioni unitari sono i quaternioni di norma 1. Ad esempio, formula_60 e formula_61 sono unitari. Nell'identificazione con formula_58, i quaternioni unitari formano una ipersfera quadridimensionale.\nI quaternioni unitari formano un gruppo moltiplicativo rispetto al prodotto. Tale gruppo, a differenza del suo analogo complesso, non \u00e8 abeliano. Con la struttura di variet\u00e0 differenziabile data da formula_64, esso forma un gruppo di Lie.\nGruppo di rotazioni.\nOgni quaternione unitario formula_65 definisce una rotazione dello spazio formula_66 nel modo seguente. Osserviamo che si pu\u00f2 indicare il quaternione formula_67 tramite una notazione scalare-vettore formula_68, con formula_69, e identifichiamo formula_66 con l'insieme dei quaternioni formula_71 con prima coordinata nulla. La rotazione determinata da formula_72 \u00e8 data dall'operazione di coniugio\nSi verifica infatti facilmente che se formula_40 ha prima coordinata nulla, anche formula_75 ha prima coordinata nulla: \u00e8 quindi definita un'azione del gruppo dei quaternioni unitari su formula_66. Ogni mappa definita in questo modo \u00e8 effettivamente una rotazione, poich\u00e9 preserva la norma:\nI quaternioni unitari sono quindi un utile strumento per descrivere sinteticamente le rotazioni in formula_78. Ogni rotazione \u00e8 esprimibile in questo modo, e due quaternioni formula_79 definiscono la stessa rotazione se e solo se formula_80.\nRivestimenti.\nAssociando ad ogni quaternione unitario una rotazione, si \u00e8 definito una mappa\ndal gruppo dei quaternioni unitari sul gruppo ortogonale speciale delle rotazioni dello spazio tridimensionale. Per quanto appena detto, la mappa \u00e8 suriettiva, ma non iniettiva: la controimmagine di un punto \u00e8 data da due punti opposti formula_82. In particolare, tale mappa \u00e8 un rivestimento di grado 2.\nPoich\u00e9 formula_64 \u00e8 semplicemente connesso, questo \u00e8 il rivestimento universale di formula_84, che ha quindi come gruppo fondamentale il gruppo ciclico formula_85 con due elementi. Topologicamente, formula_84 \u00e8 omeomorfo allo spazio proiettivo formula_87.\nSottogruppo finito.\nIl sottogruppo generato dagli elementi formula_53 \u00e8 un gruppo finito: ha ordine 8, e viene spesso indicato con formula_89. I suoi otto elementi sono\nIl gruppo formula_91 \u00e8 il pi\u00f9 piccolo gruppo non abeliano dopo il gruppo di permutazioni formula_92, che ha ordine 6.\nNotazioni e rappresentazioni alternative.\nNotazione scalare/vettore.\nIl quaternione formula_93 pu\u00f2 essere descritto anche dalla coppia formula_94, dove formula_95 \u00e8 un vettore in formula_66. Con questa notazione, somma e prodotto possono essere descritti nel modo seguente:\ndove si usano il prodotto scalare ed il prodotto vettoriale fra vettori di formula_66.\nLe nozioni di coniugato e norma diventano:\nusando l'usuale norma di un vettore in formula_66.\nCoppia di numeri complessi.\nGrazie alla relazione formula_102, ogni quaternione pu\u00f2 essere scritto usando soltanto i simboli formula_103 e formula_104 nel modo seguente:\nQuindi \ndove formula_107 e formula_108 sono due numeri complessi. Le operazioni di somma e prodotto si svolgono in modo usuale, applicando la relazione\nPer quanto riguarda coniugato e norma, risulta rispettivamente\nMatrici.\nI quaternioni possono essere espressi tramite matrici formula_112 di numeri complessi, oppure matrici formula_113 di numeri reali.\nMatrici formula_112 complesse.\nIl quaternione formula_115, con formula_116 e formula_117, pu\u00f2 essere rappresentato dalla matrice a coefficienti complessi\nAttraverso questa identificazione, gli elementi formula_119 sono rappresentati rispettivamente da:\nIndichiamo con formula_121. Questa rappresentazione ha diverse interessanti propriet\u00e0:\nMatrici formula_113 reali antisimmetriche.\nGli elementi formula_119 sono rappresentati rispettivamente da:\nIl quaternione formula_6 \u00e8 quindi rappresentato da\nIn questa rappresentazione, il coniugato di un quaternione corrisponde alla trasposta della matrice.\nEquazioni sui quaternioni.\nLa non commutativit\u00e0 della moltiplicazione porta una conseguenza inaspettata: le soluzioni dei polinomi definiti con i quaternioni possono essere pi\u00f9 di quelle definite dal grado del polinomio. L'equazione formula_130 per esempio ha infinite soluzioni nei quaternioni, date da tutti i\ncon formula_132.\nGeneralizzazioni.\nSe formula_133 \u00e8 un generico campo e formula_134 e formula_135 sono elementi di formula_136 \u00e8 possibile definire un'algebra associativa unitaria a quattro dimensioni su formula_133 usando due generatori formula_138 e formula_139 e le relazioni formula_140 e formula_141 Queste algebre sono isomorfe all'algebra delle matrici formula_142 su formula_136 e inoltre sono delle algebre di divisione su formula_144 Sono chiamate algebre di quaternioni."}
{"id": "38907", "revid": "124908695", "url": "https://it.wikipedia.org/wiki?curid=38907", "title": "Fluidodinamica", "text": "In fisica la fluidodinamica (o dinamica dei fluidi) \u00e8 la branca della meccanica dei fluidi che studia il comportamento dei fluidi (ovvero liquidi e gas) in movimento, contrapposta alla statica dei fluidi; la risoluzione di un problema fluidodinamico comporta, in genere, la risoluzione (analitica o numerica) di complesse equazioni differenziali per il calcolo di diverse propriet\u00e0 del fluido tra cui la velocit\u00e0, la pressione, la densit\u00e0 o la temperatura, in funzione della posizione nello spazio e nel tempo.\nPropriet\u00e0 dei fluidi.\nUn fluido, a differenza di un solido, assume la forma del recipiente che lo contiene. Un fluido \u00e8 un materiale che non pu\u00f2 sostenere uno sforzo di taglio quando \u00e8 a riposo e che, come conseguenza di una tale sollecitazione, cambia in maniera continua la sua forma.\nMentre nei solidi gli sforzi che si generano in funzione di una deformazione di taglio sono una funzione della deformazione stessa, nei fluidi gli sforzi sono proporzionali alla velocit\u00e0 di deformazione. Il comportamento dinamico di un fluido dipende dalla sua viscosit\u00e0.\nA livello molecolare questo significa che due particelle di un fluido inizialmente contigue possono essere allontanate indefinitamente tra loro da una forza anche piccola e costante; cessata la causa deformante, le particelle non tendono a riavvicinarsi in maniera elastica. Al contrario in un solido, a causa delle forze di richiamo elastico, cessata l'azione il sistema tende a riportarsi nella forma iniziale (tranne eventuali deformazioni plastiche).\nUn fluido esercita una pressione verso l'esterno, che dovunque \u00e8 perpendicolare alle superfici del contenitore.\nLa scala spaziale in prossimit\u00e0 dei solidi \u00e8 determinata dallo strato limite, che \u00e8 lo strato di fluido nelle immediate vicinanze di una superficie solida in cui la velocit\u00e0 varia da zero (a contatto con il corpo) fino al valore della corrente fluida indisturbata (ben all'interno del fluido). In idrodinamica lo strato limite ha dimensioni molecolari.\nIl getto di un fluido tende a seguire il contorno della superficie solida nelle sue vicinanze, tale fenomeno viene chiamato\neffetto Coand\u0103, l'effetto \u00e8 tanto pi\u00f9 evidente quanto \u00e8 alta la viscosit\u00e0, ma dipende anche dallo strato limite.\nUn corpo solido ruotante all'interno di un fluido subisce una variazione della sua traiettoria, tale fenomeno viene detto\neffetto Magnus. L'effetto \u00e8 dovuto al trascinamento degli strati di fluido nelle immediata vicinanza alla\ndel corpo ruotante.\nSe la viscosit\u00e0 non dipende dallo sforzo di taglio applicato il fluido si dice newtoniano, se invece la viscosit\u00e0 \u00e8 una funzione dello sforzo di taglio applicate il fluido \u00e8 non newtoniano.\nNei fluidi il suono si propaga solo con onde longitudinali e la sua velocit\u00e0 \u00e8 data da:\ndove formula_2 \u00e8 appunto la velocit\u00e0 del suono, mentre formula_3 \u00e8 il modulo di compressibilit\u00e0 e formula_4 la densit\u00e0.\nNei fluidi una forte variazione dei campi di pressione, temperatura, densit\u00e0 e velocit\u00e0 determina una onda d'urto che \u00e8 un sottile spessore di pochi nm.\nL'azione di uno sforzo determina nei fluidi il flusso, una grandezza vettoriale, che determina il volume di fluido che attraversa\nuna superficie nell'unit\u00e0 di tempo. Le linee di flusso sono la rappresentazione grafica del flusso e rappresentano\nla traiettoria di una particella del fluido.\nNell'interfaccia tra un fluido e un materiale di altra natura si sviluppa una tensione superficiale data dalla coesione tra le molecole del fluido.\nPer caratterizzare la dinamica di un fluido soggetto a sforzi che lo pongano localmente in rotazione si utilizza la \nvorticit\u00e0, una grandezza vettoriale che quantifica la velocit\u00e0 di rotazione locale.\nQuando il moto delle particelle del fluido \u00e8 caotico si ha il regime turbolento, tale condizione si ha quando le forze viscose non riescono a contrastare forze di inerzia. Il rapporto tra queste due forze \u00e8 dato dal numero di Reynolds, dal suo valore si riesce prevedere quando si verifica la condizione di turbolenza.\nL'avvezione permette di quantificare il trasporto di materia causata dal moto complessivo del fluido. \nNon si pu\u00f2 trascurare il fatto che alcuni materiali reali hanno per quanto riguarda gli sforzi un comportamento intermedio tra quello di un solido ed un fluido in questo caso si \u00e8 nel campo della viscoelasticit\u00e0.\nMetodologie di studio.\nEquazioni base.\nLe leggi fondamentali della fluidodinamica sono casi particolari delle equazioni di bilancio (anche dette leggi di conservazione) e, in particolare, l'equazione di continuit\u00e0 (o conservazione della massa), la legge di conservazione della quantit\u00e0 di moto (anche nota come seconda legge di Newton) e la legge di conservazione dell'energia. Queste leggi (equazioni di Navier-Stokes) sono un sistema di equazioni differenziali alle derivate parziali non lineari basate sulla meccanica classica e vengono modificate nella meccanica relativistica.\nLe equazioni classiche di Navier-Stokes, nella loro forma non semplificata, non hanno una soluzione generale in forma chiusa, e vengono risolte solo con la metodologia della fluidodinamica computazionale (CFD) ovvero tramite metodi numerici al calcolatore. A seconda del problema fisico possono essere semplificate in diversi modi. In alcuni casi ci\u00f2 permette di ottenere una soluzione analitica in forma chiusa.\nCasi particolari.\nIpotesi del mezzo continuo.\nI fluidi sono composti da molecole che possono collidere tra loro o con corpi solidi. L'ipotesi del continuo considera invece il fluido come un continuo e non discreto. Ci\u00f2 implica che propriet\u00e0 intensive del fluido, come densit\u00e0, temperatura, pressione, velocit\u00e0, possano essere definite a qualunque scala di lunghezza, anche infinitesima, e quindi varino con continuit\u00e0 da un punto a un altro. In altri termini, viene ignorata la natura molecolare, discreta, del fluido.\nAl fine di definire il campo di validit\u00e0 di tale ipotesi, viene definito il numero di Knudsen. Problemi per cui tale numero risulta essere di ordine di grandezza unitario o superiore non possono essere studiati con le leggi della fluidodinamica, ma possono essere risolti con le leggi della meccanica statistica.\nFluido comprimibile.\nIn un problema di fluidodinamica, il fluido in esame viene detto comprimibile se le variazioni di densit\u00e0 hanno effetti apprezzabili sulla soluzione. Se le variazioni di densit\u00e0 hanno effetti trascurabili nel campo fluidodinamico, il fluido viene detto incomprimibile e quindi le variazioni di densit\u00e0 vengono ignorate. A rigore, sarebbe necessario e opportuno attribuire la qualifica di comprimibile o incomprimibile al moto: difatti, i gas, pur comprimibili, possono fluire senza variazioni di volume (in condizioni isocore).\nAl fine di definire il campo di validit\u00e0 dell'ipotesi d'incomprimibilit\u00e0, viene analizzato il valore del numero di Mach. Generalmente, gli effetti della comprimibilit\u00e0 possono essere trascurati per numeri di Mach di valore inferiore a 0.3. Inoltre, quasi tutti i problemi in cui vengono studiati dei liquidi vengono considerati come incomprimibili. La forma incomprimibile delle equazioni di Navier-Stokes risulta come una semplificazione della forma generale delle equazioni in cui la densit\u00e0 viene assunta essere costante.\nFlusso stazionario.\nApplicando una descrizione euleriana allo studio di un fluido, questi risulta essere stazionario se la velocit\u00e0, pur cambiando da punto a punto, sia in ciascuno di essi indipendente dal tempo; in questo caso si pu\u00f2 parlare di velocit\u00e0 come funzione delle sole coordinate spaziali formula_5. Pi\u00f9 in generale, si parla di flusso stazionario in fluidodinamica quando tutte le grandezze risultano essere indipendenti dal tempo.\nFlussi di questo tipo permettono una forte semplificazione delle equazioni di Navier-Stokes ed hanno applicazione in una grande variet\u00e0 di problemi. Il problema di un flusso incomprimibile, non viscoso e stazionario, pu\u00f2 essere risolto con le leggi del flusso potenziale, governato dall'equazione di Laplace. Le soluzioni di tipo analitico ammesse sono ottenute come combinazione lineare di pi\u00f9 soluzioni elementari.\nFlusso viscoso.\nI problemi di flusso viscoso sono quelli in cui l'attrito del fluido ha effetti significativi sulla soluzione del campo fluidodinamico. I problemi in cui tali effetti possono essere trascurati vengono detti non viscosi.\nPer valutare se gli effetti viscosi possono essere trascurati, viene definito il numero di Reynolds, che misura il 'peso' degli effetti inerziali rispetto agli effetti viscosi. Tuttavia, la definizione del numero di Reynolds critico deve essere fatta caso per caso, a seconda del particolare problema trattato. Inoltre, anche in regimi ad alto numero di Reynolds, possono sussistere delle zone del campo dove non possono essere trascurati gli effetti viscosi; in particolare nei problemi dove devono essere calcolate le forze indotte dal fluido su corpi solidi (ad esempio superfici alari, vedi anche la trattazione dello strato limite). D'altra parte, come illustrato nel paradosso di D'Alembert, un corpo immerso in un fluido non viscoso non subisce alcune forza indotta (e gli aerei non possono volare...).\nLe equazioni di Navier-Stokes nella forma semplificata per flussi non viscosi vengono dette equazioni di Eulero. Un altro modello spesso usato (ad esempio nella CFD) prevede di utilizzare le equazioni di Eulero in zone del campo lontane dai corpi solidi, e la teoria dello strato limite in prossimit\u00e0 di questi. Le equazioni di Eulero, integrate lungo una linea di flusso diventano la ben nota equazione di Bernoulli.\nFlusso laminare e turbolento.\nI flussi turbolenti sono flussi in evoluzione caotica di strutture coerenti, il moto delle particelle del fluido avviene in maniera disordinata, senza seguire traiettorie lineari come nel caso di regime laminare. I flussi in cui non appare alcun fenomeno turbolento vengono detti flussi laminari in quanto il moto avviene con scorrimento di strati infinitesimi gli uni sugli altri senza alcun tipo di rimescolamento. I flussi turbolenti vengono simulati mediante l'ausilio di diversi modelli di turbolenza. \u00c8 pi\u00f9 difficile simulare un flusso turbolento a causa del fatto che le grandezze in gioco sono molto pi\u00f9 piccole (lunghezze e tempo).\nAltre approssimazioni.\nEsistono molte ulteriori possibili semplificazioni, applicabili a problematiche specifiche. Ad esempio, il flusso di Stokes \u00e8 un flusso per bassissimi numeri di Reynolds. Il flusso di Boussinesq trascura la comprimibilit\u00e0 durante il moto, ma mantiene l'effetto della forza di galleggiamento dovuta alla variazione di densit\u00e0 in presenza di un campo gravitazionale. Tale approssimazione \u00e8 valida solo se la velocit\u00e0 relativa tra fluido e corpo \u00e8 inferiore alla velocit\u00e0 del suono.\nCampi di applicazione.\nLa fluidodinamica e le sue discipline derivate (come ad esempio, aerodinamica, idrostatica, idrodinamica, idraulica) hanno una grande variet\u00e0 di campi di applicazione. Pu\u00f2 ad esempio essere usata per il calcolo di forze e momenti di superfici esposte all'azione dei fluidi (ad esempio riguardo allo studio di profili alari in campo aeronautico o automobilistico), oppure per studi di comfort ambientale, diffusione di sostanze inquinanti o meteorologia e oceanografia (geofluidodinamica).\nLo studio della fluidodinamica interna pu\u00f2 essere applicata a tutte le problematiche di moti in condotti, di notevole interesse nel campo dell'ingegneria petrolchimica, nello studio dei motori o del condizionamento (vedi anche HVAC). Esistono anche applicazioni in campi molto diversi, come lo studio delle correnti di traffico o delle vie di fuga."}
{"id": "38911", "revid": "809148", "url": "https://it.wikipedia.org/wiki?curid=38911", "title": "Onda", "text": "Con onda, in fisica, si indica una perturbazione che nasce da una sorgente e si propaga nel tempo e nello spazio trasportando energia o quantit\u00e0 di moto, senza comportare un associato spostamento della materia. Dal punto di vista matematico un'onda \u00e8 una soluzione dell'equazione delle onde, o di sue pi\u00f9 complicate varianti, la cui espressione varia a seconda del tipo di perturbazione.\nUn'onda pu\u00f2 propagarsi sia attraverso un mezzo materiale, sia nel vuoto; ad esempio l'onda elettromagnetica e l'onda gravitazionale possono propagarsi anche in assenza di materia, mentre altri fenomeni ondulatori esistono unicamente in un mezzo fisico, che deformandosi produce le forze di ritorno (ad esempio elastiche, legate alla gravit\u00e0, pressione o tensione superficiale) che ne permettono la propagazione (onda marina, onda sonora, onda sismica ecc...). Quando incontrano un ostacolo le onde possono generare vari effetti, come la riflessione, la rifrazione, la diffusione, la diffrazione, l'interferenza. Onde di tipo non lineare possono dare luogo a fenomeni pi\u00f9 peculiari, come i solitoni o la turbolenza d'onda, che costituiscono un campo di ricerca in espansione in diverse branche della fisica.\nIn fisica classica i fenomeni ondulatori sono contrapposti ai fenomeni corpuscolari: l'onda appare come un fenomeno fisico \"delocalizzato\" rispetto alle traiettorie seguite dalle particelle . A partire dalla meccanica quantistica, si assiste all'unificazione delle due classi di fenomeni, con l'introduzione del dualismo onda particella e del principio di complementarit\u00e0. Questo dualismo implica che a livello microscopico le particelle possiedono anche propriet\u00e0 ondulatorie e che certi tipi di onde possono essere trattati come particelle (si parla in questo caso di quasiparticelle). Esempi di quasiparticelle sono i fononi (onde sonore quantizzate), i magnoni (quantizzazione di un'onda di spin) o i plasmoni (quantizzazione delle oscillazioni in un plasma).\nDefinizione.\nNon \u00e8 semplice dare una definizione autonoma e precisa del termine \"onda\", sebbene questo termine sia comunemente molto usato in contesti molto differenti fra loro. La definizione delle caratteristiche necessarie e sufficienti che identificano il fenomeno ondulatorio \u00e8 flessibile. Intuitivamente il concetto di onda \u00e8 qualificato come il trasporto di una perturbazione nello spazio senza comportare un trasporto netto della materia del mezzo, qualora presente, che occupa lo spazio stesso. I fisici Albert Einstein e Leopold Infeld hanno cercato di rispondere alla domanda \"Cos'\u00e8 un'onda?\" unendo questo fatto all'esperienza comune:\nUna vibrazione pu\u00f2 essere definita come il moto avanti e indietro intorno a un punto definito \"x\", tuttavia una vibrazione non \u00e8 necessariamente un'onda. Infatti in un'onda sulla superficie dell'acqua, oppure lungo una stringa, l'energia vibrazionale si muove dalla sorgente sotto forma di perturbazione senza un moto collettivo delle particelle dell'acqua o della corda in cui si propaga. Questa rappresentazione diventa per\u00f2 problematica quando si ha a che fare con le onde stazionarie (per esempio le onde sulle corde di una chitarra), dove l'energia in tutte le direzioni \u00e8 identica e non viene trasportata lungo lo spazio, perci\u00f2 talvolta nella definizione di onda si cita solamente la propagazione di un disturbo senza richiedere il trasporto di energia o quantit\u00e0 di moto. Per le onde elettromagnetiche (ad esempio la luce) bisogna considerare ulteriormente che il concetto di mezzo non pu\u00f2 essere applicato, in quanto queste si propagano anche nello spazio vuoto.\nPer queste ragioni la teoria delle onde rappresenta una particolare branca della fisica teorica riguardante lo studio delle onde indipendentemente dalla loro origine fisica. Questa peculiarit\u00e0 deriva dal fatto che la teoria matematica delle onde si pu\u00f2 applicare per descrivere fenomeni ondulatori in contesti anche molto differenti. Per esempio l'acustica si distingue dall'ottica per il fatto che la prima si occupa del trasporto vibrazionale di energia meccanica, mentre la seconda di perturbazioni del campo elettrico e magnetico. Concetti come massa, inerzia, quantit\u00e0 di moto, elasticit\u00e0 diventano quindi cruciali per descrivere i processi ondulatori acustici, al contrario dell'ottica. La struttura particolare del mezzo introduce inoltre alcuni fattori di cui bisogna tenere conto, come ad esempio i fenomeni vorticosi per l'aria e l'acqua o la complessa struttura cristallina nel caso di alcuni solidi.\nAltre propriet\u00e0 tuttavia possono essere usate per descrivere indifferentemente tutti i tipi di onde. Per esempio, basandosi sull'origine meccanica delle onde acustiche, ci pu\u00f2 essere un movimento nello spazio e nel tempo di una perturbazione se e solo se il mezzo non \u00e8 n\u00e9 infinitamente flessibile n\u00e9 infinitamente rigido. Se tutte le parti che compongono il mezzo si dispongono in modo rigido l'una rispetto all'altra, non sar\u00e0 possibile alcun movimento infinitesimo e quindi non ci sar\u00e0 alcuna onda (ad esempio l'idealizzazione del corpo rigido). Al contrario, se tutte le parti sono indipendenti l'una dall'altra senza alcun tipo di interazione reciproca, non vi sar\u00e0 alcuna onda in quanto non ci sar\u00e0 trasmissione di energia fra le varie parti componenti del corpo. Nonostante queste considerazioni non si possano applicare alle onde che non si propagano in alcun senso, si possono comunque trovare caratteristiche comuni a tutte le onde: ad esempio, in un'onda la fase \u00e8 differente per punti adiacenti nello spazio, perch\u00e9 la vibrazione raggiunge questi punti in tempi differenti.\nSimilmente, alcuni fenomeni che si sono scoperti in determinati contesti, sono poi stati generalizzati ad altri fenomeni ondulatori. L'interferenza \u00e8 stata studiata da Young nel caso particolare delle onde luminose, tuttavia \u00e8 stata recentemente analizzata in alcuni problemi riguardanti le propriet\u00e0 atomiche quantistiche dell'elettrone.\nStudio.\nUn'onda pu\u00f2 essere caratterizzata da una singola oscillazione oppure da un \"treno\" o successione di onde aventi caratteristiche simili, come ad esempio la periodicit\u00e0 intrinseca. In generale le onde sono caratterizzate da una \"cresta\" (punto alto), da un \"ventre\" (punto pi\u00f9 basso) e da fronti d'onda di propagazione nel caso di treni di onde e sono in prima istanza classificabili come longitudinali o trasversali. Nelle onde trasversali la vibrazione \u00e8 perpendicolare alla direzione di propagazione (ad esempio le onde su una corda, le parti infinitesime si muovono in alto e in basso in verticale, mentre l'onda si propaga orizzontalmente).\nLe onde longitudinali sono invece caratterizzate da una vibrazione concorde con la direzione di propagazione dell'onda (ad esempio le onde sonore, le particelle dell'aria si muovono infinitesimamente nella stessa direzione di propagazione del suono). Esistono onde che sono sia longitudinali che trasversali e sono dette \"onde miste\" (ad esempio le onde sulla superficie del mare). Parametri di riferimento di un'onda sono l'ampiezza, la lunghezza d'onda, il periodo, la frequenza, la fase, la velocit\u00e0 di propagazione, l'energia e la potenza ad essa associata. Per quanto riguarda la velocit\u00e0 di un'onda sono definibili la velocit\u00e0 di fase e la velocit\u00e0 di gruppo.\nTipi di onde.\nA seconda delle caratteristiche, le onde si possono classificare in molti modi:\nRiguardo al tipo di mezzo:\nRiguardo alle dimensioni del mezzo in cui si propagano:\nRiguardo alla direzione del moto di oscillazione rispetto a quella di propagazione:\nRiguardo alla propagazione:\nA seconda del mezzo in cui si propagano e della caratteristica fisica che usiamo per rappresentarle:\nAlcune onde caratteristiche sono:\nMezzi di propagazione.\nIl mezzo in cui le onde viaggiano pu\u00f2 essere classificato a seconda delle seguenti propriet\u00e0:\nDurante la propagazione nel mezzo l'onda \u00e8 soggetta ad attenuazione da parte del mezzo fino all'esaurimento dell'energia trasportata.\nEffetti.\nTutte le onde hanno un comportamento comune in situazioni standard e possono subire i seguenti effetti o fenomeni:\nPolarizzazione.\nUn'onda \u00e8 polarizzata se pu\u00f2 oscillare solo in una direzione. La polarizzazione di un'onda trasversale descrive la direzione di oscillazione, nel piano perpendicolare alla direzione di moto. Onde longitudinali come quelle sonore non hanno polarizzazione, in quanto per queste onde la direzione di oscillazione \u00e8 lungo la direzione di moto. Un'onda pu\u00f2 essere polarizzata con un filtro polarizzatore.\nDescrizione matematica.\nI fenomeni ondulatori possono essere matematicamente descritti dall'equazione delle onde, almeno in prima approssimazione. Questa semplice equazione fornisce utili strumenti di analisi di tutte le onde e spesso, come nel caso di una stringa vibrante, le sue soluzioni rappresentano una prima approssimazione valida per piccole perturbazioni.\nL'equazione delle onde.\nL'equazione delle onde per una funzione scalare formula_1 \u00e8 un'equazione differenziale alle derivate parziali iperbolica della forma:\nIn una dimensione questa equazione si riduce a:\nla cui soluzione generale si ottiene definendo le variabili:\ne riscrivendo l'equazione:\nla cui soluzione \u00e8 dunque:\novvero:\nTale soluzione si basa sul principio di Duhamel.\nCaratteristiche delle soluzioni dell'equazione delle onde.\nUna funzione formula_8 rappresenta quindi un'onda dotata di ampiezza costante che si propaga lungo l'asse formula_9 di un sistema di riferimento cartesiano se la dipendenza dallo spazio formula_9 e dal tempo formula_11 \u00e8 data dalla sola combinazione formula_12:\ndove formula_14 \u00e8 una costante positiva. A seconda che l'argomento sia formula_15 o formula_16, l'onda si dice rispettivamente \"regressiva\" o \"progressiva\".\nUn'onda progressiva di velocit\u00e0 formula_14 dipende dall'argomento formula_12 e trasla lungo spazio e nel tempo a velocit\u00e0 costante, senza cambiare la sua forma. Se si considera infatti la stessa perturbazione al tempo formula_19, si ha, per la definizione di onda:\nDato che l'onda \u00e8 funzione solo di formula_21, allora la traslazione formula_22 pu\u00f2 essere vista come una semplice traslazione spaziale di formula_23:\ne quindi l'onda ad un istante successivo formula_25 non \u00e8 altro che la stessa onda dell'istante formula_11, con la medesima forma, ma solo traslata di formula_27.\nSi definisce fronte d'onda il luogo dei punti nello spazio in cui formula_21 assume il medesimo valore ad un determinato istante temporale.\nSe formula_29 \u00e8 periodica nel suo argomento allora descrive un'onda periodica. La periodicit\u00e0 dell'onda \u00e8 identificata dal periodo formula_30, che rappresenta il tempo necessario affinch\u00e9 un ciclo completo di oscillazione venga completato. La frequenza formula_31 dell'onda \u00e8 inoltre il numero di periodi per unit\u00e0 di tempo; se l'unit\u00e0 di tempo \u00e8 il secondo la frequenza si misura in hertz.\nPeriodo e frequenza sono legate dalla relazione:\nAd un periodo temporale corrisponde un periodo spaziale detto lunghezza d'onda formula_33, e vale la relazione:\nOnda sinusoidale.\nNel caso di un'onda periodica, la rappresentazione in serie di Fourier permette di descrivere l'onda come somma di termini sinusoidali del tipo:\nEquivalentemente, usando la formula di Eulero, questi termini possono essere rappresentati come la parte reale di una funzione immaginaria:\nIn queste formule formula_37 \u00e8 il vettore d'onda, che identifica la direzione di propagazione dell'onda al posto della velocit\u00e0 di propagazione. Il suo modulo \u00e8 chiamato \"pulsazione spaziale\", ed \u00e8 legato alla lunghezza d'onda dalla relazione:\nLo scalare formula_39 \u00e8 l'ampiezza dell'onda, e rappresenta il massimo valore della grandezza rappresentativa dell'onda in un periodo. Il termine formula_40 rappresenta la fase iniziale dell'onda.\nUn'onda pu\u00f2 essere descritta per mezzo della sua frequenza angolare, che \u00e8 correlata alla frequenza formula_31 secondo la relazione:\nOnde non lineari e dispersive.\nIn certi casi le onde presentano caratteristiche, come la dispersione (la velocit\u00e0 di propagazione dipende dalla frequenza) o la non linearit\u00e0 (il comportamento dell'onda dipende dalla sua ampiezza) che non possono essere descritte dalle soluzioni dell'equazione delle onde. Per questo motivo tali onde devono essere descritte da equazioni pi\u00f9 complicate, come l'equazione di sine-Gordon (che nel caso classico pu\u00f2 descrivere la propagazione di un'onda di torsione in una stringa elastica, a cui \u00e8 agganciato un sistema di pendoli che oscillano nel piano trasverso alla stringa), l'equazione di Schr\u00f6dinger non lineare, l'equazione di Korteweg-de Vries o quella di Boussinesq. Tali equazioni permettono di descrivere fenomeni non previsti dall'equazione delle onde di D'Alembert, come i solitoni, le onde cnoidali o la turbolenza d'onda (legata a effetti di interazione risonante fra le onde). Fenomeni di questo tipo si osservano in un gran numero di branche della fisica, come la fluidodinamica, la fisica dei plasmi, l'ottica non lineare, i condensati di Bose-Einstein o la relativit\u00e0 generale, anche se nei casi pi\u00f9 semplici ci si pu\u00f2 spesso ricondurre all'approssimazione lineare fornita dall'equazione delle onde di D'Alembert.\nAd esempio, l'equazione di Boussinesq unidimensionale (con le grandezze fisiche adimensionalizzate) ha la forma:\nformula_43\ncon formula_44 la coordinata temporale e formula_21 quella spaziale. Il termine quadratico in formula_46 \u00e8 responsabile degli effetti non lineari, mentre la derivata quarta rispetto allo spazio di quelli dispersivi. Nel limite in cui questi termini sono trascurabili, si ritrova l'equazione di D'Alembert.\nFenomeni ondulatori.\nI fenomeni ondulatori rappresentano una classe di fenomeni naturali estremamente importante in fisica; alcuni esempi di onde sono: le onde elastiche, le onde di pressione (onde acustiche e onde d'urto), le onde marine, le onde elettromagnetiche (la luce), le onde gravitazionali, le onde sismiche. In prima approssimazione, secondo il modello concettuale della fisica classica, si pu\u00f2 affermare che in natura, al di l\u00e0 delle nozioni di spazio, tempo, energia e carica elettrica, tutto ci\u00f2 che non \u00e8 materia (cio\u00e8 dotato di massa) \u00e8 un'onda, cio\u00e8 \"energia in propagazione\". La differenza sostanziale tra onda e corpuscolo materiale \u00e8 che mentre il corpuscolo in un certo istante temporale \u00e8 sempre \"localizzato\" in un preciso volume dello spazio, l'onda appare invece pi\u00f9 \"delocalizzata\" nello spazio.\n\u00c8 solo con la fisica moderna che si raggiunge un punto di contatto nella realt\u00e0 fisica tra le due diversissime classi di fenomeni, ondulatori e corpuscolari: agli inizi del XX secolo la meccanica quantistica, attraverso il principio di complementarit\u00e0, sancisce infatti il cosiddetto dualismo onda-particella nei fenomeni fisici che avvengono a scala atomica e subatomica, secondo il quale le stesse particelle microscopiche dotate di massa propria, oltre alle propriet\u00e0 classiche quali energia meccanica e quantit\u00e0 di moto, assumono propriet\u00e0 ondulatorie nell'interpretazione di determinati contesti e fenomeni.\nOnda stazionaria.\nUn caso particolare di onda, descrivibile matematicamente a partire dall'equazione delle onde imponendo opportune condizioni al contorno, \u00e8 l'onda stazionaria cio\u00e8 un'onda che rimane in una posizione spaziale costante fissa nel tempo senza propagarsi oscillando tra punti fissi detti nodi. Questo fenomeno pu\u00f2 accadere per esempio quando il mezzo si muove in direzione opposta all'onda oppure come risultato di una interferenza fra due onde, di eguale ampiezza e frequenza, che viaggiano in opposte direzioni.\nIn un'onda stazionaria vi sono alcuni punti, detti nodi, che restano fissi e non oscillano. Questo fatto determina a stretto rigore per questo tipo di perturbazione delle caratteristiche intrinsecamente differenti da una \"onda\" nel senso stretto del termine. In quanto tale, un'onda stazionaria pu\u00f2 permettere per esempio di immagazzinare energia in una regione spaziale ma non rappresenta quindi alcun trasporto energetico netto fra differenti punti dello spazio.\nLa sovrapposizione di due onde che si muovono in direzione opposte con uguale ampiezza e frequenza, ma fase opposta \u00e8 un fenomeno tipico indotto dalla riflessione di una singola onda contro un ostacolo fisso, esattamente quanto accade per esempio in una onda elettromagnetica che incide contro una lastra di materiale conduttore. Questo meccanismo \u00e8 usato per generare onde stazionarie ed \u00e8 alla base del funzionamento di alcuni strumenti musicali a corda, a fiato\ne delle cavit\u00e0 risonanti.\nStringa vibrante.\nLe onde che possono svilupparsi lungo una stringa sono di tipo trasversale e soddisfano l'equazione delle onde di d'Alembert solamente se l'ampiezza della perturbazione che genera il fenomeno ondulatorio \u00e8 piccola. In questo limite si ricava che la velocit\u00e0 di propagazione \u00e8 pari a:\ndove formula_30 \u00e8 la tensione a cui \u00e8 sottoposta la stringa mentre formula_49 \u00e8 la sua densit\u00e0 lineare o massa lineica, cio\u00e8 la massa per unit\u00e0 di lunghezza. Un'onda su una stringa pu\u00f2 essere riflessa in seguito all'urto contro un estremo fisso oppure essere parzialmente trasmessa e parzialmente riflessa in seguito all'incontro di una giunzione fra due stringhe di differente densit\u00e0 lineare formula_49. Questo tipo di onde, insieme al fenomeno delle onde stazionarie, sono alla base del funzionamento di molti strumenti a corda.\nOnde marine.\nSi intende per onda marina un caso particolare di onda fisica in cui \u00e8 messa in moto la superficie dell'acqua di un ampio superficie come il mare (da cui deriva il nome).\nSi tratta di un caso particolare di onde di gravit\u00e0, ossia di onde che si propagano all'interfaccia tra due fluidi con densit\u00e0 diversa (in questo caso acqua e aria).\nLa forza di richiamo elastica \u00e8 fornita dalla gravit\u00e0.\nLe onde sono generate in genere dal vento e nella loro dinamica hanno un ruolo essenziale anche la pressione e le forze di attrito. \nOnde sonore.\nLe onde sonore sono associate alla propagazione di energia mediante compressione e decompressione adiabatica del mezzo.\nLa velocit\u00e0 con cui tali onde si propagano nei mezzi fluidi \u00e8 data da:\ndove formula_52 e formula_53 sono rispettivamente il modulo di compressibilit\u00e0 adiabatica e la densit\u00e0 del mezzo.\nOnde elettromagnetiche.\nUn'onda elettromagnetica \u00e8 un fenomeno ondulatorio dato dalla propagazione in fase del campo elettrico e del campo magnetico, oscillanti in piani tra loro ortogonali e ortogonali alla direzione di propagazione. Tale fenomeno \u00e8 descritto matematicamente come soluzione dell'equazione delle onde, a sua volta ottenuta a partire dalle equazioni di Maxwell secondo la teoria dell'elettrodinamica classica. Questo tipo di radiazione viaggia nella direzione sempre perpendicolare alle direzioni di oscillazione dei campi, ed \u00e8 quindi un'onda trasversale. Nel diciannovesimo secolo James Clerk Maxwell ha scoperto infatti che i campi elettrici e magnetici soddisfano l'equazione delle onde, con una velocit\u00e0 di propagazione vuoto pari alla velocit\u00e0 della luce, come determinato sperimentalmente da Heinrich Hertz. Le onde elettromagnetiche, come ad esempio la luce visibile, hanno caratteristiche di propagazione nei mezzi o in presenza di ostacoli dipendenti dalla frequenza (e quindi dalla lunghezza d'onda), alcuni materiali sono trasparenti al passaggio della radiazione elettromagnetica sulla lunghezza d'onda del visibile (come alcuni tipi di vetro), mentre le onde radio sono difficilmente ostacolate nella propagazione da oggetti di piccola dimensione, come anche piccoli edifici, infine la radiazione elettromagnetica a lunghezza d'onda inferiore a quella degli ultravioletti pu\u00f2 essere dannosa per la salute dell'uomo. Un caso particolare di onda elettromagnetica \u00e8 l'onda monocromatica.\nOnde gravitazionali.\nLe onde gravitazionali sono distorsioni della curvatura dello spazio tempo che viaggiano come un'onda, propagandosi da una sorgente, come ad esempio un corpo massivo. La loro esistenza \u00e8 stata prevista da Albert Einstein nel 1916 in base alla relativit\u00e0 generale e dovrebbero teoricamente trasportare energia sotto forma di radiazione gravitazionale. Le principali possibili sorgenti dovrebbero essere i sistemi binari composti da pulsar o buchi neri. L'11 febbraio 2016 il team del rivelatore Advanced LIGO ha annunciato di aver rilevato il 14 settembre 2015 onde gravitazionali causate dalla collisione di due buchi neri.\nLe onde gravitazionali sono in generale non lineari e interagiscono con la materia e l'energia. Tuttavia questo fenomeno pu\u00f2 essere lineare quando le onde sono molto lontane dalle sorgenti e per piccole perturbazioni dello spazio tempo.\nApplicazioni.\nLe onde hanno applicazioni diffusissime nella vita comune e in molti campi di studio tecnico-scientifico: dallo studio delle propriet\u00e0 delle onde elettromagnetiche emesse da un corpo \u00e8 possibile risalire alle caratteristiche chimico-fisiche del corpo (spettroscopia); le stesse onde elettromagnetiche (ad es. le onde portanti modulate oppure onda quadra) sono anche il mezzo utilizzato per veicolare informazione all'interno dei sistemi di telecomunicazioni attraverso segnali (es. onda radio nelle radiocomunicazioni); inoltre molte tecniche di diagnostica medica, prospezione geofisica, telerilevamento, applicazioni radar ecc., utilizzano particolari onde elettromagnetiche o acustiche."}
{"id": "38912", "revid": "486946", "url": "https://it.wikipedia.org/wiki?curid=38912", "title": "Padre Pio da Pietralcina", "text": ""}
{"id": "38918", "revid": "121567176", "url": "https://it.wikipedia.org/wiki?curid=38918", "title": "Kubrat", "text": "Biografia.\nAppartenente alla trib\u00f9 dei Dulo (Dub o Duba) egli \u00e8 Bulgaro per discendenza paterna, e avaro per discendenza materna.\nKubrat viene confermato dal khan Sibir come primo sovrano degli Onogur (Scythi populi). Durante il regno di suo figlio Bajan le terre dei bulgari si estenderanno dal Danubio fino al Volga.\nKubrat giunge a Costantinopoli nel 619 come ostaggio e qui viene battezzato. Suo zio materno Organa (Organ o Ornag) regna, come reggente, sulla sua trib\u00f9, gli Onogundur, finch\u00e9 egli non \u00e8 abbastanza adulto per assumerne il comando. Uno dei primi atti di governo di Kubrat \u00e8 la pace con l'Impero Bizantino, di cui ammira la cultura.\nAlla sua morte viene sepolto a Poltava (che in bulgaro significa \"Capo dei bulgari\"). Il suo kurgan \u00e8 stato scavato nel 1912.\nDopo la morte di Kubrat, il figlio Batbajan (chiamato anche Bezmer o Bezmes Bayan) eredita il regno, ma presto altri \"figli\" si pongono alla guida di fazioni ribelli provocando la secessione dall'impero di Kubrat. Il primo, conosciuto come Kotrag, dopo aver sollevato alcune trib\u00f9, muove verso il Volga, dove fonda lo Stato della Bulgaria del Volga.\nIn seguito Utzindur (Balkor) muove la trib\u00f9 ribelle dei Kuber in Pannonia per poi dirigersi verso sud. Atilkese muovendo la sua orda dall'Ucraina verso sud-ovest si unisce ai Bulgari a sud del Danubio fondando lo Stato di Bulgaria. Emnetzur, che inizialmente si rifugia in Pannonia, si unisce poi ai Longobardi in marcia verso ovest."}
{"id": "38925", "revid": "125701579", "url": "https://it.wikipedia.org/wiki?curid=38925", "title": "Hong Kong", "text": "Hong Kong (pr. cantonese cinese , jyutping:hoeng1 gong2, pr. italiana ; in mandarino ) \u00e8 una ex-colonia britannica e regione amministrativa speciale della Cina dal 1997. Situata sulla costa meridionale della Cina tra il delta del fiume delle Perle e il Mar Cinese Meridionale, la citt\u00e0 \u00e8 famosa per il suo preponderante \"skyline\" e per il profondo porto naturale. Con una superficie di \u00a0km2 e una popolazione di sette milioni di persone, Hong Kong \u00e8 una delle aree pi\u00f9 densamente popolate del mondo. Il 95% della popolazione di Hong Kong \u00e8 di etnia cinese, mentre il restante 5% appartiene ad altri gruppi. Il gruppo etnico cinese maggioritario della citt\u00e0, gli Han, ha origine principalmente nelle citt\u00e0 di Canton e Taishan nella vicina provincia del Guangdong.\nHong Kong divenne una Colonia britannica dopo la prima guerra dell'Oppio (1839-1842). Originariamente limitati alla sola Isola di Hong Kong, i confini della colonia furono estesi nel 1860 fino ad includere la penisola di Kowloon e poi con nuovi territori nel 1898. La regione fu poi brevemente occupata dal Giappone durante la guerra del Pacifico, per poi tornare sotto il controllo britannico, terminato nel 1997 quando alla Cina \u00e8 stata data la supervisione. La storia di Hong Kong ha profondamente influenzato la sua cultura, che spesso viene descritta come \"l'Oriente che incontra l'Occidente\", e il sistema educativo che ha perseguito il sistema inglese fino alle riforme attuate nel 2009.\nIn base al principio \"una Cina due sistemi\", Hong Kong possiede un sistema politico diverso dalla Cina continentale. Il funzionamento dell'indipendente magistratura del paese funziona secondo il modello di ordinamento giuridico del \"Common law\". La \"Hong Kong Basic Law\", il suo documento costitutivo, stabilisce che la regione gode di un alto grado di autonomia in tutti gli aspetti, tranne che nelle relazioni estere e nella difesa militare. Nonostante Hong Kong possieda un sistema multipartitico fiorente, un piccolo elettorato controlla la met\u00e0 della sua legislatura. Il \"Chief Executive of Hong Kong\" (\"Capo Esecutivo di Hong Kong\"), il capo del governo, \u00e8 scelto da un comitato elettorale che varia da 400 a membri, un sistema in vigore per tutti i primi 20 anni di dominio cinese.\nHong Kong \u00e8 uno dei centri finanziari internazionali pi\u00f9 importanti del mondo e vanta una sviluppata economia capitalistica basata sul settore terziario e caratterizzata da una bassa imposizione fiscale e dal libero scambio. La valuta, il Dollaro di Hong Kong, \u00e8 l'ottava valuta pi\u00f9 scambiata al mondo. La mancanza di spazio e il crescente numero di abitanti e di infrastrutture hanno portato la citt\u00e0 ad avere un'intensa densit\u00e0 di costruzioni, rendendola la citt\u00e0 pi\u00f9 verticale al mondo. I cittadini di Hong Kong vantano uno dei redditi pro capite pi\u00f9 alti al mondo. La densit\u00e0 ha portato anche allo sviluppo di un'avanzata rete di trasporti pubblici. I cittadini che ne usufruiscono sono superiori al 90%, la percentuale pi\u00f9 alta al mondo. Hong Kong gode di alte posizioni in numerose classifiche internazionali. Per esempio, nella libert\u00e0 economica, nella competitivit\u00e0 economica e finanziaria, nella qualit\u00e0 di vita, sul contrasto alla corruzione e nell'indice di sviluppo umano, la regione \u00e8 sempre classificata fra i primi posti. Secondo le stime sia dell'ONU sia dell'OMS nel 2012 Hong Kong ha avuto la pi\u00f9 lunga aspettativa di vita di qualsiasi altra regione del mondo.\nEtimologia del nome.\nIl nome \"Hong Kong\" \u00e8 una rappresentazione fonetica approssimativa della pronuncia della parlata cantonese o il nome Hakka \"\u9999\u6e2f\", che significa \"porto profumato\". Prima del 1842, il nome si riferiva a una piccola insenatura - ora conosciuta come porto di Aberdeen o \u9999\u6e2f\u4ed4 hoeng1 gong2 zai2 \"Piccola Hong Kong\" - tra l'isola di Aberdeen e il lato sud dell'isola di Hong Kong. Questo luogo \u00e8 stato uno dei primi punti di contatto tra i marinai britannici e i pescatori locali.\nIl riferimento al profumo potrebbe aver fatto riferimento alle acque del porto addolcite dalla fresca acqua dell'estuario creato dall'afflusso del fiume delle Perle oppure per l'incenso delle fabbriche che costeggiano il litorale a nord di Kowloon che veniva immagazzinato nel porto di Aberdeen per l'esportazione prima dello sviluppo del \"Victoria Harbour\". Nel 1842, con la firma del trattato di Nanchino il nome Hong Kong \u00e8 stato registrato su documenti ufficiali, fino a comprendere la totalit\u00e0 dell'isola.\nStoria.\nPre-coloniale.\nStudi archeologici hanno trovato segni di presenza umana nella zona di Chek Lap Kok risalenti a un periodo tra i 35000 e i 39000 anni or sono, mentre nella penisola di Sai Kung databili a 6000 anni fa. Wong Tei Tung e Kei Ling Ha Hoi sono i due primi siti della presenza umana del Paleolitico. Gli studiosi ritengono che Kei Ling Ha Hoi fosse un insediamento, mentre Wong Tei Tung un sito di produzione litica. I reperti rinvenuti dell'epoca neolitica suggeriscono differenze tra la cultura di Longshan appartenente al nord della Cina e il popolo Che, una branca degli Yao, prima dell'avvento della migrazione dei Baiyue. Otto incisioni rupestri, risalenti alla dinastia Shang, sono state trovate sulle isole circostanti.\nNel 214 a.C., Qin Shi Huang, il primo imperatore della Cina, conquist\u00f2 le trib\u00f9 Baiyue stanziate presso Jiaozhi (nell'attuale regione del Liangguang) e le incorpor\u00f2 nel territorio della Cina imperiale. La moderna Hong Kong, all'epoca, era amministrativamente considerata come una comanderia di Nanhai e si trovava vicino alla antica capitale di Panyu (oggi nota come Canton). Il dominio dell'area fu consolidato sotto il regno di Nanyue, fondato dal generale Zhao Tuo, nel 204 a.C., dopo la caduta della dinastia Qin. Quando il regno fu conquistato dall'imperatore Han Wudi nel 111 a.C., la zona fu assegnata alla comanderia di Jiaozhi sotto il controllo della dinastia Han. Gli studi archeologici indicano, durante questo periodo, un aumento della popolazione e una fiorente produzione di sale. Si ritiene che la tomba di Lei Cheng Uk Han, che si trova nella penisola di Kowloon, sia stata costruita durante la dinastia Han.\nDurante il periodo della dinastia Tang la regione del Guangdong fior\u00ec come centro commerciale regionale. Nel 736, l'imperatore Xuan Zong della dinastia Tang fece edificare, presso Tuen Mun, una cittadella fortificata per difendere la zona costiera. La prima scuola del luogo, L'istituto Li Ying, fu fondata intorno al 1075 nei Nuovi Territori sotto la dinastia Song del Nord. Durante l'invasione mongola nel 1276, la corte della dinastia Song meridionale si trasfer\u00ec prima a Fujian, poi a Lantau Island e in seguito a Sung Wong Toi (la moderna Kowloon). Il figlio dell'imperatore Bing si suicid\u00f2 per annegamento, insieme con i suoi ufficiali, dopo essere stato sconfitto nella battaglia di Yamen. Hau Wong, un funzionario dell'imperatore, \u00e8 ancora oggi ricordato a Hong Kong.\nIl pi\u00f9 antico visitatore europeo che arriv\u00f2 in questi luoghi e di cui si abbia notizia, fu Jorge \u00c1lvares, un esploratore portoghese che qui giunse nel 1513. Dopo aver stabilito insediamenti nella regione, i mercanti portoghesi incominciarono i commerci. Questi furono, tuttavia, presto interrotti da scontri militari, tra cinesi e portoghesi, che portarono nel XVI secolo al divieto di contatti commerciali con gli stranieri. Tra il 1661 e il 1669 la zona fu interessata dall'ordine dell'imperatore Kangxi che port\u00f2 all'evacuazione delle zone costiere del Guangdong. Questo comport\u00f2 l'abbandono del luogo da parte dei circa persone. Durante questo periodo, il territorio dell'odierna Hong Kong, divent\u00f2 gran parte disabitato. Nel 1685 Kangxi divenne il primo imperatore a riaprire al commercio con gli stranieri, interdicendo per\u00f2 a questi ultimi alcuni luoghi, il possedimento di armi da fuoco e permettendo di commerciare solo tramite l'argento. La Compagnia britannica delle Indie orientali incominci\u00f2 le sue attivit\u00e0 in Cina nel 1699, ma ben presto si svilupparono enormemente. Nel 1711 la compagnia stabil\u00ec la sua prima stazione commerciale a Canton. Nel 1773, gli inglesi vendevano casse di oppio all'anno alla Cina, vendite che raddoppiarono 6 anni dopo.\nEpoca coloniale britannica.\nNel 1839 il rifiuto da parte delle autorit\u00e0 della dinastia Qing all'importazione di oppio scaten\u00f2 tra Cina e Gran Bretagna la prima guerra dell'oppio. L'isola di Hong Kong fu occupata dalle forze britanniche il 20 gennaio 1841 e formalmente ceduta, ai sensi della Convenzione di Chuenpee, come parte di un accordo di cessate il fuoco tra il capitano Charles Elliot e il governatore Qishan. Tuttavia tale trattato non fu mai ratificato a causa di una controversia tra i funzionari di alto rango di entrambi i governi. Con il trattato di Nanchino, stipulato il 29 agosto 1842, l'isola pass\u00f2 in cessione perpetua al Regno Unito. I britannici stabilirono una Colonia della corona britannica con la fondazione di Victoria City, avvenuta l'anno successivo.\nSotto il dominio britannico, la popolazione di Hong Kong isola aument\u00f2 dai residenti del 1841, per lo pi\u00f9 pescatori cinesi, a cinesi e europei registrati nel 1870. Nel 1860, dopo la sconfitta della Cina anche nella seconda guerra dell'oppio, la penisola di Kowloon e l'isola di Stonecutter si aggiunsero, a seguito della Convenzione di Pechino, ai possedimenti della Gran Bretagna.\nNel 1894 la terza pandemia di peste bubbonica si diffuse dall'entroterra cinese a Hong Kong, causando tra i e i morti. Nel 1898, secondo i termini della Convenzione per l'estensione del territorio di Hong Kong, la Gran Bretagna ottenne la cessione per 99 anni dell'isola di Lantau e le terre settentrionali adiacenti, che divennero note come i Nuovi Territori. Da allora i confini di Hong Kong sono rimasti invariati.\nDurante la prima met\u00e0 del XX secolo, Hong Kong era un porto franco. Gli inglesi introdussero un sistema scolastico basato sul proprio modello, mentre la locale popolazione cinese ebbe pochi contatti con la ricca comunit\u00e0 europea che si stabil\u00ec nei pressi di \"Victoria Peak\".\nInvasione giapponese.\nIn concomitanza con la sua campagna militare, l'Impero giapponese invase Hong Kong l'8 dicembre 1941. La battaglia di Hong Kong si concluse con la cessione della colonia al Giappone, avvenuta il 25 dicembre. Durante l'occupazione giapponese, i civili patirono carestia e iper-inflazione della moneta. A causa di ci\u00f2 vi fu un rimpatrio di molti cinesi verso la terraferma. La popolazione di Hong Kong si ridusse da 1,6 milioni di abitanti del 1941 a nel 1945, quando il Regno Unito riprese il controllo della colonia.\nGuerra fredda.\nLa popolazione di Hong Kong recuper\u00f2 rapidamente a seguito di un'ondata di immigrati provenienti dalla Cina, dove era in corso la guerra civile. Quando fu proclamata la Repubblica Popolare Cinese, nel 1949, altri migranti fuggirono a Hong Kong per il timore di persecuzione da parte del Partito Comunista Cinese. Molte aziende di Shanghai e Canton spostarono qui le loro attivit\u00e0.\nNel 1950 la rapida industrializzazione di Hong Kong fu trainata dalle esportazioni tessili e dall'espansione delle altre industrie manifatturiere. La popolazione cresceva, cos\u00ec come il tenore di vita. Le attivit\u00e0 commerciali del luogo incrementarono ancora di pi\u00f9 quando Shenzhen, subito a nord di Hong Kong, divenne una Zona economica speciale della Repubblica Popolare Cinese. Anche se il settore manifatturiero diminu\u00ec gradualmente a causa dello sviluppo industriale nel sud della Cina continentale, il comparto dei servizi registr\u00f2 elevati tassi di crescita, soprattutto tra gli anni ottanta e novanta.\nDurante tutto il periodo coloniale britannico, Hong Kong si svilupp\u00f2 in tutti gli aspetti, dall'economia al sistema sanitario. Molte strutture sanitarie vennero costruite per i suoi cittadini, come ad esempio il \"Queen Elizabeth Hospital\", il \"Queen Mary Hospital\", il \"Princess Margaret Hospital\" e il \"Prince of Wales Hospital\". Nel 1984 venne sottoscritta la Dichiarazione congiunta sino-britannica, un accordo per il trasferimento della sovranit\u00e0 alla Repubblica Popolare Cinese, che stabiliva che Hong Kong sarebbe stata governata, a partire dal luglio 1997, come una regione amministrativa speciale, conservando le sue leggi e un alto grado di autonomia per almeno 50 anni. Il diritto di Hong Kong si basa sul sistema di diritto inglese.\nSotto la sovranit\u00e0 cinese, dal 1997.\nIl 1\u00ba luglio 1997 vi fu il trasferimento della sovranit\u00e0 di Hong Kong dal Regno Unito alla Repubblica Popolare Cinese, che concluse ufficialmente i 156 anni di dominio coloniale britannico. L'ultimo governatore britannico di Hong Kong fu Christopher Francis Patten, dal 1992 al 1997. Hong Kong divenne la prima regione amministrativa speciale della Cina e Tung Chee-Hwa assunse la carica di primo capo dell'esecutivo. Quello stesso anno, Hong Kong sub\u00ec un doppio colpo: la crisi finanziaria asiatica e l'epidemia di influenza aviaria H5N1. Nel 2003, Hong Kong \u00e8 stata gravemente colpita dallo scoppio della Sindrome Acuta Respiratoria Severa (SARS). L'Organizzazione mondiale della sanit\u00e0 ritiene che a Hong Kong vi siano stati infetti e 299 morti. Si stima che circa 380 milioni di dollari di Hong Kong (48,9 milioni di dollari americani) siano stati persi a causa dell'epidemia.\nIl 10 marzo 2005 Tung annunci\u00f2 le sue dimissioni dalla carica di capo dell'esecutivo a causa di \"problemi di salute\". Donald Tsang, il segretario generale dell'amministrazione, a seguito delle elezioni del 21 giugno 2005, svoltesi comunque senza un'opposizione, divenne il secondo capo dell'esecutivo di Hong Kong. Nel 2007 Tsang fu riconfermato per un secondo mandato. Oggi Hong Kong continua a essere protagonista come centro finanziario mondiale, ma deve affrontare l'incertezza sul suo futuro a causa della crescente potenza economica della Cina e il suo rapporto con la Repubblica Popolare Cinese a proposito della riforma democratica e del suffragio universale.\nNel 2019 \u00e8 iniziato un nuovo ciclo di proteste in seguito al tentativo dell\u2019amministrazione filo-cinese di Hong Kong di introdurre una nuova legge che prevedrebbe la possibilit\u00e0 di estradare nella Cina continentale tutte le persone accusate di reati gravi, ovvero di crimini punibili con una pena superiore ai sette anni di detenzione. A novembre 2019, il campo di partiti pro-democrazia e anti-Pechino hanno nettamente vinto le elezioni locali. Il 28 maggio 2020, in risposta alle proteste, il governo di Pechino annuncia l'introduzione della \"legge sulla sicurezza nazionale di Hong Kong\", in grado di estendere nella regione autonoma i poteri concessi alle forze di polizia cinesi, per contrastare reati di terrorismo, secessione, sovversione e ingerenza straniera. Dal 1\u00ba giugno al 1\u00ba luglio gli arresti in riferimento a questa legge sono stati circa 300. In seguito a questi problemi il premier britannico Boris Johnson ha offerto la sua disponibilit\u00e0 a offrire passaporti a circa 3 milioni di residenti a Hong Kong, cosa che ha scatenato tensione tra lui e il leader del Partito Comunista Cinese Xi Jinping.\nGeografia.\nHong Kong \u00e8 situata sulla costa sud della Cina, a 60\u00a0km a est di Macao, sul lato opposto del delta del fiume delle Perle. \u00c8 circondata dal Mar Cinese Meridionale a est, a sud e ovest, e confina con la citt\u00e0 di Shenzhen, nel Guangdong, a nord sul fiume Shenzhen. Il territorio copre una superficie di \u00a0km2 ed \u00e8 composto dall'isola di Hong Kong, dalla penisola di Kowloon, dai Nuovi Territori e da pi\u00f9 di 200 isole in mare aperto, di cui la pi\u00f9 grande \u00e8 l'isola di Lantau. Della superficie totale, \u00a0km2 sono di terre emerse, mentre 50\u00a0km2 sono acque interne. Hong Kong vanta il diritto sulle acque territoriali a una distanza di 3 miglia nautiche (5,6\u00a0km). La sua superficie lo rende il 179\u00ba pi\u00f9 grande territorio abitato del mondo.\nGran parte del territorio di Hong Kong \u00e8 collinare, con forti pendenze, e circa il 40% della superficie \u00e8 riservata a parchi nazionali e riserve naturali. La maggior parte del territorio urbano si sviluppa sulla penisola di Kowloon, lungo il bordo settentrionale dell'isola di Hong Kong e in insediamenti sparsi su tutti i Nuovi Territori. La massima altura \u00e8 il Tai Mo Shan, 957 metri sul livello del mare. La lunga e irregolare costa di Hong Kong fornisce molte baie, fiumi e spiagge. Il 18 settembre 2011 l'UNESCO ha inserito il \"Hong Kong Global Geopark\" nella sua rete di geoparchi globale. Presso il distretto di Sha Tin scorre il fiume Shing Mun.\nClima.\nLa citt\u00e0 \u00e8 situata appena a sud del Tropico del Cancro, il clima di Hong Kong \u00e8 subtropicale (nella classificazione dei climi di Koppen \u00e8 indicato come \"Cwa\") e incline ai monsoni. Molto mite e relativamente secco l'inverno, tra dicembre e marzo la media giornaliera mensile \u00e8 di 16\u201319\u00a0\u00b0C con 25\u201371\u00a0mm di pioggia; piuttosto caldo, umido e piovoso dalla primavera all'estate, mentre in autunno risulta caldo, soleggiato e abbastanza asciutto, con le medie giornaliere dei mesi pi\u00f9 caldi (da maggio a ottobre) tutte tra 25\u00a0\u00b0C e 29\u00a0\u00b0C, con precipitazioni medie superiori ai 300\u00a0mm mensili tra maggio e agosto (dove si superano i 400\u00a0mm medi). Occasionalmente \u00e8 investita da tifoni.\nL'ecologia di Hong Kong \u00e8 molto influenzata dai bruschi cambiamenti del tempo, a seconda delle stagioni e delle influenze dei venti. Hong Kong ha in media ore all'anno di sole. La temperatura pi\u00f9 alta registrata dall'Osservatorio di Hong Kong \u00e8 stata di 36,1\u00a0\u00b0C (104\u00a0\u00b0F) mentre la pi\u00f9 bassa 0\u00a0\u00b0C (32\u00a0\u00b0F).\nAmbiente.\nL'inquinamento atmosferico \u00e8 in aumento a Hong Kong. Nel 2011, l'indice di inquinamento atmosferico (API) sviluppato dalle autorit\u00e0 ha superato il livello 100 (\"molto alto\") pi\u00f9 del 20% dell'anno, dieci volte di pi\u00f9 che nel 2005. L'indice \u00e8 \"alto\" per il 70% del tempo e \"medio\" inferiore al 10% del tempo. Secondo il quotidiano Le Monde : \"Bisogna anche aggiungere che l'API \u00e8 incredibilmente tollerante. Calcolato sulla base della concentrazione dei cinque principali inquinanti, l'indice di Hong Kong rende sistematicamente accettabili per il grande pubblico i valori limite di esposizione considerati pericolosi dall'Organizzazione mondiale della sanit\u00e0 (OMS). \u00bb\nL'Universit\u00e0 di Hong Kong stima che morti all'anno sono attribuibili all'inquinamento atmosferico. Tuttavia, secondo uno degli autori dello studio, \"queste cifre sono un minimo e tengono conto solo degli effetti a breve termine dell'inquinamento sulla salute della popolazione. L'impatto totale sar\u00e0 molto maggiore quando i risultati degli studi a lungo termine saranno integrati. \"L'inquinamento causa anche giorni di ospedalizzazione e pi\u00f9 di 7 milioni di visite mediche all'anno, con un costo di 40 miliardi di dollari per il governo di Hong Kong.\nHong Kong si trova ad affrontare quantit\u00e0 sempre maggiori di rifiuti elettronici. Ogni anno vi si producono pi\u00f9 di tonnellate di materiali elettronici e Hong Kong \u00e8 considerata la \"spazzatura elettronica dall'Asia \" a causa delle importazioni di rifiuti, la maggior parte delle quali proviene dagli Stati Uniti. Negli ultimi anni sono state istituite centinaia di discariche.\nSociet\u00e0.\nEvoluzione demografica.\nLa popolazione abitante del territorio conta circa individui con una densit\u00e0 abitativa di per km\u00b2. Nel 2009 Hong Kong possedeva un tasso di natalit\u00e0 dell'11,7 per abitanti e un tasso di fecondit\u00e0 totale di bambini ogni donne. \nHong Kong ha registrato il record negativo di 8,2 nascite ogni persone nel periodo 2005\u20132010. La bassa natalit\u00e0, unitamente a un alto tenore di vita, \u00e8 la causa del progressivo invecchiamento demografico: si stima che il 26,8% della popolazione avr\u00e0 pi\u00f9 di 65 anni nel 2033, rispetto al 12,1% del 2005.\nI residenti provenienti dalla Cina continentale non hanno il diritto di residenza a Hong Kong, n\u00e9 sono autorizzati a entrare nel territorio liberamente. Tuttavia, l'afflusso di immigrati provenienti dalla Cina continentale, che si avvicina ai all'anno, \u00e8 un contributo significativo per la sua crescita demografica, a una quota giornaliera di 150 cinesi continentali con legami famigliari a Hong Kong viene concesso un permesso speciale. L'aspettativa di vita della popolazione \u00e8 di 79,16 anni per i maschi e di 84,79 anni per le donne, al 2009, rendendola una delle pi\u00f9 alte del mondo.\nCirca il 95% della popolazione di Hong Kong \u00e8 di origine cinese, la maggioranza delle quali sono Taishanese, Chiu Chow, di etnia cantonese o Hakka. La maggioranza degli abitanti proviene principalmente dalle regioni di Canton e di Taishan nella provincia di Guangdong. Il restante 5% della popolazione \u00e8 composta da persone di etnia non cinese. Vi \u00e8 una rappresentanza di individui provenienti dall'Asia meridionale, come indiani, pakistani e nepalesi; alcuni rifugiati vietnamiti sono diventati residenti permanenti di Hong Kong. Vi sono anche i britannici, americani, canadesi, giapponesi e coreani che lavorano nei settori commerciali e finanziari della citt\u00e0. Nel 2008 si contavano circa collaboratori domestici provenienti dall'Indonesia e dalle Filippine.\nLingue.\nLe lingue ufficiali di Hong Kong sono l'inglese e il cinese (scritto con i caratteri tradizionali), usate anche per i cartelli stradali. La lingua pi\u00f9 diffusa \u00e8 tuttavia il cantonese (nella sua variante locale), parlata dal 95% della popolazione e usata anche nell'istruzione. Nel 2016 l'inglese viene parlato dal 53,2% della popolazione, mentre dal 1997 si \u00e8 visto un aumento di immigrati provenienti dalla Cina continentale e una maggiore integrazione con l'economia continentale che ha portato un numero crescente di individui che parlano il mandarino, con una percentuale che ammonta nel 2016 al 48,6% della popolazione.\nEtnie.\nNella tabella di seguito sono riportati i gruppi etnici della popolazione di Hong Kong in base ai dati dei censimenti del 2006, 2011 e 2016.\nReligione.\nLa maggioranza dei residenti di Hong Kong non rivendica alcuna affiliazione religiosa, professando una forma di agnosticismo o ateismo. Secondo il Dipartimento di Stato degli Stati Uniti, solo il 43% della popolazione pratica una qualche forma di religione. Secondo un sondaggio di Gallup, il 64% dei residenti di Hong Kong non professa alcuna religione, e altre stime arrivano a sostenere che questa percentuale arrivi fino all'80%.\nHong Kong gode di un elevato grado di libert\u00e0 religiosa, garantita dalla sua legge fondamentale. Le principali religioni di Hong Kong sono il Buddismo, il Taoismo e il Confucianesimo. Uno studio locale sulle religioni stima che vi siano circa 1,5 milioni di buddisti e taoisti. Una comunit\u00e0 cristiana di circa fedeli copre circa l'11,7% della popolazione totale. I protestanti sono il gruppo maggiore con un rapporto di 4:3, anche se esistono piccole comunit\u00e0 tra cui i Mormoni e i Testimoni di Geova. La chiesa anglicana e cattolica sono libere di nominare i propri vescovi, a differenza di quanto avviene nella Cina continentale. Vi sono anche sikh, musulmani, ebrei, ind\u00f9 e le comunit\u00e0 bah\u00e1'\u00ed. La pratica del Falun Gong \u00e8 tollerata.\nStatistiche economiche.\nStatisticamente la disuguaglianza economica di Hong Kong \u00e8 la pi\u00f9 elevata dell'Asia. Secondo un rapporto del Programma Insediamenti Umani delle Nazioni Unite risalente al 2008, il coefficiente di Gini di Hong Kong \u00e8 di 0,53, \u00e8 il pi\u00f9 alto dell'Asia e \"relativamente elevato nel contesto internazionale\". Tuttavia, il governo ha sottolineato che la disparit\u00e0 di reddito non equivale a un peggioramento della situazione di povert\u00e0 e che il coefficiente di Gini non \u00e8 strettamente comparabile tra le nazioni. Il governo ha sottolineato che la ristrutturazione economica, i cambiamenti nella dimensione dei nuclei familiari e l'aumento dei posti di lavoro ad alto reddito siano stati fattori che hanno distorto il coefficiente di Gini.\nAmministrazione.\nLa \"legge fondamentale di Hong Kong\" \u00e8 la legge ordinaria della Cina che funge \"de facto\" da costituzione di Hong Kong. In conformit\u00e0 con tale documento e la dichiarazione congiunta sino-britannica, Hong Kong vanta un \"alto grado di autonomia come regione amministrativa speciale, in tutti i settori con l'eccezione della difesa e della politica estera\". Per questo la regione pu\u00f2 mantenere il suo sistema economico di libero mercato e pu\u00f2 garantire diritti e libert\u00e0 ai suoi cittadini, almeno fino al 2047. Tuttavia, sebbene tali garanzie sono sancite dalla legge fondamentale (formulata sulla base del \"common law\" britannico), essa \u00e8 soggetta a interpretazione e a potenziali emendamenti da parte del Comitato permanente del Congresso nazionale del popolo come nel caso della legge sulla sicurezza nazionale di Hong Kong, promulgata aggirando le autorit\u00e0 regionali.\nLa legge fondamentale delinea anche la struttura di governo e i suoi organi principali: il Consiglio Direttivo, il servizio civile, il Consiglio legislativo e quello della magistratura. Il Consiglio Direttivo \u00e8 presieduto dal Direttore Generale, che viene eletto dal Comitato elettorale e poi nominato dal governo popolare centrale. Il servizio civile \u00e8 un organo politicamente neutro che attua politiche e servizi amministrativi, i cui funzionari pubblici sono nominati con criterio meritocratico. Il Consiglio legislativo \u00e8 composto da 60 membri, la met\u00e0 dei quali \u00e8 direttamente eletta a suffragio universale dai residenti permanenti di Hong Kong, sulla base di cinque circoscrizioni geografiche. L'altra met\u00e0, conosciuta come circoscrizioni funzionali, \u00e8 direttamente eletta da un elettorato pi\u00f9 piccolo, che si compone di organi e di persone provenienti da diversi settori funzionali. L'intero Consiglio \u00e8 presieduto dal Presidente del Consiglio legislativo. I giudici vengono nominati dal Direttore Generale su raccomandazione di una commissione indipendente.\nL'attuazione della legge fondamentale, tra cui il come e il quando dovesse essere adottato il suffragio universale, \u00e8 stata una questione importante nel dibattito politico durante il periodo di trasferimento di sovranit\u00e0. Nel 2002, la proposta di legge anti-sovversione del governo a norma dell'articolo 23 della legge fondamentale, che prevedeva l'emanazione di leggi che vietano atti di tradimento e sovversione contro il governo cinese, \u00e8 stata accolta da una feroce opposizione e alla fine accantonata. Il dibattito tra i gruppi pro-Pechino, che tendono a sostenere l'esecutivo, e i pan-democratici caratterizza la scena politica di Hong Kong, con questi ultimi che sostengono un ritmo pi\u00f9 veloce di democratizzazione e del principio di \"un uomo un voto\".\nSistema giuridico e giudiziario.\nIl sistema legale di Hong Kong \u00e8 completamente indipendente dal sistema giuridico della Cina continentale. Differentemente da esso, il sistema di Hong Kong continua a seguire il tradizionale sistema giuridico inglese stabilitosi durante il dominio britannico. I tribunali di Hong Kong possono riferirsi alle decisioni pronunciate dai giudici di altri ordinamenti di \"common law\" come precedenti, e giudici di altri ordinamenti di \"common law\", pi\u00f9 frequentemente provenienti dall'Inghilterra, dal Canada e dall'Australia, sono autorizzati a sedere come giudici non permanenti nel Tribunale di appello.\nStrutturalmente, il sistema giudiziario \u00e8 costituito dalla Alta Corte, che si compone della Corte d'Appello e del Tribunale di primo grado, e dalla Corte distrettuale, che comprende il Tribunale della famiglia.\nI giudici dell'Alta Corte sono nominati dal capo dell'esecutivo di Hong Kong.\nIl Dipartimento di Giustizia \u00e8 responsabile della gestione delle questioni legali per il governo. Le sue responsabilit\u00e0 comprendono la consulenza legale, l'azione penale, la rappresentanza civile, la redazione e la riforma del diritto e della politica e la cooperazione giuridica internazionale tra le diverse giurisdizioni. Oltre a perseguire cause penali, gli avvocati del Dipartimento di giustizia agiscono per conto del governo in tutte le cause civili e amministrative contro il governo stesso. Come protettore dell'interesse pubblico, il dipartimento pu\u00f2 intervenire in tutti i casi che coinvolgono l'interesse comune. La legge fondamentale protegge il Dipartimento di giustizia da qualsiasi interferenza da parte del governo quando esercita il suo controllo sul processo penale.\nDiritti umani.\nLa legge fondamentale di Hong Kong si basa sulla legge inglese e quindi, in generale, Hong Kong gode di un alto livello di libert\u00e0 civili. Il governo di Hong Kong rispetta, in generale, i diritti umani dei cittadini. Vi sono preoccupazioni per quanto riguarda la libert\u00e0 di riunione, che \u00e8 limitata da un'ordinanza pubblica. La polizia \u00e8 stata talvolta accusata di usare la mano pesante nei confronti dei manifestanti. Per quanto riguarda il diritto alla privacy, una certa sorveglianza rimane la principale preoccupazione.\nVi \u00e8 una mancanza di protezione per gli individui omosessuali, a causa della mancanza di una legge contro la discriminazione sull'orientamento sessuale, anche se al momento non vi sono leggi che criminalizzano l'omosessualit\u00e0 di per s\u00e9. Vi sono anche delle critiche riguardo a una mancanza di tutela per i diritti del lavoro.\nSuddivisione amministrativa.\nHong Kong \u00e8 divisa amministrativamente in 18 distretti:\nEconomia.\nL'economia di Hong Kong \u00e8 dinamica e profondamente legata al commercio internazionale. L'importanza del commercio internazionale \u00e8 testimoniata dal numero di consolati presenti sul territorio di Hong Kong: nel mese di giugno 2005 vi erano 107 consolati e consolati-generali, pi\u00f9 che in qualsiasi altra citt\u00e0 della terra. Persino New York, sede delle Nazioni Unite ospita solo 93 consolati. Hong Kong riveste un ruolo d'importanza internazionale anche nel settore bancario. Il sistema economico \u00e8 uno dei meno regolati al mondo ed \u00e8, infatti, considerato un \"paradiso fiscale\". Il sistema fiscale italiano, col Decreto Ministeriale 04/05/1999, l'ha inserita tra gli Stati o Territori aventi un regime fiscale privilegiato, nella cosiddetta Lista nera, ponendo quindi limitazioni fiscali ai rapporti economico commerciali che si intrattengono tra le aziende italiane e i soggetti ubicati in tale territorio.\nIl compito della politica monetaria di Hong Kong \u00e8 di mantenere la moneta stabile.\nDato il forte grado di apertura internazionale dell'economia, la politica monetaria di Hong Kong ha definito un valore esterno stabile per il dollaro di Hong Kong tramite un tasso di cambio fisso con il Dollaro statunitense: 1 Dollaro statunitense vale 7.80 HKD. La politica monetaria si avvale del sistema di tasso di cambio fisso dall'ottobre 1983.\nHong Kong dispone di limitati quantitativi di risorse naturali, derrate agricole e materie prime e di conseguenza il superiore fabbisogno rispetto alle esigenze di consumo e di produzione deve essere coperto tramite importazioni ma ci\u00f2 non compromette l'economia della citt\u00e0 che \u00e8 basata in gran parte sul sistema bancario. Hong Kong ha da sempre legami economici e commerciali con la Repubblica Popolare Cinese.\nNel 2001 il settore dei servizi rappresentava l'86,5% del PIL.\nIl territorio di Hong Kong grazie a ottime infrastrutture e a un sofisticato settore bancario attira gli investimenti di numerose imprese multinazionali.\nIl PIL pro capite di Hong Kong \u00e8 uno dei pi\u00f9 elevati tra le nazioni sviluppate se si considera l'aggiustamento dei dati nominali tramite la parit\u00e0 di potere di acquisto.\nLa crescita media del PIL tra il 1989 e il 1997 corrisponde al 5%.\nLe crisi economiche e finanziarie internazionali e asiatiche hanno immediate conseguenze sul sistema economico fortemente aperto di Hong Kong.\nNel 1998 per via della crisi finanziaria dei paesi del sud-est asiatico il PIL diminu\u00ec del 5%.\nL'industria del turismo sta vivendo un periodo di forte crescita grazie ai nuovi visti individuali cinesi che concedono ai cittadini della Repubblica Popolare Cinese la possibilit\u00e0 di visitare Hong Kong senza l'obbligo di un viaggio di gruppo.\nLa forte domanda estera e domestica, la conclusione di un lungo periodo di deflazione e la generale debolezza del dollaro di Hong Kong hanno contribuito alla crescita del PIL dell'8,2% nel 2004.\nArchitettura.\nSecondo Emporis, vi sono grattacieli a Hong Kong, mettendola cos\u00ec in cima alla classifica mondiale. L'alta densit\u00e0 abitativa e la fitta concentrazione di grattacieli sono dovuti a una mancanza di spazi disponibili, con appena 1,3\u00a0km di distanza media tra il porto e le ripide colline. Trentasei dei 100 pi\u00f9 alti edifici residenziali al mondo si trovano a Hong Kong. \nA Hong Kong pi\u00f9 persone che in qualsiasi altro luogo sulla Terra vivono o lavorano al di sopra del 14\u00ba piano, il che la rende la citt\u00e0 pi\u00f9 verticale del mondo.\nCome conseguenza della mancanza di spazio e della forte domanda di costruzioni, pochi vecchi edifici rimangono, e la citt\u00e0 sta diventando un centro per l'architettura moderna facendo di Hong Kong la citt\u00e0 con la maggiore concentrazione di grattacieli al mondo. L\"International Commerce Centre\" (ICC), di 484 m di altezza, \u00e8 l'edificio pi\u00f9 alto di Hong Kong e uno dei pi\u00f9 alti al mondo. Prima di esso, in termini di altezza, vi era l\"International Finance Centre\" a 415 m. Altri edifici caratteristici sullo skyline cittadino includono la sede centrale della HSBC, il triangolare \"Central Plaza\", il \"The Center\" con le sue spettacolari luci al neon e la \"Bank of China Tower\" con la sua tagliente facciata angolare progettata da Ieoh Ming Pei. Secondo il sito web Emporis, il panorama cittadino vanta il maggiore impatto visivo rispetto a tutte le altre citt\u00e0 del mondo. Inoltre, lo skyline di Hong Kong \u00e8 spesso considerato come il migliore del mondo, con le montagne circostanti e il Victoria Harbour che si integrano tra i grattacieli. La maggior parte degli edifici pi\u00f9 antichi rimasti sono strutture edificate tra il XIX secolo e gli inizi del XX secolo.\nVi sono molti piani di sviluppo in atto, tra cui la costruzione di nuovi edifici governativi, la riqualificazione del lungomare e una serie di progetti per il West Kowloon. Sono previsti nuovi grattacieli nella zona a est di Victoria Harbour dopo che la chiusura dell'aeroporto Kai Tak ha permesso la revoca delle severe restrizioni di altezza.\nTrasporti.\nLa rete di trasporti di Hong Kong \u00e8 molto sviluppata. Oltre il 90% degli spostamenti quotidiani avviene grazie ai trasporti pubblici, la pi\u00f9 alta percentuale al mondo. Il pagamento pu\u00f2 essere effettuato grazie alla carta Octopus, un sistema introdotto dalla \"Mass Transit Railway\" (MTR). La carta viene ampiamente accettata su ferrovie, autobus e traghetti e pu\u00f2 anche essere utilizzata come sistema di pagamento in alcuni punti vendita del luogo.\nTrasporto ferroviario.\nLa principale societ\u00e0 ferroviaria cittadina, la \"Kowloon-Canton Railway Corporation\", nel 2007 si \u00e8 fusa con la MTR andando a creare una rete completa per tutto il territorio, che mantiene il nome di MTR. La rete dispone di 152 stazioni che vengono utilizzate ogni giorno da 3,4 milioni di persone. La \"Hong Kong Tramways\", in attivit\u00e0 dal 1904, copre la parte settentrionale dell'isola di Hong Kong.\nTram.\nIl servizio tranviario di Hong Kong utilizza 13\u00a0km di rotaie, per un totale di 30\u00a0km di linee. Viene esercito esclusivamente con motrici a due piani.\nAutobus.\nIl servizio di autobus di Hong Kong \u00e8 gestito in \"franchising\" da operatori privati. Cinque societ\u00e0 offrono il loro servizio su tutto il territorio andando a coprire oltre 700 tratte. Gli autobus a due piani sono stati introdotti nel 1949 e sono oggi utilizzati quasi esclusivamente; gli autobus a piano singolo rimangono in attivit\u00e0 nei percorsi dove vi \u00e8 una domanda minore o dove vi sono strade con minor capacit\u00e0 di carico.\nTrasporti marittimi.\nIl servizio di traghetti \"Star Ferry\", \u00e8 stato fondato nel 1888 e gestisce due linee nel Victoria Harbour, offrendo ai suoi passeggeri giornalieri, una vista panoramica sullo \"skyline\" della citt\u00e0. Altri servizi di traghetto vengono forniti da altri operatori e servono i collegamenti con le isole periferiche, con Macao e con la Cina continentale.\nIl porto di Hong Kong \u00e8 un porto situato in una zona di acque profonde ed \u00e8 specializzato nella gestione dei container.\nFunicolari.\nLa \"Peak Tramway\", una funicolare, \u00e8 stata il primo servizio di trasporto pubblico di Hong Kong e dal 1888 ha fornito il trasporto ferroviario tra \"Central\" e \"Victoria Peak\". Nei quartieri pi\u00f9 centrali vi \u00e8 un vasto sistema di scale e marciapiedi mobili, tra cui il pi\u00f9 lungo sistema di scala mobile esterna coperta del mondo, il Central-Mid levels escalator.\nAeroporto.\nL'aeroporto internazionale di Hong Kong \u00e8 uno degli aeroporti pi\u00f9 trafficati al mondo, servendo oltre 47 milioni di passeggeri e movimentando tonnellate all'anno (dati del 2007).\nL'aeroporto ha sostituito il sovraffollato Kai Tak Airport di Kowloon nel 1998, ed \u00e8 stato valutato come miglior aeroporto al mondo. Oltre 85 compagnie aeree operano presso di esso ed \u00e8 il principale \"hub\" di Cathay Pacific, Dragonair, Air Hong Kong, Hong Kong Airlines e Hong Kong Express.\nParti di alcuni aeroporti sono stati eretti sulle terre sottratte al mare di Hong Kong, tra le quali un'estensione dell'aeroporto Kai Tak, realizzata tra il 1957 e il 1974.\nSanit\u00e0.\nA Hong Kong vi sono 13 ospedali privati e pi\u00f9 di 40 ospedali pubblici. Tra sanit\u00e0 pubblica e privata vi \u00e8 tuttavia poca interazione. Gli ospedali offrono una vasta gamma di servizi di assistenza sanitaria e alcuni ospedali privati sono considerati centri di eccellenza a livello mondiale. Secondo le stime delle Nazioni Unite, Hong Kong vanta la pi\u00f9 lunga aspettativa di vita rispetto a qualsiasi altro paese o territorio nel mondo. A partire dal 2012, le donne di Hong Kong rappresentano il gruppo demografico con la vita pi\u00f9 lunga del mondo intero.\nVi sono due facolt\u00e0 di medicina sul territorio, una con sede presso l'Universit\u00e0 Cinese di Hong Kong e l'altra alla \"Hong Kong University\". Entrambe vantano collaborazioni con gli ospedali pubblici. Per quanto riguarda la specializzazione post-lauream, tradizionalmente molti medici di Hong Kong si recano all'estero per la formazione continua e molti frequentano corsi del British Royal College come il CPRM (UK) e le MRCS (UK). Tuttavia, Hong Kong, ha sviluppato le proprie offerte di istruzione medica post-lauream, in particolare con la fondazione della \"Hong Kong Academy of Medicine\" che sta gradualmente prendendo la responsabilit\u00e0 di tutta la formazione medica post-lauream.\nCultura.\nHong Kong \u00e8 stata spesso descritta come luogo dove \"l'Oriente incontra l'Occidente\", ci\u00f2 riflette il mix della cultura delle radici cinesi del territorio con le influenze del periodo passato come colonia britannica. Hong Kong equilibra un modo di vita modernizzata con le pratiche tradizionali cinesi. Concetti come \"feng shui\" sono prese molto sul serio e vengono adottati nei progetti di costruzione costosi, spesso avvalendosi di consulenti esperti, e sono spesso ritenuti capaci di creare o distruggere un affare. Altri oggetti come gli specchi Bagua sono ancora regolarmente utilizzati per allontanare gli spiriti maligni, e gli edifici spesso sono privi del numero del piano che ha un 4 in esso, a causa della sua somiglianza con la parola \"morte\" in cantonese. La fusione tra oriente e occidente caratterizza anche la cucina di Hong Kong, dove dim sum, hot pot e fast food convivono con l'alta cucina.\nHong Kong \u00e8 un centro globale riconosciuto del commercio e perci\u00f2 \u00e8 diventato anche un \"centro di intrattenimento\". La sua cinematografia \u00e8 stata per trent'anni fino alla met\u00e0 degli anni novanta la terza industria cinematografica dopo quella statunitense e quella indiana, con la quale era quasi alla pari. I film incentrati sulle arti marziali hanno ottenuto un elevato livello di popolarit\u00e0 tra gli anni 1960 e 1990. Diversi artisti provenienti da Hong Kong hanno avuto successo a Hollywood, in particolare Bruce Lee, Jackie Chan, Sammo Hung, Yuen Biao, Donnie Yen, Bolo Yeung, Chow Yun-Fat, Michelle Yeoh, Maggie Cheung e Jet Li. Un certo numero di cineasti di Hong Kong hanno ottenuto una grande fama a Hollywood, come John Woo, Tsui Hark, Ringo Lam, Johnnie To, Wong Kar-wai e Stephen Chow. Film \"homegrown\" come \"Hong Kong Express\", \"Infernal Affairs\", \"Shaolin Soccer\", \"A Better Tomorrow\", \"In the Mood for Love\" e \"Echoes of the Rainbow\" hanno ottenuto riconoscimento internazionale. Hong Kong \u00e8 il centro per la musica Cantopop, che trae la sua influenza da altre forme di musica cinese e generi occidentali e vanta dei gruppi di fan multinazionali.\nIl governo di Hong Kong sostiene le istituzioni culturali come l'Hong Kong Heritage Museum, l'Hong Kong Museum of Art, The Hong Kong Academy for Performing Arts e la Hong Kong Philharmonic Orchestra. Il Dipartimento per i Servizi Culturali e il tempo libero sovvenziona e sponsorizza artisti internazionali portati a Hong Kong. Molte attivit\u00e0 culturali internazionali sono organizzate dal governo, dai consolati e dai privati.\nHong Kong ha due emittenti terrestri: ATV e TVB. Vi sono tre servizi locali e un certo numero di fornitori esteri di servizi via cavo e via satellite. La produzione di soap opera, di spettacoli comici e di variet\u00e0, raggiunge il pubblico di tutti i paesi di lingua cinese. Vari gruppi editoriali di Hong Kong distribuiscono e stampano sia in cinese sia in inglese, con una particolare attenzione per il sensazionalismo e il gossip. I media di Hong Kong sono relativamente liberi da interferenze ufficiali, rispetto alla Cina, anche se la \"Far Eastern Economic Review\" indica alcuni segnali di autocensura da parte dei media i cui proprietari hanno stretti legami e interessi di affari nella Repubblica Popolare Cinese e afferma che anche i media occidentali non sono immuni alla crescente potenza economica cinese.\nIl principale quotidiano in lingua inglese di Hong Kong \u00e8 il South China Morning Post, con The Standard che funge da alternativa orientata al business. Ogni giorno vengono pubblicati diversi giornali in lingua cinese; i pi\u00f9 importanti sono Ming Pao, Oriental Daily News e Apple Daily. Diverse pubblicazioni internazionali hanno sedi regionali a Hong Kong, tra cui The Wall Street Journal, The Financial Times, The New York Times International Edition, USA Today, Yomiuri Shimbun e The Nikkei.\nHong Kong offre ampie opportunit\u00e0 sportive, ricreative e competitive, nonostante la sua superficie limitata. Vengono puntualmente inviati delegati a competizioni internazionali come i Giochi olimpici e i Giochi asiatici e ha ospitato gli eventi equestri durante le Olimpiadi estive del 2008. Vi sono importanti strutture polivalenti come l'Hong Kong Coliseum e il MacPherson Stadium. Il ripido terreno di Hong Kong e l'estesa rete di sentieri con ampie viste attraggono escursionisti e la sua costa frastagliata offre molte spiagge per il nuoto.\nMissioni spaziali.\n7 aprile 1990: viene lanciato AsiaSat 1 (indirettamente) primo satellite artificiale di Hong Kong.\nSport.\nCalcio.\nHong Kong possiede una nazionale di calcio riconosciuta dalla FIFA, posta sotto l'egida della federazione calcistica di Hong Kong.\nRugby.\nHong Kong \u00e8 sede annuale del torneo Hong Kong Sevens, competizione per squadre nazionali di rugby a 7. In due occasioni (1997 e 2005) ha ospitato la Coppa del Mondo di rugby a 7.\nImpianti sportivi.\nIl maggiore impianto sportivo di Hong Kong \u00e8 l'Hong Kong Stadium, ubicato sull'isola di Hong Kong e con una capienza di posti a sedere. L'AsiaWorld\u2013Arena \u00e8 la pi\u00f9 grande sala al coperto di Hong Kong. Ha una superficie totale di metri quadrati e una capienza massima di posti a sedere."}
{"id": "38930", "revid": "15756", "url": "https://it.wikipedia.org/wiki?curid=38930", "title": "Metro (musica)", "text": "Nella teoria musicale, il metro \u00e8 una struttura basata sulla ricorrenza periodica di elementi accentuativi. Tale struttura pu\u00f2 anche essere implicita, ossia non essere esplicitata ritmicamente. Essa condiziona il nostro ascolto. Da qui deriva, ad esempio, l'effetto della sincope, frutto per l'appunto di una sfasatura tra l'elemento esplicito del ritmo e quello implicito del metro.\nNella notazione occidentale, la misura della battuta musicale costituisce un elemento metrico, bench\u00e9 gli studi di etnomusicologia abbiano dimostrato come il concetto di metro di quello di battuta.\nLa misura ha due scopi nella musica occidentale: raggruppare una serie di tempi e rappresentare il mattone di una struttura musicale pi\u00f9 ampia come una frase. La misura di una battuta implica la struttura dell'accentuazione delle note, ove alcune sono pi\u00f9 accentuate di altre; il cambio di tempo cambia dunque anche il modo in cui le note sono accentate.\nRapporto misura-tempo.\nA seconda del numero di tempi contenuti in ogni \"misura\" \u2013 da 2 a 7 \u2013 il metro si dir\u00e0:\nI metri superiori al \"ternario\" (quindi 4, 5, 6 e 7 tempi) sono considerati \"secondari\" mentre \"binario\" e \"ternario\" sono detti \"primari\"; i \"secondari\" sono considerati la somma di due o pi\u00f9 misure \"primarie\"; un esempio comune \u00e8 il metro \"quinario\", dato dalla somma di un metro \"binario\" pi\u00f9 uno \"ternario\" oppure di un \"ternario\" pi\u00f9 un binario, a seconda della posizione degli accenti.\nRapporto tempo-suddivisione.\nAl contrario del precedente, il rapporto tempo-suddivisione pu\u00f2 essere solo di 1:2 o 1:3, vale a dire che, per ogni \"tempo\", vi possono essere solo 2 o 3 \"suddivisioni\":\nRappresentazione metrica.\nLa \"rappresentazione metrica\" \u00e8 l'indicazione di cui si serve il compositore per segnalare (1) il metro scelto e (2) la notazione adottata. Si tratta di due numeri posti uno sopra l'altro.\nNumero superiore.\nIl numero superiore indica il numero di movimenti o di suddivisioni all'interno di ogni misura.\nNumero inferiore.\nIl numero inferiore pu\u00f2 indicare l'\"unit\u00e0 di tempo\" o l'\"unit\u00e0 di suddivisione\" di quel metro, vale a dire la figura scelta per rappresentare la singola pulsazione nella serie dei tempi o in quella delle suddivisioni. L'una o l'altra possibilit\u00e0 \u00e8 legata al metro da rappresentare:\nIl numero utilizzato \u00e8 convenzionalmente legato ad una figura musicale:\nVediamo qualche esempio di rappresentazione metrica:\nNumeri inferiori \"irrazionali\".\nIn alcuni casi il numero inferiore pu\u00f2 venire espresso mediante un numero non potenza di due. Si parla allora di \"metri irrazionali\". Esempi sono: \"Fabric\" di Henry Cowell, in cui esso varia tra i numeri 1 e 9; \"Traced Overhead\" di Thomas Ad\u00e8s che usa, oltre a quelli tradizionali, metri come , e .\nSi tratta di rappresentazioni che esprimono la divisione dell'intero (semibreve) in parti uguali. Per esempio, se in un normale abbiamo la semibreve divisa in 4 semiminime, in un , la semibreve sar\u00e0 divisa in tre semiminime, senza necessit\u00e0 di utilizzare indicazioni di gruppo irregolare. \nQuesta scrittura \u00e8 utile solamente quando viene seguita da altre misure di diverso tipo. Un pezzo scritto interamente in , invece, risulta di pi\u00f9 facile lettura se scritto in .\nIl termine irrazionale non \u00e8 riferito allo stesso significato che ha in matematica, dove si indica con tale dicitura un numero non esprimibile come frazione. Qui indichiamo semplicemente misure fuori dalla comune divisione musicale, anche se uno dei \"Studies for Player Piano\" di Conlon Nancarrow \u00e8 in .\nNella pratica del solfeggio.\nNel solfeggio, il tempo indicato all'inizio del brano ci d\u00e0 suggerimenti circa il metro del brano e il modo di renderlo nella pratica. La cadenza del tempo viene cos\u00ec definita grazie a un battito della mano (chiamato movimento). Ogni movimento \u00e8 a sua volta frazionato in due o tre parti uguali, chiamate suddivisioni. Occorre distinguere due casi importanti:\nTempi semplici.\nNei tempi semplici, ogni movimento della mano \u00e8 formato da due suddivisioni, dette rispettivamente battere e levare. Un brano \u00e8 in tempo semplice quando \u00e8 introdotto dai numeri superiori 2, 3, 4, dando origine, cos\u00ec, a una misura binaria, ternaria, quaternaria (sempre semplice).\nIl numero sottostante rappresenta la figura-base su cui si impianta il brano e grazie alla quale si distribuiscono gli accenti: per cui, un \"2\" indica che la figura di riferimento \u00e8 la nota da un mezzo (la minima); allo stesso modo, un 4 designa una nota da un quarto (semiminima), e cos\u00ec via. Esso indica, inoltre, il valore della nota che corrisponde a un movimento della mano: ancora, con un 2, un movimento corrisponder\u00e0 a una nota da un mezzo, mentre con un 4, corrisponder\u00e0 a una semiminima. \nTempi composti.\nI tempi composti si distinguono con un numero multiplo di 3 secondo il 2, 3, 4: abbiamo quindi i numeri 6, 9, 12, che danno origine rispettivamente a misure binarie, ternarie, quaternarie. Un movimento della mano \u00e8 formato non pi\u00f9 da due, ma da tre suddivisioni uguali (una in battere e due in levare).\nIl numero inferiore indica sempre il valore della nota di base, secondo le stesse regole gi\u00e0 espresse per i tempi semplici.\nA ogni suddivisione corrisponde una nota-base.\nTempi misti.\nUn tempo misto \u00e8 un tempo che comprende sia movimenti semplici che composti come , .\nOgni tempo semplice ha il suo tempo composto corrispondente e viceversa. i tempi si dicono corrispondenti, in quanto conservano lo stesso valore delle figure occorrenti alla formazione delle suddivisioni.\nConsiderazioni storiche.\nLa musica classica ha utilizzato, soprattutto nei primi secoli della polifonia (1300-1500), una enorme variet\u00e0 di metri. In seguito si assistette ad un certo livellamento, ma a partire dal XX secolo i compositori iniziarono ad usare regolarmente metri meno regolari come i o il . Esempi di uso di questi metri si possono trovare gi\u00e0 nel secolo precedente, soprattutto nella musica slava, come nel secondo movimento della \"Sesta Sinfonia\" di P\u00ebtr Il'i\u010d \u010cajkovskij, scritto interamente in .\nNel XX secolo \u00e8 diventato abbastanza comune cambiare il metro frequentemente durante il brano. Ne \"La sagra della primavera\" di Igor' F\u00ebdorovi\u010d Stravinskij vi \u00e8 un continuo susseguirsi di oscillazioni metriche e nel finale l'alternarsi di metri simmetrici e asimmetrici, unitamente agli spostamenti degli accenti, sono un esempio estremo di tale pratica. Da allora in poi l'uso di ritmi asimmetrici, dove ogni battuta \u00e8 di una lunghezza diversa, divenne sempre pi\u00f9 comune: questi metri includono i ritmi in quintuple come anche altri costrutti pi\u00f9 complessi quali , ove ogni misura ha un gruppo di due battute seguito da uno di 5 e da uno di 3, accentuando l'inizio di ogni unit\u00e0 (i gi\u00e0 citati \"metri \u00e0ksak\"). Ci sono metri simili usati in svariate musiche etniche. Alcuni tipi di musica non hanno proprio metro (\"free time\") come la musica basata sui bordone; ad esempio La Monte Young costruisce dei ritmi talmente complessi che l'elemento metrica \u00e8 oscurato. Altrettanto pu\u00f2 accadere nel serialismo o in musiche basate su ritmi additivi, come certi brani di Philip Glass.\nMetri composti sono impiegati regolarmente anche nel jazz, come in \"Take Five\" del sassofonista Paul Desmond componente del Dave Brubeck quartet, scritto in .\nGran parte della musica pop \u00e8 scritta in , anche se abbastanza spesso pu\u00f2 essere in (o come detto nel gergo musicale \"tempo tagliato\" perch\u00e9 rappresentato dal simbolo ) come nella bossa nova.Il Doo-wop e anche altri stili del rock sono spesso in , o possono essere interpretati come se fossero in con un grande swing. A partire dagli anni settanta alcuni gruppi rock hanno introdotto i cosiddetti \"tempi dispari\" (ad esempio \"Money\" dei Pink Floyd \u00e8 in ), nondimeno \u00e8 necessario citare gruppi Progressive metal come i Dream Theater che fanno dell'uso dei tempi dispari il tratto distintivo dei loro brani. Vedasi, ad esempio, pezzi come \"A Change of Seasons\" in cui si possono ascoltare parti scritte in , in , in o addirittura una scala suonata in . Un altro esempio \u00e8 la complessit\u00e0 delle composizioni di Frank Zappa, grande utilizzatore di metri non convenzionali. Anche oggi il rock progressivo fa largo uso di metri diversi dal . Esempio degno di nota \u00e8 rappresentato dalle composizioni dei King Crimson o dei Genesis dei primi anni settanta. Anche qui possiamo ascoltare tempi composti in brani come \"Firth of Fifth\" o \"Dancing with the Moonlit Knight\" (rispettivamente e ).\nIl metro \u00e8 spesso associato ad un pattern ritmico per produrre un certo stile. Questo \u00e8 particolarmente vero per la musica da ballo come nel valzer o nel tango, che hanno pattern particolari di accenti sulle battute che le rendono immediatamente riconoscibili.\nL'uso simultaneo o sincronico di due o pi\u00f9 metri \u00e8 chiamato polimetria (vedi pure Poliritmia). Esempi di questa pratica possono essere trovati nel quartetto per archi n. 2 di B\u00e9la Bart\u00f3k."}
{"id": "38935", "revid": "125983507", "url": "https://it.wikipedia.org/wiki?curid=38935", "title": "Targhe d'immatricolazione dell'Italia", "text": "Le targhe d'immatricolazione dell'Italia hanno una storia risalente alla fine del XIX secolo.\nStoria.\n1897\u20131901.\nLe prime targhe veicolari italiane furono previste con il Regio Decreto 16 dicembre 1897 n. 540 che introduceva l'obbligo di dotare i velocipedi di una targa comunale.&lt;br&gt;Per analogia verso tale disposizione, nel 1898 il Comune di Milano promulg\u00f2 il \"Regolamento per la circolazione delle vetture automobili\", il cui articolo 17 imponeva la fissa apposizione di una targa, riportante il nome del proprietario e il numero di licenza comunale, sulla fiancata sinistra degli automobili, come venivano chiamate in quel tempo le autovetture.\n1901\u20131905.\nCon il Regio Decreto del 28 agosto 1901 n. 416 viene promulgato il primo \"Regolamento per la circolazione delle vetture automobili sulle strade ordinarie\", il cui articolo 91 dispone l'obbligatoriet\u00e0 di dotare tutte le vetture circolanti di apposita targa fissa, su concessione della locale prefettura. La targa, da realizzarsi a cura e spese del proprietario, doveva essere in metallo e riportare, per esteso e in caratteri ben visibili, il nome della provincia e il numero di licenza rilasciata dalla prefettura. Di questo periodo esistono tuttora cinque esemplari: un \"GENOVA 83\" e un \"TORINO 427\", entrambi al Museo dell'automobile di Torino (di cui il primo venne applicato su una \"FIAT 3 \u00bd HP\", il secondo su nessun veicolo), un \"PADOVA 2\", conservato al Museo della Scienza e della Tecnica di Milano, che fu fissato sul triciclo \"Bernardi\" attualmente esposto presso il Museo di macchine Enrico Bernardi dell'Universit\u00e0 degli Studi di Padova, un ANCONA 8\" e un \"BRESCIA 27\", apposto su una \"Georges Richard two-seater\" di propriet\u00e0 di un collezionista del bresciano, il quale la impiega tuttora in vari eventi d'auto d'epoca in tutto il mondo. Questa vettura e la \"Bernardi\" sono le uniche due ad aver mantenuto la loro targa originaria.&lt;br&gt;Le automobili circolanti in Italia erano 111 nel 1899, 326 nel 1900 e 937 nel 1901; le targhe venivano costruite dai proprietari dei veicoli tranne nel caso fossero iscritti al Touring Club Italiano, che forniva targhe con lo stemma dell'associazione a tutti i soci che lo richiedevano.\n1905\u20131927.\nAll'epoca ovviamente non si immaginava che le automobili avrebbero avuto un tale boom; per questo, nel 1905, si elimin\u00f2 il nome completo della citt\u00e0 per far posto a targhe composte da un numero, di solito rosso, che indicava la provincia di provenienza, accanto al quale erano scritti in nero un trattino ed il numero d'immatricolazione. Le targhe venivano prodotte in base al numero assegnato dalla prefettura, ma come nel periodo precedente il compito della loro realizzazione spettava al proprietario del veicolo con la possibilit\u00e0 di farle predisporre dal Touring Club Italiano; per questo motivo le targhe dell'epoca erano spesso molto diverse tra di loro.\n1927\u20131948.\nNel 1927 Mussolini, con una serie di leggi, riform\u00f2 la legislazione provinciale e, tra i vari mutamenti, cambi\u00f2 anche l'impostazione delle targhe: esse ora si configuravano con una sigla di due lettere rappresentanti la provincia: la prima corrispondeva alla prima lettera del capoluogo, la seconda a una delle lettere seguenti (ad eccezione di Roma che conteneva il nome completo) e a seguire un numero progressivo da 1 a (si passer\u00e0 poi all'introduzione di lettere, superato il milione). Con le nuove targhe, inoltre, venne definitivamente abolito l'obbligo di ancorare la targa al telaio del veicolo tramite fil di ferro piombato dalla Prefettura competente per provincia. Dopo l'approvazione del nuovo Codice della Strada (1928) le targhe non furono subito sostituite. A tutti coloro in possesso di un'automobile fu inviato un \"Foglio di via provvisorio\" che li autorizzava a circolare con le vecchie targhe fino all'effettiva sostituzione della numerazione cessata.\nL'ultima autovettura con targa automobilistica italiana a Zara fu immatricolata il 31 luglio 1943, con numerazione codice_1.\n&lt;br&gt;L'ultima autovettura con targa italiana a Fiume venne immatricolata nella primavera del 1944, con codice codice_2. &lt;br&gt;L'ultima autovettura con targa italiana a Pola fu immatricolata il 28 agosto 1947, con numerazione codice_3. &lt;br&gt;Tutte e tre le province vennero annesse alla Jugoslavia il 15 settembre 1947.\nTarghe delle colonie italiane.\nNel 1927 l'Italia possedeva le colonie della Libia, dell'Eritrea, della Somalia e del Dodecaneso, cui si aggiunsero l'Etiopia nel 1937, l'Albania nel 1939 e la Dalmazia nel 1941, comprendente la provincia di Spalato e quella di Cattaro. Tali regioni, non facendo parte del territorio metropolitano dello Stato, erano soggette a normative e regolamenti particolari adottati \"in loco\".&lt;br&gt;Mentre in Africa le targhe generalmente riportarono i nomi per esteso dei governatorati fino alla met\u00e0 degli anni trenta e poi furono introdotte le sigle, la denominazione della citt\u00e0 era sempre scritta senza abbreviazioni nelle targhe della provincia di Cattaro e in quelle emesse nei quattro centri d'immatricolazione conosciuti dell'Albania (v. tabella in Sigle automobilistiche italiane \u2013 \"Sigle delle colonie italiane\").\nIn Eritrea i primi veicoli avevano targhe con caratteri amarici in bianco su nero. Con il Decreto dell'Alto Commissario dell'Africa Orientale del 27 agosto 1937, nr. 7298, pubblicato nel \"Bollettino Ufficiale della Colonia Eritrea\", comparvero le targhe Africa Orientale Italiana (A.O.I.), le quali cessarono alla fine del 1941. La targa d'immatricolazione posteriore, in stile 1932, ha caratteri bianchi non ornati su sfondo nero e recavano in alto la sigla seguita dal bollo del fascio littorio e in basso la numerazione progressiva da 0001. Le lettere erano di altezza leggermente ridotta rispetto alle cifre; dopo il numero 9999 la prima cifra figurava in alto a destra. Lungo il lato sinistro era impresso il tricolore italiano, disposto verticalmente, e nei relativi tre spazi erano posizionate, dall'alto in basso, le lettere nere A (su verde), O (su bianco) e I (su rosso).\nAnche nella targa anteriore, pure in bianco su nero, la sigla precedeva il numero; il tricolore, disposto orizzontalmente, era riportato in piccolo sopra la targa stessa e centrato rispetto a quest'ultima.\n1948\u20131951.\nDal 1\u00ba gennaio 1948 a maggio 1951, dopo l'entrata in vigore della Costituzione, nelle targhe sia anteriori sia posteriori comparve l'emblema della Repubblica Italiana, ossia una stella a cinque punte all'interno di una ghirlanda e con al centro le lettere \"RI\", sostituendo lo stemma dei mutilati, utilizzando per\u00f2 gli stessi colori e formato delle targhe precedenti (sfondo nero e caratteri bianchi, dimensioni di 320 \u00d7 220\u00a0mm). Un caso particolare fu quello della provincia di Aosta che, divenuta regione autonoma, al posto dello stemma della Repubblica utilizz\u00f2 quello della regione; in concomitanza con questo cambiamento, le targhe aostane del vecchio tipo vennero ritirate e la numerazione ricominci\u00f2 da 1. Da met\u00e0 dicembre del 1947 al 1954, nella zona A del Territorio Libero di Trieste, conteso tra Italia e Jugoslavia, furono usate delle targhe specifiche di formato italiano, ma con caratteri neri su fondo bianco, dimensioni di 320 \u00d7 220\u00a0mm e lo stemma di Trieste colorato (a destra nelle targhe anteriori, in alto a destra dopo la prima cifra nelle targhe posteriori) al posto di quello della Repubblica. La numerazione era differente per autovetture, motoveicoli, autocarri e rimorchi (vd. Targhe d'immatricolazione del Territorio Libero di Trieste).\n1951\u20131976.\nDal maggio 1951 al 14 marzo 1976 cambiarono i caratteri utilizzati (diventarono pi\u00f9 lineari) e le dimensioni delle targhe posteriori: 275 \u00d7 200\u00a0mm anzich\u00e9 320 \u00d7 220\u00a0mm. Non erano previste targhe posteriori su un'unica riga.Per quanto riguarda la provincia di Trieste, tornata all'Italia nel 1954, termin\u00f2 l'emissione delle targhe del Territorio Libero e la numerazione ripart\u00ec da \"TS 25481\"; entro il novembre 1956 tutte le targhe a sfondo bianco vennero sostituite con targhe italiane standard, in genere mantenendo il vecchio numero.\nFino al 1963 i caratteri delle targhe anteriori furono uguali a quelle delle targhe posteriori.Dal 1963 le targhe diventarono di plastica, mantenendo le dimensioni delle targhe del 1951 e vennero revisionati i caratteri delle targhe anteriori.A partire dagli anni Sessanta, le targhe aventi numerazioni inferiori a 9999 furono realizzate anteponendovi degli zeri sino al raggiungimento del numero 10000.\n1976\u20131985.\nDal 15 marzo 1976 al 5 maggio 1985 (l'effettiva data di introduzione varia, a seconda della provincia, tra dicembre 1975 e febbraio 1977), mentre la targa anteriore rimane invariata, viene modificata quella posteriore: lo sfondo resta nero con caratteri bianchi, mentre la sigla della provincia assume colore arancione.\nQuesto cambiamento divide la targa in due parti: la prima con la sigla della provincia di appartenenza (arancione) e la seconda con il numero progressivo e la ripetizione in piccolo della provincia prima del numero, sopra lo stemma RI.\nLa parte con la provincia viene fornita in due versioni in base al vano targa sul quale va montata: una pi\u00f9 lunga e con la provincia centrata, l'altra pi\u00f9 corta e la provincia posizionata a sinistra.\nSulle automobili progettate per le targhe precedenti oppure americane, cio\u00e8 quadrate, la sigla della provincia occupa lo spazio superiore, sopra la parte con la numerazione progressiva; il pezzo pi\u00f9 corto con la sigla a sinistra \u00e8 usato invece negli autoveicoli con il vano targa rettangolare, impressa sulla sinistra prima del numero.\nQuesto nuovo tipo di targhe introdusse anche in Italia il formato rettangolare con numeri e lettere su un'unica riga (all'epoca l'Italia era l'unico Paese europeo a non prevederlo), risolvendo i problemi di posizionamento della targa sulle auto di produzione straniera; in breve tale formato verr\u00e0 preferito al vecchio anche dai costruttori italiani, sia per i nuovi modelli (come la \"Fiat Ritmo\") sia per i restyling di quelli gi\u00e0 esistenti (come la \"Fiat 127\" o l\"'Alfa Romeo Alfasud\").\n1985\u20131994.\nTra il 6 maggio 1985 e il 27 febbraio 1994 si ritorna al metallo, poich\u00e9 la plastica era meno resistente alle intemperie e facilmente deformabile, con caratteri neri su sfondo bianco riflettente (scritta PGS-B1 o PGS-A1); la targa anteriore, che dal 1934 era rimasta molto piccola (262 \u00d7 57\u00a0mm), viene decisamente ingrandita (340 \u00d7 115\u00a0mm), anche se non portata alle stesse dimensioni dei due pezzi della targa posteriore, come invece accadeva nella maggior parte degli stati europei, e la sigla della provincia, che nelle vecchie targhe anteriori seguiva il numero, ora lo precede come in quelle posteriori.&lt;br&gt;Le dimensioni delle targhe posteriori restano invariate: 486 \u00d7 109\u00a0mm o, per quelle su doppia linea, 336 \u00d7 202\u00a0mm. Come nel formato precedente, viene ripetuta in piccolo la sigla prima della serie (alfa)numerica e sopra lo stemma RI. &lt;br&gt;Anche in tale circostanza la data di introduzione delle nuove targhe \u00e8 puramente indicativa perch\u00e9 la data reale variava da provincia a provincia: Ragusa fu la prima, a fine marzo; Roma adott\u00f2 il nuovo formato a maggio con la targa Roma-50001H (mai emessa, ma tuttora conservata a scopo espositivo); Genova ritard\u00f2 qualche mese (fino a ottobre) il passaggio per raggiungere la \"cifra tonda\" GE-A00000 (ultima targa emessa con il vecchio formato), ma l'ultima provincia a emettere targhe nere fu Aosta, nel mese di dicembre 1985. Con queste targhe si \u00e8 esteso l'obbligo di anteporre degli zeri anche nelle province con numerazione composta da cinque cifre.\n1994\u20131999.\nDal 28 febbraio 1994 al 12 gennaio 1999 l'aspetto esteriore rimane pressoch\u00e9 invariato (in metallo, caratteri neri su sfondo bianco), ma la targa posteriore torna a essere costituita da un unico pezzo e viene rivoluzionato il sistema di numerazione: scompare la sigla della provincia e la targa si compone di una combinazione di sette caratteri alfanumerici costituiti da lettere nelle prime due e nelle ultime due posizioni e cifre nelle tre posizioni centrali. L'ordine \u00e8 seriale per le tre cifre e poi per le quattro lettere, cosicch\u00e9 da ottenere ad esempio la sequenza \"AA 998 AA\", \"AA 999 AA\", \"AA 000 AB\".\nSi utilizzano complessivamente 22 lettere (quelle dell'alfabeto inglese ad esclusione di \"I\", \"O\", \"Q\" per evitare ambiguit\u00e0 con i numeri e \"U\") che formerebbero un totale di possibili disposizioni. In realt\u00e0 sussiste il rischio che altre categorie di targhe automobilistiche replichino alcune combinazioni alfanumeriche delle targhe ordinarie, per cui alcuni abbinamenti di lettere sono stati esclusi. Le combinazioni ambigue gi\u00e0 esaurite sono quelle che cominciano con CC (possono replicare le targhe dei veicoli del Corpo Consolare), con CD (possono replicare le targhe dei veicoli di Corpi Diplomatici) e le targhe che sarebbero iniziate con la combinazione EE e che avrebbero replicato le targhe d'immatricolazione dei veicoli degli Escursionisti Esteri. La serie EE non \u00e8 stata utilizzata da automezzi civili per motivi di ambiguit\u00e0, soprattutto per non creare problemi con i sistemi di rilevamento automatici.&lt;br&gt;Alcune combinazioni sono riservate a usi specifici: sin dall'origine (1994) le combinazioni inizianti con \"Z\" (a partire da \"ZA 000 AA\") sono assegnate alle targhe posteriori quadrate. Dal 2009 le targhe delle autovetture, dei motocicli e dei ciclomotori della polizia locale riportano le combinazioni che incominciano con \"Y\". Dal 20 febbraio 2013, in base al DPR n. 198/2012, la lettera iniziale della serie alfanumerica nei rimorchi \u00e8 \"X\" (vd. \"infra\").\nRappresentazione schematica di una targa standard:\nLe targhe vennero assegnate alle province a lotti, seguendo indicativamente la frequenza delle immatricolazioni. Il nuovo sistema di numerazione fu introdotto quindi gradualmente, via via che le singole province esaurivano le targhe obsolete: le prime immatricolazioni avvennero nelle province di Ancona, Asti e Bergamo il 2 marzo del 1994 e recavano le combinazioni \"AA\u00a0000\u00a0DA, AB\u00a0000\u00a0MD e AA\u00a0000\u00a0DK\"; il lotto inaugurale con la combinazione \"AA\u00a0000\u00a0AA\" fu invece assegnato alla provincia di Terni.\nFino al 1999 fu concesso alle province istituite nel 1992 (Biella, Verbano-Cusio-Ossola, Lecco, Lodi, Rimini, Prato, Crotone, Vibo Valentia) e ad altre province con cospicue rimanenze di targhe di vecchio tipo (come Viterbo, Isernia e Benevento) di continuare a distribuire targhe appartenenti al precedente sistema di numerazione: erano i proprietari dei veicoli da immatricolare che potevano scegliere il tipo di targa. In questo modo anche le nuove province poterono vantare la targa con la sigla automobilistica \"provinciale\" per alcune migliaia di veicoli, fino a un massimo di per ogni nuova provincia.\nIn virt\u00f9 della distribuzione a lotti delle targhe, anche questo sistema di numerazione consente di risalire alla provincia di prima immatricolazione, sempre che non vi siano stati \"prestiti\" fra le province per sopperire a ritardi nelle consegne o a consumi anomali. Utilizzano comunque gli stessi lotti di targhe alcune province, come Firenze e Prato o Milano e Monza, in quanto condividono l'ufficio della Motorizzazione Civile (nel caso di Milano e Monza solo a livello amministrativo perch\u00e9 Monza ha fisicamente una sua sede distaccata della motorizzazione di Milano).\nA richiesta vengono fornite delle targhe posteriori (occasionalmente anche anteriori) in formato su due righe (dette in gergo \"quadrotte\"), destinate ai veicoli (fuoristrada, autocarri, auto d'epoca o di importazione) che non hanno il vano targa sufficientemente largo per ospitare targhe standard.\nRappresentazione schematica di una targa quadrata:\nIl numero di autoveicoli immatricolati ha fatto s\u00ec che la prima lettera avanzasse di un'unit\u00e0 all'incirca ogni 5 anni. Dal 1994 ad oggi sono state emesse intorno a 65 milioni di combinazioni numeriche. Se dovesse mantenersi inalterata l'attuale media, la numerazione sarebbe sufficiente per vari decenni ancora, arrivando almeno fino al 2075.\nDal 1999 a oggi.\nLa mancanza della sigla della provincia non era gradita a molti italiani, tanto che fu commercializzata e adottata da molti automobilisti una targa di colore blu con l'indicazione della provincia in bianco, da aggiungere lateralmente alla targa posteriore. Per soddisfare questa preferenza e per permettere l'identificazione immediata della provincia di prima immatricolazione, dal 13 gennaio 1999 avvenne un'ulteriore revisione che lasci\u00f2 invariato il sistema di numerazione, cambiando invece l'estetica della targa.\nLe nuove targhe sono basate sul formato comune introdotto dal Regolamento dell'Unione europea (CE) n. 2411/98 del Consiglio del 3 novembre 1998: hanno due fasce blu ai lati, su quella a sinistra sono presenti in colore giallo le dodici stelle, rappresentate in cerchio, dell'Unione europea e in colore bianco la lettera \"I\" dell'Italia; ci\u00f2 ha eliminato l'obbligo di incollare l'ovale con la sigla nazionale, che spesso provocava confusione. Sulla banda a destra sono facoltativamente posizionate in alto, dentro un cerchio con contorno giallo, due cifre gialle che indicano l'anno della prima immatricolazione (es.: 05 = 2005), mentre in basso si pu\u00f2 applicare, sempre su richiesta del proprietario del veicolo, la sigla della provincia o citt\u00e0 metropolitana di residenza dell'intestatario, in colore bianco o grigio. Anno e sigla sono adesivi e vengono generalmente incollati al momento dell'immatricolazione oppure, se non applicati, consegnati al proprietario assieme al libretto di circolazione del veicolo.\nPer le province autonome a Statuto speciale di Trento e Bolzano, e per la Valle d'Aosta sono presenti rispettivamente gli stemmi provinciali o regionali sopra la seconda lettera, che viene per questo riportata in dimensioni ridotte.\nPer effetto delle bande laterali, le nuove targhe sono di 3\u00a0cm pi\u00f9 larghe delle precedenti, mentre i caratteri sono pi\u00f9 marcati, inoltre non c'\u00e8 pi\u00f9 lo spazio tra le cifre e le due lettere a destra. &lt;br&gt;Queste le dimensioni esatte:\nLe targhe con le due fasce blu ai lati sono state introdotte a partire da \"BB 000 HH\", assegnato a Varese per quanto riguarda quelle su una sola riga, e da \"ZA 400 LV\" per quelle su due righe. Dal 2003 viene inoltre modificata la filigrana delle targhe, precedentemente P.G.S. A/B 1/2, cio\u00e8 Provveditorato Generale dello Stato (A e B sono due diversi tipi di patina: 1 o 2 se la patina \u00e8 rispettivamente bianca o gialla), ora M.E.F. A/B/C 1/2, ovvero Ministero dell'Economia e delle Finanze.\nNel 2011 \u00e8 stata saltata l'intera serie avente come combinazione iniziale le lettere EE, per evitare di confondere le targhe con quelle degli Escursionisti Esteri; alla numerazione \"ED 999ZZ\" \u00e8 quindi seguita \"EF 000AA\".\nRappresentazione schematica della targa standard attuale:\nRappresentazione schematica della targa quadrata attuale:\nLe targhe degli altri veicoli.\nAutocarri, autobus e veicoli assimilabili utilizzano le stesse targhe destinate alle automobili. Altre categorie di veicoli (motocicli, ciclomotori, rimorchi, macchine agricole, macchine operatrici e filobus) hanno invece targhe specifiche.\nIn passato anche le targhe per questi particolari veicoli, come quelle per le automobili, erano emesse su base provinciale; a partire dal 1994 \u00e8 stato introdotto per ogni tipo di targa (tranne che per i filobus) un sistema di numerazione unico per tutta Italia, tuttavia, a causa del basso numero di veicoli speciali immatricolati, molte province hanno continuato per molti anni a distribuire targhe di vecchio tipo per smaltire le scorte.\nMotoveicoli.\nLa targa dei motoveicoli di cilindrata superiore ai , secondo l'ultima revisione (1999), \u00e8 di dimensioni maggiori di quelle emesse fino al 31 dicembre 1998 (177 \u00d7 177\u00a0mm anzich\u00e9 165 \u00d7 165\u00a0mm), disposta su due linee, con caratteri neri su fondo bianco riflettente. Sui lati della prima riga, oltre a due lettere che avanzano progressivamente in ordine alfabetico, vi sono delle bande blu recanti a sinistra le dodici stelle dell'Unione Europea e la sigla internazionale I dell'Italia, a destra l'anno d'immatricolazione e la sigla della provincia (opzionali), mentre la seconda riga \u00e8 occupata da cinque cifre.\nTarga per moto con formato usato dal 1927 a giugno 1932:\nFormato utilizzato da giugno 1932 al 1985:\nGrafica in uso dal 1985 al 1994:\nDesign in uso dal 1994 al 1999:\nRappresentazione schematica di una targa attuale:\nIn passato anche le targhe motociclistiche hanno avuto una numerazione legata alle sigle provinciali. In tutte le sue edizioni \u00e8 stata mantenuta la distribuzione delle lettere e delle cifre su due righe.\nNelle prime 9999 targhe di ogni provincia (salvo alcune eccezioni per quelle di pi\u00f9 recente istituzione) compariva prima il numero e poi la sigla della provincia. Per i numeri successivi la targa era in grado di ospitare fino a sei cifre: le ultime quattro venivano posizionate sulla riga inferiore, la prima e la seconda quando presenti (con eventuali zeri di riempimento) erano impresse sulla prima riga, alla destra dei due caratteri della sigla della provincia. La disposizione era quindi analoga a quella utilizzata per gli autoveicoli. Dal 1927 fino a giugno del 1932 avevano caratteri bianchi su sfondo nero; in quell'anno le targhe precedentemente emesse vennero sostituite con altre di nuovo tipo con sfondo bianco e caratteri blu. In effetti, osservando le visure dei vari \"nuovi numeri 1\", si notano iscrizioni al P.R.A. a partire da ottobre 1933. Da ottobre 1933 i motoveicoli nuovi partirono con la nuova numerazione e vennero anche targate tutte le moto 175 che fino ad allora circolavano senza targa. Queste ultime dovettero affrettarsi a munirsi di targa perch\u00e9 altrimenti non avrebbero potuto pi\u00f9 circolare, per questo motivo presero spesso i primi numeri, mentre ai proprietari delle moto ante '33 gi\u00e0 targate in precedenza fu dato circa un anno di tempo per ritirare la nuova targa, per questo motivo presero poi numeri pi\u00f9 alti. Fino al 1934 circolarono coppie di motocicli con la stessa numerazione, emesse con la vecchia serie (1927-1933) e la nuova (dal 1933). Alle nuove bianco/blu furono apportate solo piccole modifiche: negli anni Quaranta venne introdotto lo stemma dell'Associazione Mutilati Invalidi, dal '49 l'emblema della Repubblica Italiana, negli anni Cinquanta vennero revisionati i caratteri, negli anni Sessanta si pass\u00f2 dal metallo alla plastica. Nel 1985, cio\u00e8 con la corrispondente revisione dell'aspetto e della foggia delle targhe automobilistiche, le targhe per motocicli adottarono i caratteri neri e lo sfondo riflettente.\nDurante l'uso della numerazione legata alle sigle provinciali nessuna provincia ha immatricolato o pi\u00f9 motocicli, dunque non \u00e8 stato necessario ricorrere a combinazioni alfanumeriche per gestire le immatricolazioni delle province pi\u00f9 popolose.\nA partire da marzo del 1994 i due caratteri non rappresentano pi\u00f9 la provincia ma una combinazione alfanumerica che varia in maniera analoga a quella delle targhe automobilistiche. Per evitare duplicazioni non vengono utilizzate le sequenze identiche a quelle delle sigle provinciali. Anche per i motocicli dal 1994 al 1999 non era pi\u00f9 riportata la sigla di provincia e la disposizione dei caratteri era la seguente: sulla prima riga due lettere e una cifra, sulla seconda riga le restanti quattro cifre.\nCos\u00ec come gi\u00e0 accaduto per le targhe delle autovetture, anche per quelle dei motocicli la serie \"EE\" \u00e8 stata saltata per non creare confusione con le targhe riservate agli Escursionisti Esteri. Pertanto alla numerazione \"ED 99999\" \u00e8 seguita \"EF 00000\".\nLe targhe per motocicli si applicano anche ai veicoli ad essi assimilati, ovvero ai motocarri e mototrattori di cilindrata superiore a 50\u00a0cm\u00b3, nonch\u00e9 ai quadricicli.\nCiclomotori.\nFino al 30 settembre 1993 i ciclomotori erano privi di targa. I motocicli di cilindrata inferiore ai e non omologati per il trasporto di un passeggero avevano una targa propria (o contrassegno di circolazione) legata al proprietario del veicolo e non al mezzo; ci\u00f2 permetteva di poter utilizzarla su mezzi diversi. Queste targhe erano caratterizzate da forma esagonale (gli angoli superiori erano tagliati) e sfondo bianco, con una combinazione di cinque caratteri neri distribuiti su due righe, due sulla prima e tre sulla seconda. Erano state introdotte a partire dal 1\u00ba ottobre 1993 e l'immatricolazione da allora avrebbe riguardato sia i veicoli nuovi sia quelli antecedenti a tale data. La prima targa di questo sistema, le cui dimensioni erano di 97 \u00d7 115 mm, \u00e8 stata 00/001; si procedeva nell'ordine secondo cui prima venivano i numeri dallo zero al nove e poi le lettere dalla A alla Z: ad esempio dopo la targa 45/678, \u00e8 venuta la 45/679 e dopo ancora la 45/67A. Una volta arrivati alla 45/67Z, si \u00e8 passati alla 45/680, fino a 9Z/ZZZ. Questo sistema, che ripart\u00ec da A0/001 ad aprile 2002, arriv\u00f2 fino alla stampa della combinazione AF080, dopodich\u00e9 si pass\u00f2 a un nuovo sistema.\nIl 14 luglio 2006 \u00e8 stato introdotto un nuovo tipo di targhe. Le targhe attuali hanno forma quadrata (142 \u00d7 122\u00a0mm) e sfondo bianco, con una combinazione di sei caratteri neri (20 lettere e 8 numeri) disposti su due righe da tre caratteri ciascuna; i caratteri 0, 1, A, E, I, O, Q, U, non vengono utilizzati. La prima targa del nuovo sistema \u00e8 stata quindi X22222 assegnata alla provincia di Palermo. Il criterio di numerazione \u00e8 di 6 caratteri in base 28 (8 numeri e 20 lettere), che formano un totale di possibili combinazioni, mentre il sistema precedente era di 5 caratteri in base 32 (10 numeri e 22 lettere). La lettera X in testa alla sequenza serve solo da discrimine alfanumerico tra targhini e nuove targhe. Entro il 13 febbraio 2012 tutte le targhe ciclomotori del primo tipo, ovvero i \"targhini\" a 5 caratteri, avrebbero dovuto essere rimpiazzate dalle nuove targhe a 6 caratteri. \nLe targhe per ciclomotori si applicano anche ai veicoli ad essi assimilati, ovvero a motocarri e mototrattori di cilindrata inferiore a 50\u00a0cm\u00b3, e ai quadricicli leggeri.\nRimorchi.\nDal 1927 al 1932 i rimorchi e i semirimorchi avevano targhe simili a quelle automobilistiche, erano per\u00f2 contraddistinte dalla scritta RIMORCHIO sopra i numeri e la provincia. Dal 1932 al 1959 le targhe di questi veicoli non si differenziavano da quelle delle automobili tranne che per la dicitura \"RIMORCHIO\" sulla riga inferiore scritta in minuscolo. Dal 1959 al 19 febbraio 2013 presentavano la scritta \"RIMORCHIO\" sopra il numero; fino al 1985 avevano lo sfondo nero e caratteri bianchi, con le cifre che precedevano la provincia, subendo solo lievi modifiche negli anni fino al 1963, quando le targhe diventarono di plastica. &lt;br&gt;Con l'avvento delle targhe riflettenti, nel 1985 lo sfondo divenne bianco e i caratteri neri; il numero seguiva la provincia come nelle automobili e la scritta \"RIMORCHIO\" assunse la colorazione rossa. Fino a tutto il 1992 erano apposte sul lato destro del rimorchio, dal 1993 venivano applicate sul retro del rimorchio stesso.\nLe targhe emesse a partire dal 1994 erano composte, come quelle dei motocicli, da due lettere e cinque cifre. Misuravano 340 \u00d7 109\u00a0mm e si presentavano bianche con caratteri neri, su un'unica linea, mentre sulla riga superiore c'era scritto in rosso \"RIMORCHIO\". Le coppie di lettere corrispondenti alla sigla di una provincia non venivano saltate, contrariamente alle targhe delle motociclette, causando a volte confusioni con le precedenti targhe d'immatricolazione a base provinciale.\nDal 1959 al 2013 i rimorchi dovevano sempre esporre, accanto alla targa propria, quella ripetitrice del veicolo trainante, contrassegnata da una R. La targa ripetitrice fino al 1994 seguiva la sigla della provincia e anteriormente al 1985 non si diversificava dalle targhe delle automobili (fondo nero e caratteri bianchi); era contraddistinta da una \"R\" sopra la sigla provinciale nei modelli 1976\u20131985, mentre nei modelli 1959\u20131976 la lettera si trovava sopra lo stemma della Repubblica. Nel 1985 diventarono gialle con caratteri neri composti da adesivi da applicare sul fondo seguendo la numerazione della motrice; la lettera \"R\" divenne di colore rosso.\nDal 20 febbraio 2013 i rimorchi (fatta eccezione per quelli agricoli) e i semirimorchi di nuova immatricolazione sono muniti soltanto di una targa simile a quella posteriore degli autoveicoli, senza pi\u00f9 targa ripetitrice. Lo prevede il D.P.R. 28 settembre 2012, n. 198 che, fra l'altro, modifica gli artt. 258, 259 e 260 del regolamento di esecuzione e attuazione del codice della strada, il cui art. 100, comma 4, prevedeva che tutti i rimorchi, quando erano agganciati ad una motrice, dovessero essere muniti posteriormente di una targa ripetitrice con i dati d'immatricolazione del veicolo trainante. &lt;br&gt;L'art. 11, comma 2, lettera b, della legge 29 luglio 2010, n. 120, ha eliminato tale obbligo per i rimorchi, le roulotte e i carrelli appendice, mentre lo ha mantenuto per i portabiciclette da gancio traino, i quali possono avere una targa ripetitrice con fondo giallo o bianco. Restano esclusi dalle nuova normativa anche i rimorchi immessi in circolazione in data antecedente al 1\u00ba ottobre 1993. Infatti l'articolo 235, comma 7, del codice della strada contiene una norma transitoria che di fatto consente ai rimorchi immatricolati fino al 30 settembre 1993 di sottostare alla disciplina previgente a quella del D.Lgs. n. 285/1992, con il posizionamento della targa d'immatricolazione sul lato destro del veicolo e della targa ripetitrice sul lato posteriore. &lt;br&gt;Il lotto inaugurale con la combinazione \"XA 000AA\", pubblicata il 27 febbraio 2013, \u00e8 stato assegnato alla provincia di Agrigento. La serie \u00e8 partita da codice_4, dove la lettera \"X\" \u00e8 fissa mentre gli altri caratteri sono progressivi.\nRappresentazione schematica della targa attuale:\nSchema di targa per rimorchio dal 1994 al 2013:\nSchema di targa per rimorchio dal 1985 al 1994:\nSchema di targa per rimorchio dal 1959 al 1985:\nSchema di targa per rimorchio dal 1932 al 1959:\nMacchine agricole.\nLe macchine agricole sono munite di una targa propria solo posteriore: la serie corrente, entrata in vigore nel 1994, ha una forma quadrata (165 \u00d7 165\u00a0mm) e uno sfondo giallo con caratteri di colore nero; la numerazione \u00e8 del tipo codice_5. Esiste anche una targa specifica per i rimorchi agricoli (se di massa complessiva di almeno ) con la stessa numerazione delle macchine agricole, ma ha forma rettangolare (come le normali targhe per rimorchi) e riporta in alto la scritta RIM. AGR. con lettere e punti rossi, in basso la numerazione del tipo codice_6 a caratteri neri; in ogni caso deve essere affiancata dalla \"targa ripetitrice\", ossia un duplicato di quella del mezzo trainante, contrassegnata da una R rossa di dimensioni ridotte sulla riga superiore. &lt;br&gt;Tra il 1985 e il 1994 l'aspetto di queste targhe era identico, la serie era costituita sempre dalla sigla della provincia e un numero progressivo ma le scritte erano nere su sfondo giallo; dal 1951 al 1985 lo sfondo era verde scuro o verde acqua e i caratteri bianchi. \nFormato pre-1951.\nDal 1927 al 1951 l'unica targa di cui erano provvisti tali veicoli era anteriore, triangolare, rossa con le scritte argento e su quattro linee. In alto, sotto lo stemma di una croce all'interno di un quadrato, erano posizionate le lettere U.M.A., che sormontavano le parole MOTORE sulla seconda riga e AGRICOLO sulla terza; sulla linea inferiore erano impressi la sigla provinciale e, dopo una spaziatura, un numero composto da un massimo di cinque cifre. Queste targhe, pi\u00f9 piccole e molto pi\u00f9 leggere di quelle ordinarie, non appartenevano al veicolo vero e proprio, ma, come dice il nome stesso, al motore, sebbene fossero fissate sulla carrozzeria come targhe normali. Venivano rilasciate agli agricoltori destinatari dell'assegnazione di carburante a prezzo agevolato, privo di accise (vd. Utenti motori agricoli). Il formato originario presentava in alto lo stemma della Confederazione Fascista degli Agricoltori (C.F.A.), rappresentato da un rombo contornato da una fune con al suo interno un gladio formato da una spiga (nella lama), da un fascio (nell'elsa) e da un pane (nella guardia). Le lettere U.M.A. sono le iniziali di \"Utenti Motori Agricoli\". Al termine della Seconda guerra mondiale fu modificato lo stemma e, in un secondo momento, fu cambiato anche il colore, che divenne assai pi\u00f9 cupo. Intorno agli anni '70 queste targhe subirono un ulteriore cambiamento, con la rimozione della sigla \"U.M.A.\" e l'inserimento dell'emblema della Repubblica Italiana.\nMacchine operatrici.\nLe macchine operatrici (ad es.: veicoli elettrici per la manutenzione delle strade) dispongono di una targa posteriore quadrata (165 \u00d7 165\u00a0mm) a caratteri rossi su fondo giallo che dal 1994 segue la numerazione su doppia linea del tipo codice_7. Su alcune macchine edili sono apposte targhe con caratteri rossi in rilievo su sfondo giallo; solamente l'emblema della Repubblica, dopo le prime due lettere in alto, \u00e8 rosso. &lt;br&gt;Per le macchine operatrici trainate da altri mezzi, esiste una targa d'immatricolazione specifica simile a quello dei rimorchi agricoli, ma che segue una numerazione propria che riporta in alto la scritta MACC. OP. centrata e nera o rosso scuro, mentre in basso ripete su un'unica riga la sequenza alfanumerica codice_8, di colore rosso. Come nei rimorchi agricoli, a sinistra viene fissata la targa ripetitrice del veicolo trainante, contrassegnata da una piccola R, anch'essa rossa.&lt;br&gt;Tra il 1992 e il 1994 queste targhe avevano lo stesso formato e gli stessi colori delle targhe attuali, ma seguivano una numerazione diversa, legata alla sigla della provincia di provenienza (del tipo codice_9). &lt;br&gt;Prima del 1992 le macchine operatrici erano sprovviste di targa o immatricolate in altre categorie di veicoli.\nFilobus.\nIl Decreto del Ministero dei trasporti del 3 dicembre 1984 introdusse l\u2019obbligo di targatura posteriore ed anteriore per i filobus, ma solo nel 1987 vennero determinate le caratteristiche delle targhe apposite. Questi veicoli utilizzano una targa propria, rettangolare (320 \u00d7 115\u00a0mm), con fondo blu e testo bianco retroriflettente su una sola riga. La numerazione \u00e8 costituita dall'attuale sigla automobilistica della provincia, dal logo dell'azienda esercente e da un'indicazione del numero di matricola aziendale del mezzo; se la matricola \u00e8 a tre cifre viene riportata integralmente, se le cifre sono quattro (come a Roma, a Genova e su alcuni mezzi di Bologna) la prima viene omessa, mentre se la matricola \u00e8 a due cifre la prima cifra della targa \u00e8 0. Se nella stessa provincia ci sono pi\u00f9 aziende con veicoli filoviari aventi la stessa matricola, la loro targa differisce solo nel logo, mentre le cifre sono uguali in entrambe (al momento ci\u00f2 succede solo a Napoli). &lt;br&gt;A tutt'oggi sono presenti filovie nelle seguenti citt\u00e0: Ancona, Bologna, Cagliari, Chieti, Genova, La Spezia, Lecce, Milano, Modena, Napoli, Parma, Rimini, Roma (sigla RM) e Sanremo (sigla IM). &lt;br&gt;Solamente i filobus della citt\u00e0 metropolitana di Cagliari, pur avendo le matricole aziendali, sono sprovvisti di targhe.\nTarghe dei Corpi militari.\nNel 1905 una \"Istruzione sul servizio automobilistico\" prescriveva per i veicoli appartenenti alle Forze Armate una targa metallica bianca riportante la sigla in rosso S.zio M.re (abbreviazione di \"Servizio Militare\") seguita da un numero di tre cifre in nero. Nel 1909 tale disposizione venne per\u00f2 contraddetta dall'articolo 23 del R.D. 29 luglio 1909, che prevedeva anche per i veicoli militari l'immatricolazione con normale targa civile. L'anno successivo, il R.D. n. 612 del 31 agosto 1910 concedeva ai veicoli militari l'esenzione dalla tassa di circolazione, notificando per\u00f2 l'obbligo di affiancare alla targa civile una targa riportante la scritta \"SERVIZIO MILITARE\". Il R.D. n. 811 del 2 luglio 1914 pose fine a questa situazione contraddittoria disponendo che le Forze Armate immatricolassero i propri veicoli. Successivamente l'articolo 26 del R.D. n. 1814 del 29 luglio 1927, attuativo del Pubblico registro automobilistico, escluse dall'iscrizione al PRA i veicoli \"in uso ai corpi armati dello Stato\", inclusi quelli dei Vigili del fuoco, della Croce Rossa Italiana e del Sovrano militare ordine di Malta. &lt;br&gt;Ogni Corpo adott\u00f2 inizialmente una sigla identificativa e un sistema proprio di numerazione. A partire dal biennio 1996-1997 le targhe emesse dai Corpi militari hanno adottato un sistema di numerazione del tipo EI\u00a0AA\u00a0000, in sostituzione di quello precedente del tipo EI\u00a0000 AA, probabilmente per non creare confusione con il sistema delle targhe civili (AA\u00a0000 AA) introdotto nel 1994.\nAeronautica Militare.\nFino al 31/10/1982 le targhe dell'Aeronautica Militare presentavano le lettere AM in rosso seguite da un numero variabile di cifre (da una a cinque) che veniva assegnato in gruppi ai vari tipi di veicoli, come si pu\u00f2 capire dalla tabella sotto riportata. I rimorchi e i trattori avevano al termine della numerazione rispettivamente una \"r\" ed una \"t\" minuscola rossa.\nA novembre del 1982 \u00e8 cambiata la grafica della targa, con l'introduzione della stellina verde a destra della sigla \"AM\" e la disposizione su un'unica riga, ma non la numerazione. &lt;br&gt;Questa \u00e8 stata modificata solo nel 1997, partendo da codice_10 per gli autoveicoli e da codice_11 per i motocicli. &lt;br&gt;Con l'introduzione del nuovo formato, nel 1997 sono cambiate anche le targhe per i veicoli speciali. La numerazione delle macchine operatrici non si differenzia da quella degli altri veicoli tranne che per lo sfondo giallo e la scritta \"MACC. OP.\" centrata e in rosso sulla riga superiore. &lt;br&gt;La medesima sigla e serie alfanumerica sono assegnate ai mezzi dei Carabinieri in servizio presso le basi dell'Aeronautica Militare.\nCapitanerie di Porto \u2013 Guardia Costiera.\nIl formato utilizzato dalle targhe delle Capitanerie di Porto non ha sub\u00ecto modifiche sostanziali nel tempo. Le lettere CP occupavano la riga superiore e le cifre quella inferiore fino al 1982, anno in cui per i soli autoveicoli si \u00e8 passati al tipo di targa su un'unica linea. &lt;br&gt;Dal 1992 tra la sigla \"CP\" e la serie numerica \u00e8 impressa una stellina verde, come quella usata dall'Esercito italiano. &lt;br&gt;A partire dal 2000 sulla parte inferiore della targa \u00e8 presente un adesivo con la scritta \"GUARDIA COSTIERA\", di colore nero e di dimensioni ridotte. Le lettere non sono mai state utilizzate nella numerazione per via del bassissimo numero di veicoli a disposizione del Corpo; i numeri vengono assegnati ai vari tipi di veicoli secondo la seguente tabella:\nI rimorchi sono stati introdotti solo negli anni novanta, per cui le loro targhe sono sempre state su una sola riga, con la \"R\" rossa.\nCorpo Forestale dello Stato.\nFino alla data dell'assorbimento nell'Arma dei Carabinieri (1\u00ba gennaio 2017), il Corpo adottava targhe con sigla CFS in rosso seguita dalla combinazione alfanumerica del tipo 000 AA.\nRappresentazione schematica:\nCorpo Forestale nelle regioni a statuto speciale.\nDal 2000 nelle regioni a statuto speciale, dove il Corpo Forestale dello Stato non \u00e8 presente, per i Corpi regionali si adotta generalmente una targa del tipo codice_12, dove la doppia X rappresenta le lettere identificative della provincia di appartenenza, di colore rosso (nero solo in Trentino). L'unica eccezione \u00e8 rappresentata dal Friuli-Venezia Giulia, le cui targhe recano lo stemma del Corpo regionale posposto alla numerazione. Sui veicoli delle regioni Sicilia e Sardegna, le lettere impresse a destra della serie numerica o alfanumerica sono le sigle provinciali dei rispettivi capoluoghi.&lt;br&gt;Sono documentate targhe d'immatricolazione montate anche sul retro di alcune macchine agricole, con fondo giallo e codice CF sulla linea superiore, serie (alfa)numerica e sigla della provincia su quella inferiore.&lt;br&gt;Nella Provincia autonoma di Bolzano la prima serie, iniziata nel 2001, era costituita da sole cifre; esaurite tutte le combinazioni possibili, \u00e8 stata introdotta una seconda serie la cui sequenza \u00e8 composta indifferentemente da numeri e lettere (00A segue 009 e via dicendo). La sigla del Corpo precede sempre le lettere rosse FD, iniziali di \" Forstdienst\" (\"Servizio Forestale\" in tedesco, lingua ufficiale nella Provincia autonoma di Bolzano). &lt;br&gt;In entrambe le province i rimorchi hanno un formato con la dicitura centrata \"RIMORCHIO\" in alto, in rosso e a caratteri ridotti.\nRappresentazioni schematiche targhe posteriori con sigla CF delle province autonome e regioni a statuto speciale:\nProvincia autonoma di Bolzano - prima e seconda serie:\nProvincia autonoma di Trento:\nSardegna:\nSicilia:\nValle d'Aosta:\nFriuli-Venezia Giulia - prima e seconda serie:\nCroce Rossa Italiana.\nI veicoli della Croce Rossa Italiana, al contrario di quelli delle altre pubbliche assistenze, circolano con targa militare, come disposto dall'articolo 26 del regio decreto del 29 luglio 1927 n\u00ba 1814, che esenta detti mezzi dall'iscrizione al Pubblico registro automobilistico equiparandoli a quelli \"dei Corpi armati dello Stato\". Di fatto per\u00f2 tale targa fu applicata sin dal 21 agosto 1911, sebbene in contrasto con la norma allora in vigore, che prevedeva un unico tipo di targa per vetture militari e civili, senza eccezioni. La situazione venne ufficializzata nel 1913. &lt;br&gt;L'utilizzo di targa propria per i veicoli della Croce Rossa Italiana \u00e8 stato riconfermato nel 1992 dall'art.138 del \"Nuovo Codice della Strada\", D.L. 30 aprile 1992 n\u00ba 285 pubblicato sulla GU n\u00ba 114, che definisce le modalit\u00e0 per l'immatricolazione militare dei veicoli ed il rilascio delle patenti, estendendo tali disposizioni ai mezzi della Croce Rossa Italiana (comma 11). &lt;br&gt;La sigla CRI, in rosso, \u00e8 seguita dal simbolo della Croce Rossa, anch'esso rosso, e dalle cifre in nero. &lt;br&gt;A partire dai primi anni settanta, con il raggiungimento del numero progressivo 8000, si ebbe uno sdoppiamento della serie: le ambulanze ottennero una numerazione indipendente che partiva dal progressivo 10000; tutti gli altri veicoli di servizio proseguirono invece con la normale numerazione dal numero 8001 fino al 9999, poi da A000 ad A999, infine da A0000 in poi. &lt;br&gt;Il formato posteriore quadrato e i punti dopo le lettere terminarono nel 1983. &lt;br&gt;Nel 1996 venne introdotto un formato di 340 \u00d7 115 mm, con targa anteriore e posteriore identiche e stemma pi\u00f9 piccolo. &lt;br&gt;Nel 2002 \u00e8 subentrata la numerazione di tipo A000A, con il blocco divenuto alfanumerico per tutti gli automezzi. &lt;br&gt;Dal 2005 le dimensioni sono diventate uguali a quelle delle targhe civili: l'anteriore misura 340 \u00d7 110\u00a0mm e la posteriore 489 \u00d7 110\u00a0mm. &lt;br&gt;Nel 2007 la sequenza \u00e8 stata nuovamente modificata con l'introduzione della serie codice_13. Nelle targhe su due righe (330 \u00d7 202\u00a0mm) la prima lettera \u00e8 una \"Z\". &lt;br&gt;Esistono anche targhe prova per i veicoli da sottoporre a collaudi su strada, contraddistinte dalla dicitura PROVA, a caratteri ridotti e di colore verde, posizionata al centro, sopra il codice \"CRI\" e la serie alfanumerica.\nMotocicli.\nLe targhe per i motocicli della Croce Rossa Italiana sono rettangolari, su due righe: sulla prima \u00e8 scritta la sigla CRI in rosso seguita dal simbolo della Croce Rossa e sulla seconda \u00e8 posizionato il numero d'immatricolazione di tre o quattro cifre. Tale formato \u00e8 utilizzato anche per i rimorchi, le roulotte e i ciclomotori.\nRappresentazione schematica:\nEsercito Italiano.\nLe targhe per i veicoli dell'Esercito Italiano, caratterizzate dalla sigla EI in rosso e dal fondo bianco con una stella verde, sono state introdotte nel 1947. I rimorchi di questo Corpo hanno sempre mantenuto lo schema codice_14, con la \"R\" rossa; le targhe provvisorie fanno precedere alla numerazione a quattro cifre (partendo da 0001) la lettera \"P\" nera.&lt;br&gt;Come nelle altre targhe militari, dopo le cifre vengono utilizzate anche le lettere \"I\" e \"U\", che non sono usate nelle sequenze alfanumeriche delle targhe ordinarie. &lt;br&gt;Dal 1947 fino al 1979 queste targhe d'immatricolazione avevano un formato simile a quelli civili (quadrato), con la sigla EI seguita da sei cifre (codice_15), dove certi blocchi di numerazioni erano riservati a diversi tipi di veicoli: ad esempio le combinazioni da EI 900000 a 999999 erano riservate ai rimorchi, contraddistinti da una \"R\" sopra la stella, mentre le combinazioni da EI 400000 a EI 450000 erano riservate ai veicoli da ricognizione. &lt;br&gt;Dal 1979 al 1996 le targhe EI hanno seguito un sistema di numerazione alfanumerico codice_16, ad eccezione dei carri armati, veicoli blindati e motocicli. I rimorchi avevano il sistema codice_17. Schema esemplificativo: \n&lt;br&gt;La versione attualmente in uso, del tipo codice_18, \u00e8 stata introdotta nel 1996. I rimorchi hanno la combinazione codice_19 con sopra la scritta in rosso \"RIMORCHIO\". Rappresentazione schematica:\nI motocicli adottano il sistema codice_20 dal 1996, prima di allora era solo numerico del tipo codice_15. &lt;br&gt;I mezzi corazzati utilizzano ancora il sistema esclusivamente numerico usato nelle altre categorie di veicoli fino al 1979. &lt;br&gt;A partire dal 2004 sono state emesse le targhe riservate ai veicoli storici dell'Esercito Italiano che non dispongono pi\u00f9 della targa originale. Le prime due lettere progressive della numerazione sono sostituite dalla sigla VS (che sta per \"veicolo storico\") in verde.\nArma dei Carabinieri.\nFino al 2000 la serie di targhe con codice \"EI\" identificava anche i veicoli appartenenti all'Arma dei Carabinieri, che a seguito dello scorporo dall'Esercito Italiano \u00e8 divenuta forza armata autonoma adottando per i propri veicoli le targhe con sigla CC rossa. Dal 2017 tale sigla viene assegnata anche ai mezzi in dotazione al Comando unit\u00e0 per la tutela forestale, ambientale e agroalimentare, che sono presenti sia in livrea verde (ex veicoli del Corpo Forestale dello Stato, ai quali \u00e8 stata applicata la scritta Carabinieri) che in livrea blu scuro (veicoli nuovi, che presentano la classica livrea dei carabinieri ma riportano il numero di telefono 1515 sulle fiancate, al posto del canonico 112).\nGuardia di Finanza.\nA partire dal 1946 le targhe della Guardia di Finanza hanno avuto la sigla G.diF. in rosso sulla prima riga e un numero nero di quattro cifre sulla seconda. &lt;br&gt;I motocicli avevano targhe uguali, ma con cinque cifre, a partire da 10000: per questo motivo quando le targhe delle automobili raggiunsero il numero 9999 si pass\u00f2 direttamente al numero 12000, lasciando uno spazio vuoto per altre eventuali immatricolazioni di motociclette. I rimorchi avevano una targa molto simile, ma con sole tre cifre (a partire da 001) seguite da una \"R\" rossa. &lt;br&gt;La numerazione \u00e8 cambiata a marzo del 1981, quando il formato \u00e8 diventato rettangolare anche per le targhe posteriori, del tipo codice_22. Sono stati tolti i punti dopo le lettere maiuscole; inoltre \u00e8 stata introdotta una stellina verde, uguale a quella gi\u00e0 in uso per i veicoli dell'Esercito italiano, tra la sigla a sinistra e le cifre. La serie dei rimorchi e il formato per i motocicli non hanno subito modifiche.\nMarina Militare.\nFino a tutto il 1986, nelle targhe dei veicoli della Marina Militare il codice MM, di colore rosso, precedeva un blocco numerico di cinque cifre assegnato in base ad una ripartizione territoriale dei comandi militari marittimi. Roma aveva come cifra iniziale \"1\", La Spezia \"2\", Taranto \"3\", Napoli \"4\", Ancona \"5\", Venezia \"6\", La Maddalena \"7\", Brindisi \"8\" e Messina \"9\".&lt;br&gt;Dal 1987 la serie consisteva in tre cifre seguite da due lettere. Inoltre, come nelle targhe dell'Esercito, era stata introdotta una stellina verde dopo la sigla MM, sotto la quale un punzone ripeteva le lettere \"MM\". I numeri andavano da 001 a 899 per gli autoveicoli e da 900 a 999 per i motoveicoli (per questi il formato era su doppia linea come in quello precedente, con il primo 9 sulla prima riga); la sola Stazione Navale di Taranto utilizzava anche una sequenza alfanumerica del tipo A00 dopo aver terminato tutte le combinazioni numeriche. Le lettere a destra delle cifre, invece, indicavano la provenienza secondo il seguente schema:\nI comandi di Venezia e Brindisi non rilasciavano pi\u00f9 targhe, ma utilizzavano quelle di Ancona e di Taranto. &lt;br&gt;Una modifica \u00e8 stata apportata nel 1997, quando la Marina ha adottato la numerazione unica, con un formato costituito da due lettere seguite da tre cifre, senza pi\u00f9 alcuna possibilit\u00e0 di risalire alla provenienza. Tra le lettere e i numeri c'\u00e8 un cerchietto verde. Le targhe precedenti continuano ad essere utilizzate e, a differenza di quanto accadeva in passato, non vengono cambiate nel caso in cui un veicolo passi da una base ad un'altra.\nRimorchi.\nPrima del 1997 i rimorchi hanno utilizzato targhe in alcuni casi senza alcun segno distintivo, mentre in altri, comunque non molto frequenti, era impressa una piccola \"R\" rossa in varie posizioni. A partire dal 1997, con l'introduzione del nuovo formato, \u00e8 stata realizzata anche una targa speciale per i rimorchi, con la dicitura \"RIMORCHIO\" in rosso e in alto, di dimensioni ridotte.\nSovrano militare ordine di Malta.\nL'Italia \u00e8 l'unico Paese al mondo a riservare la targa speciale SMOM (acronimo di Sovrano militare ordine di Malta), emesse dal Ministero della Difesa, ai veicoli dell'Associazione dei cavalieri italiani del Sovrano militare ordine di Malta (ACISMOM). Le autovetture dei vertici del Sovrano militare ordine di Malta circolano invece con targa diplomatica italiana, essendo lo SMOM un soggetto di diritto internazionale. &lt;br&gt;La sigla \"SMOM\" in rosso \u00e8 seguita da un piccolo stemma del Corpo e da una numero composto da un massimo di tre cifre di colore nero. &lt;br&gt;I motocicli hanno un formato quadrato con la numerazione, sempre a tre cifre (partendo da 000) e posizionata sulla riga inferiore, preceduta dalla lettera fissa M; la bandiera, di dimensioni molto ridotte, si trova al centro della targa. \nRappresentazione schematica targa SMOM per moto:\nVigili del fuoco.\nPer i mezzi del Corpo Nazionale dei Vigili del Fuoco viene emessa una targa propria a partire dal 1\u00ba agosto 1938; precedentemente a questa data si utilizzavano targhe civili. Da allora hanno subito leggere modifiche, ma sostanzialmente sono sempre state caratterizzate dalla sigla VF in rosso e dalla numerazione in nero.\nLa targa attuale, introdotta nel 2002, \u00e8 composta dalla sigla \"VF\" in rosso seguita dalla numerazione progressiva a cinque cifre con caratteri neri. Le due parti sono separate da uno spazio in cui compare un piccolo stemma della Repubblica Italiana.\nRimorchi.\nI rimorchi del Corpo nazionale dei Vigili del fuoco hanno una targa simile a quella dei veicoli, ma con numerazione a quattro cifre e una lettera R (che sta per \"rimorchio\") di colore rosso, pi\u00f9 piccola degli altri caratteri, tra la sigla \"VF\" e la numerazione progressiva.\nTarghe prova.\nLe targhe prova dei vigili del fuoco sono simili alle targhe prova civili.\nVigili del fuoco delle Province autonome di Trento e Bolzano.\nGli automezzi del Comando provinciale dei Vigili del fuoco della provincia autonoma di Trento adottano una targa simile a quella nazionale, in cui la serie progressiva \u00e8 alfanumerica, costituita da tre caratteri seguiti dalla sigla fissa \"TN\". La numerazione era inizialmente composta da una lettera e due cifre (da A00 a Z99); una volta arrivati a Z99, si \u00e8 spostata la lettera in seconda posizione iniziando da 0A0. Oltre allo stemma della Repubblica, tra la sigla VF e la numerazione progressiva compare lo stemma della provincia autonoma di Trento.&lt;br&gt;Anche le targhe della provincia autonoma di Bolzano recano lo stemma provinciale sotto quello nazionale; le lettere \"VF\" precedono la numerazione e la sigla fissa \"BZ\". La prima serie era formata da tre cifre, da 000 a 999; esaurite tutte le combinazioni possibili, \u00e8 stata introdotta una seconda serie la cui sequenza \u00e8 costituita indifferentemente da numeri e lettere (00A segue 009 e via dicendo). Dal 2009 \u00e8 stato emesso un nuovo formato, con le lettere fisse FW (che stanno per \" Feuerwehr\", in tedesco \"Vigili del fuoco\") di colore rosso come la sigla \"VF\" che le precede. A destra \u00e8 posizionata la serie alfanumerica, composta da una cifra e due lettere o due cifre e una lettera nere.\nRappresentazioni schematiche targhe posteriori VF della provincia autonoma di Bolzano&lt;br&gt;Prima serie:\nSeconda serie:\nSerie attuale:\nIn entrambe le province i rimorchi hanno un formato con la dicitura centrata \"RIMORCHIO\" in alto, in rosso e di dimensioni ridotte.\nTarghe ministeriali.\nPolizia di Stato e Polizia Penitenziaria.\nAi sensi dell'articolo 93 comma 11 del Decreto Legislativo 30 aprile 1992 n. 285, le targhe destinate ai veicoli della Polizia stradale vengono rilasciate dal Ministero delle infrastrutture e dei trasporti su richiesta del corpo che utilizza il veicolo da immatricolare.\nLa Polizia di Stato e la Polizia Penitenziaria usano targhe in cui sono riportate per esteso, in colore rosso e al di sopra della numerazione, rispettivamente le diciture \"POLIZIA\" e \"POLIZIA PENITENZIARIA\". Una lettera da A a Z precede quattro cifre progressive nei mezzi della Polizia, mentre in quelli della Polizia Penitenziaria un numero a tre cifre precede due lettere da AA a ZZ. &lt;br&gt;Fino a tutto il 1982 il formato delle targhe della Polizia di Stato era simile a quello delle targhe civili: in quelle posteriori la sigla \"POLIZIA\" nella riga superiore era seguita da cinque cifre nella riga inferiore. Nel 1983 \u00e8 stata introdotta una lettera sequenziale al posto della prima cifra, inoltre le targhe posteriori sono diventate rettangolari come quelle anteriori. &lt;br&gt;Da met\u00e0 aprile del 2018 la sigla \"POLIZIA\" e il nuovo stemma araldico vengono preposti su un'unica linea ai rimanenti caratteri che, posteriormente, sono delle stesse dimensioni di quelli delle targhe civili.\nRimorchi.\nI rimorchi hanno la scritta \"RIMORCHIO\", a volte in nero, altre in rosso, per intero. In origine la targa era costituita da un totale di ben tre righe: \"POLIZIA\" sulla prima, il numero sulla seconda e la dicitura \"RIMORCHIO\" sulla terza. In seguito (non \u00e8 noto l'anno del cambiamento) si \u00e8 tornati a due sole righe, con \"POLIZIA\" e il numero sulla linea superiore e \"RIMORCHIO\" su quella inferiore. Viene utilizzato esclusivamente il gruppo di numeri da 20000 a 21999.\nPolizia locale.\nLe targhe per i veicoli utilizzati dai corpi di Polizia locale (provinciale e municipale) sono state adottate dal 26 giugno 2006 con regolamento del 27/04/2006 del Ministero delle Infrastrutture e dei trasporti. Queste targhe hanno dimensioni e foggia analoghe a quelle civili, sebbene i caratteri alfanumerici abbiano dimensioni pi\u00f9 piccole delle targhe normali, inoltre portano la scritta per esteso \"POLIZIA LOCALE\" di colore blu, sopra la numerazione progressiva. Quest'ultima per le autovetture \u00e8 del tipo codice_23, dove la lettera \"Y\" \u00e8 fissa mentre i restanti caratteri sono progressivi. Il lotto inaugurale con la combinazione YA\u00a0000 AA \u00e8 stato assegnato alla provincia di Ancona in data 19 gennaio 2009.\nMotocicli.\nLe targhe per i motocicli della Polizia locale sono di forma quadrata, con numerazione progressiva del tipo codice_24 disposta su due righe, dove la lettera \"Y\" \u00e8 fissa. Riportano la scritta per esteso \"POLIZIA LOCALE\" in colore blu, tra le due righe della numerazione.\nCiclomotori.\nLe targhe per i ciclomotori della Polizia locale hanno una numerazione del tipo codice_25 su due righe (0 = cifra, L = lettera) e riportano la sigla PL, azzurra e di dimensioni ridotte, in alto a sinistra.\nProtezione Civile.\nLe targhe \"DPC\", emesse a partire dal 1995, sono riservate ai veicoli appartenenti alla Direzione del Dipartimento della Protezione Civile (facente capo alla Presidenza del Consiglio dei ministri), con sede a Roma. I mezzi appartenenti alle varie componenti della Protezione civile in Italia hanno invece normale targa civile.\nSono state previste per la prima volta dall'articolo 138 comma 11 del Nuovo Codice della Strada; recano la sigla DPC in rosso e una numerazione del tipo codice_26, su una sola riga in campo bianco rifrangente. Per dimensioni sono identiche alle targhe civili, la targa posteriore per\u00f2 pu\u00f2 essere di dimensioni pari a quella anteriore.\nRappresentazione schematica:\nTarghe per rimorchi adibiti a ricovero di emergenza.\nEsistono targhe speciali riservate alle roulotte del Dipartimento della Protezione Civile adibite a ricovero di emergenza per gli sfollati a seguito di una catastrofe. La targa \u00e8 rettangolare (300 \u00d7 210\u00a0mm) con scritte nere su fondo bianco e la dicitura, per esteso su tre righe: \"PROTEZIONE / CIVILE / RICOVERO DI EMERGENZA\". La numerazione occupa la quarta riga ed \u00e8 del tipo codice_27, dove le due X rappresentano la sigla automobilistica della provincia in cui si trova il deposito (detto C.A.P.I., ovvero \"Centro assistenziale di pronto intervento\") a cui \u00e8 assegnato il veicolo, mentre i quattro zeri successivi stanno per le cifre che costituiscono la numerazione progressiva. I mezzi immatricolati nella citt\u00e0 metropolitana di Roma Capitale non presentano la scritta \"ROMA\" per esteso come nelle targhe normali, bens\u00ec la sigla RM.\nRappresentazione schematica:\nProtezione Civile provinciale.\nNel 2001 sono state introdotte targhe speciali per i veicoli degli enti di Protezione Civile delle province autonome di Bolzano e Trento nonch\u00e9 delle regioni autonome Valle d'Aosta e Friuli-Venezia Giulia.\nProtezione Civile di Bolzano.\nSono di formato analogo alle attuali targhe per gli autoveicoli privati, con le bande blu agli estremi. La numerazione reca le sigle fisse, in rosso, PC (Protezione Civile) e ZS (\"Zivilschutz\", ovvero \"Protezione Civile\" in tedesco) separate dallo stemma della Repubblica Italiana, seguite da una sequenza costituita indifferentemente da cifre e lettere (i caratteri sono in ogni caso tre). La banda blu a destra riporta in basso la sigla provinciale Bz sormontata dallo stemma della provincia.\nProtezione Civile di Trento.\nSono assegnate ai veicoli dell'ente di Protezione Civile della provincia autonoma di Trento. Sono di formato analogo alle attuali targhe per gli autoveicoli privati, con le bande blu agli estremi. La numerazione reca le lettere fisse, in rosso, PC (\"Protezione Civile\") seguite da un blocco progressivo costituito da una lettera, due cifre e la sigla automobilistica TN fissa. La banda blu a destra riporta in alto le ultime due cifre dell'anno d'immatricolazione (come per le targhe civili) e in basso il logo triangolare della Protezione Civile della provincia autonoma di Trento. Tra le lettere \"PC\" e la numerazione si trovano due piccoli stemmi: quello della Repubblica Italiana e quello della provincia di Trento. L'approvazione di questo tipo di targa \u00e8 avvenuta con ai sensi dell'articolo 138 del Codice della Strada.\nProtezione Civile della Valle d\u2019Aosta.\nLa sigla \"PC\" rossa \u00e8 seguita da una serie numerica o alfanumerica e dal logo internazionale della Protezione Civile, che consiste in un triangolo blu inscritto in un cerchio arancione; mancano le lettere, presenti invece nelle targhe emesse dallo stesso ente nelle province di Bolzano e Trento.\nRappresentazione schematica di targa per veicoli della Protezione Civile della regione Valle d'Aosta:\nProtezione Civile del Friuli-Venezia Giulia.\nLa sigla \"PC\" rossa \u00e8 seguita da una serie numerica o alfanumerica e dal logo regionale della Protezione Civile FVG, che consiste in un triangolo blu inscritto in due quadrati: l'arancione dentro il blu. Nella banda blu a destra, al posto della sigla provinciale di rilascio della targa in ambito civile, \u00e8 impresso su un rettangolo bianco il simbolo schematico della Regione Friuli-Venezia Giulia, costituito sul lato sinistro da un\u2019aquila a volo spiegato, di profilo, reggente tra gli artigli una corona turrita, e sul lato destro dalla sigla \u201cFVG\u201d.\nRappresentazione schematica di targa per veicoli della Protezione Civile della regione Friuli-Venezia Giulia:\nForze Alleate in Italia (AFI).\nLe targhe \"AFI\" e \"AFI OFFICIAL\" (acronimo di \"Allied Forces Italy\") erano utilizzate per i mezzi delle Forze NATO in Italia e per quelli privati del personale dei Paesi della NATO che vi presta servizio. Venivano inoltre assegnate anche ai comandi di forze (e relativo personale) appartenenti a Stati della NATO ma schierate in Italia grazie ad accordi bilaterali. La gestione delle targhe \"AFI\" era affidata per tutto il territorio nazionale all\"Allied Joint Force Command Naples\" di Napoli tramite i diretti comandi delle forze dell'esercito e dell'aeronautica. Dal 1\u00ba ottobre 1968 queste targhe riportavano una lettera che indicava l'ubicazione del comando o reparto di appartenenza del mezzo di servizio o del titolare del mezzo privato (ad esempio: \"N\" stava per il Comando della Forza congiunta alleata di Napoli), seguita da un trattino e una serie numerica; per dimensioni, sistema d'aggancio e formato generale erano simili alle targhe in uso negli Stati Uniti. I secondi veicoli intestati a un proprietario avevano i colori invertiti, ovvero i caratteri erano bianchi su fondo nero, e un 2 in prima posizione sulla riga inferiore. I motocicli avevano targhe di formato analogo a quelle degli autoveicoli, ma con la lettera \"M\" in ultima posizione. Le lettere e le rispettive basi di provenienza corrispondenti erano le seguenti:\nA partire dal 2003, in seguito alla Seconda guerra del Golfo, i Comandi delle Forze USA in Italia avviarono un'ampia campagna perch\u00e9 il proprio personale immatricolasse i mezzi privati con targhe quasi identiche a quelle civili italiane (l'unica differenza era la mancanza dell'emblema della Repubblica Italiana), al fine di rendere i mezzi del proprio personale meno riconoscibili e dunque meno soggetti agli atti vandalici che subivano con crescente frequenza o a possibili attentati terroristici. Accordi fra i comandi USA e le autorit\u00e0 italiane consentirono l'accelerazione della relativa procedura e l'esenzione fiscale dall'A.P.I.E.T. (Addizionale Provinciale all'Imposta Erariale di Trascrizione) ma non dal rimborso del costo della targa; i comandi USA dell'esercito e dell'aeronautica sostennero queste spese sin dall'inizio dell'iniziativa, mentre i comandi della Navy seguirono con qualche ritardo. &lt;br&gt;L'adozione di queste targhe di copertura doveva essere completata entro il 1\u00ba giugno 2004. Comunque, un'eccezione per le autovetture meno adatte per le dimensioni della targa italiana rimaneva in vigore nella base aerea di Aviano (lettera U) fino al 1\u00ba giugno 2007.&lt;br&gt;Dopo questa data le uniche targhe AFI che si incontrano sporadicamente sono targhe temporanee per veicoli in fase di trasferimento: rimpatrio negli Stati Uniti, assegnazione ad un'altra base NATO in Europa, e, in casi eccezionali, passaggio a una targa italiana vera e propria.\nCorpi diplomatici, consolari, delle Nazioni Unite.\nLe targhe diplomatiche hanno sempre seguito un sistema di numerazione distinto da quelle ordinarie. &lt;br&gt;A partire dal 1936 erano di metallo; presentavano la scritta Roma ed uno 0 davanti ad un numero progressivo di 1-3 cifre per distinguerle dalle targhe civili. &lt;br&gt;Dal 1944 avevano i caratteri di colore argento anzich\u00e9 bianco e le lettere \"CD\" seguite da un numero crescente, con numerazione unica per tutte le nazionalit\u00e0 e caratteri bianchi su sfondo nero. &lt;br&gt;Nel 1951 venne introdotto un sistema per poter distinguere la provenienza: il formato era codice_28. La prima cifra era \"1\" se si riferiva ad un'ambasciata presso lo Stato italiano e \"2\" se presso il Vaticano; la seconda e la terza cifra indicavano il Paese, mentre le ultime due erano assegnate serialmente da ciascuna ambasciata. Per alcune nazioni aggiunte in un secondo momento e per quelle che avevano necessit\u00e0 di targhe aggiuntive, presumibilmente dal 1957 in prima posizione fu utilizzato il \"5\"; in alcune circostanze, per le organizzazioni internazionali, il \"3\" o il \"4\". Le targhe d'immatricolazione posteriori erano costituite da due righe (278 \u00d7 205\u00a0mm), mentre le anteriori da una soltanto (390 \u00d7 86\u00a0mm).Dal 1976 queste targhe divennero di plastica, con caratteri bianchi e le lettere \"CD\" sovrapposte anzich\u00e9 affiancate; le prime due cifre (tre solo nei numeri 533, 581 e in quelli compresi fra 500 e 516) indicavano il Paese della rappresentanza ed erano seguite da un numero progressivo come nel sistema precedente. Le dimensioni delle targhe posteriori diventarono di 340 \u00d7 115\u00a0mm.Nel 1985 fu emesso un nuovo formato per i veicoli del Corpo Diplomatico: non vi era pi\u00f9 la distinzione tra le targhe delle ambasciate presso lo Stato italiano e quelle presso il Vaticano ed il sistema di numerazione avanzava da codice_29 fino a tutto il 1994 e da codice_30 a partire dal 1995, anno in cui sono stati introdotti i punti tra lettere e cifre. I caratteri iniziali \"CD\" e le due lettere a destra della serie numerica sono di colore azzurro, mentre le cifre sono nere. Inoltre vi \u00e8 un piccolo ovale con la sigla automobilistica internazionale dell'Italia I posizionato al di sopra delle due lettere finali, che indicano il Paese o l'organizzazione internazionale a cui appartiene il veicolo. Sempre nel 1995 \u00e8 incominciata l'emissione delle targhe per il Corpo Consolare (prima inesistenti), del tutto identiche a quelle del Corpo Diplomatico fuorch\u00e9 per la sigla \"CC\" anzich\u00e9 \"CD\". &lt;br&gt;Per le Nazioni Unite, le cui targhe sono state introdotte nel 1995, la numerazione \u00e8 iniziata da\u00a0000 AA (le due lettere dopo le tre cifre sono progressive fino a ZZ e non identificano nessuno Stato). Nel 2002 alcune targhe del Corpo Diplomatico hanno avuto identiche lettere e cifre (ma diverso formato) di alcune targhe automobilistiche con sigla \"CD\", il che ha comportato problemi per l'identificazione dei veicoli (ad esempio in seguito a un'infrazione del Codice della Strada). A differenza di quanto avviene in altri Paesi, in Italia non sono mai esistite targhe diplomatiche per motocicli. Le sigle a sinistra della numerazione e il rispettivo significato sono riportati nella tabella seguente.\nI codici composti da due lettere posizionati a destra della numerazione e il Paese associato sono riportati nella tabella seguente.\nLegenda: In ' significa codice non pi\u00f9 usato, in grassetto che \u00e8 invece in uso. Le lettere Q e U non possono essere utilizzate nelle targhe dei corpi consolari, mentre le sigle utilizzate solamente nelle targhe dei corpi consolari sono in grassetto e corsivo\"\"'.\nTarghe provvisorie.\nTarghe Escursionisti Esteri.\nSi tratta di targhe doganali a validit\u00e0 limitata, utilizzate per veicoli destinati all'esportazione o utilizzate per breve tempo sul territorio italiano da chi risiede all'estero; sono contraddistinte dalla sigla fissa EE (Escursionisti Esteri). Nel 1929, con la circolare ministeriale 23 febbraio 1929, venne istituita la targa speciale per veicoli importati temporaneamente o acquistati nuovi in Italia da turisti stranieri per successiva esportazione. Era rilasciata dalle Prefetture con numeri assegnati a blocchi di cento. Gli esemplari conosciuti seguivano l'evoluzione di stile delle targhe normali. A partire dal 1935 le lettere \"EE\" precedevano le cifre nelle targhe posteriori. Dal 1975 queste diventarono su una riga, di dimensioni 336 \u00d7 109\u00a0mm, con le lettere \"EE\" allineate verticalmente a sinistra dello stemma nazionale ufficiale e del numero. Sotto l'emblema era previsto uno spazio rettangolare per un adesivo con la data di scadenza. La targa anteriore restava invece inalterata. Dal 1985 la numerazione \u00e8 del tipo codice_31; tutte le scritte sono in nero. Vicino al bordo superiore, da sinistra a destra, sono impressi lo stemma della Repubblica Italiana, due adesivi rossi (non sempre presenti) con due numeri a due cifre bianchi corrispondenti al mese e all'anno di scadenza della targa (es.: 01 = gennaio, 19 = 2019) e la sigla automobilistica internazionale I dell'Italia nell'ovale. Le due lettere finali vengono assegnate a lotti a livello provinciale, per cui da esse \u00e8 possibile risalire alla provincia di emissione. I motocicli hanno sulla riga superiore la sigla, lo stemma e i due adesivi, su quella inferiore una serie alfanumerica del tipo A000.\nTarghe prova.\nDal 1928 fino al 1945 le targhe prova erano uguali a quelle del periodo 1951\u20131976, pur usando caratteri diversi e lo stemma del fascio littorio al posto di quello della Repubblica; dal 1945 al 1948 il fascio venne rimpiazzato dallo stemma dell'Associazione Invalidi e Mutilati di Guerra, mentre dal 1948 al 1951 comparve l'emblema della Repubblica Italiana.\nDal 1951 al 1976 le targhe prova misuravano 275 \u00d7 200\u00a0mm; stile e caratteri non si differenziavano da quelli delle targhe normali con fondo nero. Sulla riga superiore la dicitura PROVA era scritta in rosso, su quella inferiore si trovavano la sigla, lo stemma nazionale e non pi\u00f9 di quattro cifre di colore bianco. Le targhe pi\u00f9 vecchie avevano il numero sopra la sigla, le pi\u00f9 recenti viceversa. Non \u00e8 noto l'anno del cambiamento. &lt;br&gt;Esisteva anche un formato a fondo bianco e caratteri azzurri di 165 \u00d7 165\u00a0mm per motocicli, con la scritta \"PROVA\" rossa in alto, la sigla e il bollo ufficiale sulla riga centrale e un numero fino a quattro cifre in basso. &lt;br&gt;Le targhe di prova dei mezzi agricoli fino al 1985 erano uguali a quelle delle auto, ma avevano lo sfondo verde e caratteri bianchi sotto la parola \"PROVA\" di colore rosso.\nDal 1976 al 1985 le dimensioni erano 336 \u00d7 109\u00a0mm; il fondo era nero con la sigla a caratteri bianchi, seguita dalla dicitura PROVA in rosso ruotata di 90\u00b0 in senso antiorario e da un numero di non pi\u00f9 di quattro cifre, anch'esse bianche. Il materiale era plastica stampata in rilievo.\nDal 1985 al 2004 le targhe prova per autoveicoli e rimorchi, sempre su un'unica linea, avevano il fondo bianco riflettente; erano composte da due lettere nere (dalla sigla della provincia fino al 28 febbraio 1994) in ordine seriale partendo da \"AA\", anteposte alla lettera P verde e di dimensioni pi\u00f9 piccole (28 \u00d7 38\u00a0mm) di quella attuale sotto l'emblema della Repubblica Italiana e ad un numero di quattro cifre, anch'esso nero. Le dimensioni complessive erano 340 \u00d7 115\u00a0mm.\nLe targhe su due linee per motocicli, ciclomotori, macchine agricole (con fondo giallo dal 1985) e macchine operatrici misuravano 165 \u00d7 165\u00a0mm; le lettere e la \"P\" occupavano la riga superiore, tre cifre quella inferiore. Le targhe per macchine agricole si differenziavano inoltre per le lettere \"MA\" verdi e allineate verticalmente sotto la \"P\", mentre le targhe per macchine operatrici si distinguevano per le lettere \"MO\", anch'esse verdi e allineate in verticale sotto la \"P\". \nDal 15 marzo 2004 \u00e8 stata liberalizzata la stampa delle targhe di prova, che \u00e8 consentita anche agli studi di consulenza automobilistica abilitati, con combinazioni alfanumeriche scelte dal possessore. Sempre dal 2004 la targa prova, la cui durata massima \u00e8 di un anno, \u00e8 identica per ogni categoria di veicolo e trasferibile con la relativa autorizzazione. La serie inizia generalmente con una lettera ed una cifra, seguite dalla lettera P (iniziale di \"prova\") di dimensioni ridotte e da altri cinque caratteri alfanumerici, il primo dei quali nelle targhe quadrate (che sono le pi\u00f9 diffuse) \u00e8 impresso sulla riga superiore a destra della P, mentre i quattro restanti si trovano su quella inferiore. Il colore delle lettere e delle cifre \u00e8 nero. La prima lettera \u00e8 di solito una X, seguita spesso dalla cifra 0; in ogni caso \u00e8 possibile richiedere combinazioni a piacere, ad esempio con lettere che formano il nome della concessionaria o autofficina. La realizzazione dei caratteri alfanumerici (inclusa la lettera \"P\") avviene mediante azione meccanica di imbutitura di un supporto metallico piano in lamiera di alluminio, dello spessore di 1,00 +/- 0,1\u00a0mm, ricoperto di pellicola retroriflettente autoadesiva. Le targhe attuali su doppia linea sono quadrate, misurano infatti 165 \u00d7 165\u00a0mm, mentre il formato su una riga (meno diffuso) ha bande blu e dimensioni uguali alle targhe d'immatricolazione ordinarie, sia posteriori che anteriori.\nLa produzione e la circolazione delle targhe di prova avvengono a cura del Ministero delle infrastrutture e dei trasporti e, senza oneri per lo Stato, possono essere affidate a soggetti che ne facciano richiesta, purch\u00e9 le targhe suddette siano coperte da assicurazione per la responsabilit\u00e0 civile verso terzi. L'obbligo di munire della carta di circolazione i veicoli che circolano su strada per esigenze connesse con prove tecniche, sperimentali e costruttive, dimostrazioni o trasferimenti, anche per ragioni di vendita o di allestimento, non sussiste per i seguenti soggetti:\nSecondo la Circolare del Ministero dell'Interno, diramata il 30/05/2018 e con oggetto \"utilizzo della targa prova su veicoli immatricolati\", essa pu\u00f2 essere impiegata solo su veicoli non ancora targati oppure in attesa di revisione della carta di circolazione; non pu\u00f2 invece essere apposta su automezzi gi\u00e0 immatricolati ma privi di assicurazione e/o revisione.&lt;br&gt;Anche se si vedono spesso in circolazione auto con targhe prova fissate davanti a quella posteriore originale, che in tal modo viene parzialmente coperta, la nuova sentenza della Corte di Cassazione, III Sezione Civile, nr. 17665 del 25/08/2020, ha ribadito l'illegittimit\u00e0 dell'utilizzo di questo tipo di targa sui veicoli immatricolati.\nTarghe di transito con sigla alfanumerica della provincia.\nSecondo l'art. 99 del Codice della strada, gli autoveicoli, i motoveicoli e i rimorchi che circolano per le operazioni di accertamento e di controllo della idoneit\u00e0 tecnica, per recarsi ai transiti di confine per l'esportazione, per partecipare a riviste prescritte dall'autorit\u00e0 militare, a mostre o fiere autorizzate di veicoli nuovi e usati, devono essere muniti di foglio di via e di una targa provvisoria rilasciati da un ufficio competente del Dipartimento per i trasporti terrestri. Il foglio deve indicare il percorso, la durata e le eventuali prescrizioni tecniche. La durata non pu\u00f2 eccedere i sessanta giorni. Tuttavia, per particolari esigenze di sperimentazione di veicoli nuovi non ancora immatricolati, l'ufficio competente del Dipartimento per i trasporti terrestri pu\u00f2 rilasciare alla fabbrica costruttrice uno speciale foglio di via, senza limitazioni di percorso, della durata massima di centottanta giorni.&lt;br&gt;Le targhe temporanee di questo tipo sono sempre state di cartone, a fondo bianco e caratteri neri; misuravano 200 \u00d7 200 mm fin da quando vennero istituite con il regio decreto 2 luglio 1914. &lt;br&gt;Con la riforma del 1927 vennero contraddistinte da un numero progressivo seguito da una sigla che identificava il Circolo Ferroviario di Ispezione (ente che a quell'epoca provvedeva ai collaudi). Le sigle erano costituite dalla lettera I ed un'altra lettera maiuscola, in base alla lista notificata dal regio decreto 2 dicembre 1928, n. 3179. La legge 1740 del 1933 conferm\u00f2 le funzioni dei Circoli Ferroviari di Ispezione, mantenne le targhe provvisorie per gli usi sopra specificati, ma cambi\u00f2 completamente le sigle. Con l'avvento della Repubblica (2 giugno 1946), le funzioni dei Circoli Ferroviari di Ispezione vennero assunte dagli ispettorati compartimentali della Motorizzazione Civile. Il formato della targa rimase invariato, ma la lista delle sigle venne nuovamente aggiornata.&lt;br&gt;A partire dal 1959 le targhe posteriori misurano 275 \u00d7 200\u00a0mm, recano un numero di cinque cifre (a partire da 00001) sulla riga superiore e un codice alfanumerico, composto da una lettera che precede una o due cifre di dimensioni ridotte, sulla riga inferiore. Non vengono usate le lettere \"I\", \"J\", \"K\", \"Q\" e \"Y\", mentre la \"Z\" non seguita dalla cifra era riservata alla provincia di Trieste fino al 1994. &lt;br&gt;Sono emesse anche targhe non standardizzate, anteriori e posteriori, su un'unica riga, con la sigla alfanumerica quasi sempre anteposta alla numerazione. &lt;br&gt;La lettera identifica la regione italiana partendo da Nord-Ovest (A1 = Alessandria) e terminando con le isole (X4 = Oristano), mentre la cifra, di dimensioni ridotte rispetto agli altri caratteri, corrisponde alle province di una regione in ordine alfabetico, anche se le province istituite dal 1992 in poi sono state aggiunte in coda (per esempio Lecco e Lodi sono rispettivamente B10 e B11). La Valle d'Aosta \u00e8 incorporata al Piemonte, il Molise all'Abruzzo, la Basilicata alla Campania. &lt;br&gt;In zone vicine al confine con la Francia alcune targhe sono realizzate con stile francese, cio\u00e8 gialle se posteriori, bianche se anteriori e con lo stesso font in uso nel Paese transalpino fino al 15 aprile 2009; il codice della provincia pu\u00f2 seguire o precedere il numero di cinque cifre.&lt;br&gt;L'elenco con le sigle e le province corrispondenti \u00e8 in Sigle automobilistiche italiane.\nTarghe \"CITES\".\nLa sigla CITES significa \"Circolazione Temporanea (in Italia di) Enti Stranieri\"; erano targhe rilasciate come temporanee a enti stranieri che operavano sul territorio italiano per realizzare programmi di ricostruzione dopo la Seconda Guerra Mondiale. Le targhe d'immatricolazione posteriori, le cui dimensioni erano di 320 \u00d7 220\u00a0mm, avevano caratteri neri e fondo arancione, la sigla CITES seguita dallo stemma dell'Associazione Mutilati e Invalidi di Guerra sulla riga superiore e una numerazione progressiva, in caratteri Garamond, di non pi\u00f9 di quattro cifre (a partire da \"1\") su quella inferiore. &lt;br&gt;Questo tipo di targhe venne prodotto e utilizzato solo dal 1945 al 1948.\nVeicoli storici ritargati.\nA differenza di altri Paesi europei, in Italia \u00e8 raro vedere vetture storiche dotate di targhe moderne, sia perch\u00e9 il loro valore inevitabilmente si riduce, sia perch\u00e9 la pratica per il rilascio \u00e8 complessa e richiede tempi non brevi.\nNel 2010, in attuazione della direttiva europea 2000/53/CE relativa ai veicoli fuori uso, \u00e8 stato emanato il decreto con le nuove norme che regolano la circolazione delle auto storiche, tra le quali la possibilit\u00e0 di ritargarle anche se radiate o non abbiano pi\u00f9 i documenti. Gi\u00e0 dal 2004 \u00e8 consentita la reimmatricolazione agli automezzi d'epoca in dotazione all'Esercito Italiano privi di targa originale, che si contraddistinguono per le lettere VS (iniziali di \"veicolo storico\") di colore verde dopo la sigla \"EI\" rossa e prima della serie numerica (vd. \"supra\").\n\u00c8 possibile \"riabilitare\" una vettura d'epoca e reimmatricolarla nei seguenti casi:\nPer circolare con un veicolo storico occorre prima iscriverlo al registro Automotoclub Storico Italiano (ASI), sottoporlo ad una verifica sulla funzionalit\u00e0 ed autenticit\u00e0 delle parti meccaniche e del telaio, farsi rilasciare una dichiarazione e autocertificare la corretta conservazione della vettura. Con questa documentazione si fa revisionare il veicolo inoltrandone la domanda al Centro Prova Autoveicoli (CPA) per le vetture costruite prima del 1\u00ba gennaio 1960, all'Ufficio della Motorizzazione Civile (UMC) per quelle costruite in data successiva. &lt;br&gt;Se il collaudo \u00e8 superato, la Motorizzazione rilascia al proprietario la carta di circolazione e le targhe nuove, nel caso in cui i documenti e le targhe originali non siano pi\u00f9 presenti. &lt;br&gt;Il design generalmente corrisponde a quello attuale introdotto nel 1999. Tuttavia molti proprietari fanno realizzare da aziende private una targa in formato \"antichizzato\", privo di bande blu e con caratteri bianchi su fondo nero, ad imitazione di quello usato dal 1963 al 1975 per le targhe posteriori e dal 1963 al 1985 per quelle anteriori. Si tratta di una pratica diffusa, ma non prevista dal Codice della Strada, e quindi passibile di sanzioni.&lt;br&gt;Nel caso di radiazione, oltre alla dichiarazione di avvenuto \"restauro e collaudo\", nell'autocertificazione sulla buona conservazione del veicolo occorre indicare gli anni trascorsi dalla data di cancellazione dal Pubblico Registro Automobilistico. &lt;br&gt;Se la vettura, invece, \u00e8 stata custodita in un'area privata, ritirata dalla circolazione o portata in demolizione, si deve presentare l'estratto cronologico del PRA o il certificato di cancellazione; per i veicoli radiati dal 30 giugno 2008 \u00e8 necessario indicare il \"centro di raccolta o demolitore\" al quale erano stati consegnati. &lt;br&gt;Qualora infine l'auto o moto storica sia stata importata, affinch\u00e9 si possa procedere alla nazionalizzazione del veicolo, bisogner\u00e0 avere i documenti esteri originali e informare lo Stato di provenienza dell'avvenuta immatricolazione in Italia."}
{"id": "38936", "revid": "484362", "url": "https://it.wikipedia.org/wiki?curid=38936", "title": "Repubblica Popolare Cinese", "text": ""}
{"id": "38945", "revid": "1543377", "url": "https://it.wikipedia.org/wiki?curid=38945", "title": "Australopithecus garhi", "text": "Australopithecus garhi \u00e8 una specie estinta di ominide del genere \"Australopithecus\".\nLe sue caratteristiche anatomiche e le rudimentali capacit\u00e0 tecnologiche desunte dai manufatti contestualmente rinvenuti, per complessit\u00e0 precedentemente ascritti solamente a specie del genere \"Homo\", lo pongono come possibile prima comparsa umana sul pianeta.\nRitrovamenti.\nNella zona del fiume Auasc nella depressione desertica dell'Afar, in Etiopia, dov'erano gi\u00e0 stati scoperti i resti dell\"Australopithecus afarensis\", sono stati trovati dei resti fossili risalenti a 2,5 milioni di anni fa. L'essere a cui i resti appartengono \u00e8 stato chiamato Australopithecus garhi, dove la parola \"garhi\" nella lingua afar ha il significato di \"sorpresa\".\nNel 1996 l'\u00e9quipe guidata dai paleontologi J. Desmond Clark e Tim D. White della Universit\u00e0 di California a Berkeley port\u00f2 alla luce le ossa di un braccio e di una gamba del piccolo ominide, insieme ad altri frammenti dello scheletro. Nel 1997, Yohannes Haile-Selassie, un altro paleontologo del gruppo, scopr\u00ec a 275 metri di distanza i frammenti di un cranio e di una mascella. I resti sono stati poi studiati dal gruppo di ricerca dell'etiope Berhane Asfaw, del Rift Valley Research Service.\nCaratteristiche.\nSecondo gli studiosi, \"A. garhi\" possiede caratteristiche sia umane che scimmiesche. Mentre il volto e la mascella sono tipici delle scimmie australopitecine, i denti hanno dimensioni tali da renderli molto simili a quelli umani. Cos\u00ec come il lungo femore, caratteristica umana, si accosta a lunghi avambracci, caratteristica invece degli australopitechi. Dai resti degli otto individui ritrovati, si \u00e8 stabilito che \"A. garhi\" non fosse pi\u00f9 alto di un metro e quarantacinque centimetri.\nNello stesso sito del ritrovamento, Jean de Heinzelin, dell'Institut Royal des Sciences Naturelles de Belgique, ha scoperto numerosi resti di cavalli, antilopi e altri animali con evidenti segni lasciati da utensili. Lo studioso ipotizza cos\u00ec che \"A. garhi\" presentasse gi\u00e0 quelle prerogative del genere \"Homo\", come la macellazione sistematica delle prede, che non si ritenevano esistenti prima di 1,8 milioni di anni fa.\nMorfologia.\nI tratti dei reperti fossili dell\"A. garhi\", come il BOU-VP-12/130, si differenziano da quelli dell\"Australopithecus afarensis\" e dell\"Australopithecus africanus\" come si pu\u00f2 dedurre dal confronto tra la mascella di \"A. afarensis\" ritrovata a Hadar e i reperti di \"A. gahri\" trovati a Bouri.\nL\"A. garhi\" aveva una capacit\u00e0 cranica di circa 450 cm\u00b3, dello stesso ordine di grandezza degli altri australopitecini. La mandibola classificata come \"Asfaw et al.\" ha una morfologia compatibile con la specie, anche se non \u00e8 escluso che altri ominini possano essere ritrovati negli stessi depositi. I molari e i premolari mostrano similarit\u00e0 con quelli dell\"Australopithecus boisei\" in quanto sono pi\u00f9 grandi delle altre forme di Australopitecini pi\u00f9 minuti. Pertanto se l\"A. garhi\" \u00e8 un antenato del genere Homo, la morfologia maxillofacciale ha subito una rapida evoluzione in un periodo compreso tra 200.000 e 300.000 anni.\nAnche nei reperti relativi agli arti si osservano particolarit\u00e0 singolari. In particolare l'allungamento del femore, tipico poi del ramo \"Homo\", \u00e8 gi\u00e0 presente, ed insieme al successivo accorciamento dell'avambraccio caratterizzer\u00e0 le proporzioni degli individui ascritti alla nostra linea evolutiva.\nUtensili litici.\nAlcuni primitivi artefatti in pietra lavorata, simili a quelli della tecnologia olduvaiana sono stati ritrovati assieme ai fossili di \"A. garhi\" e datati tra 2,5 e 2,6 milioni di anni. Questi utensili sembrano pi\u00f9 antichi di quelli utilizzati dall\"Homo habilis\", ritenuto un possibile antenato diretto dei moderni hominini. Per lungo tempo si era ritenuto che solo i membri del genere Homo avessero avuto l'abilit\u00e0 di produrre utensili sofisticati. Questi utensili piuttosto grezzi mancano ancora delle tecnica che si sarebbe vista nelle pi\u00f9 tarde forme dell'Olduvaiano e dell'Acheuleano.\nIn un altro sito a Bouri, in Etiopia, sono stati scoperti circa 3.000 utensili in pietra datati a circa 2,5 milioni di anni fa."}
{"id": "38946", "revid": "122757190", "url": "https://it.wikipedia.org/wiki?curid=38946", "title": "Ipotesi del ciclo vitale", "text": "L'ipotesi del ciclo vitale o Life-cycle hypothesis elaborata da Franco Modigliani afferma che l'individuo nel corso della sua vita punta a massimizzare la somma delle utilit\u00e0 del consumo sotto il vincolo delle risorse di cui il consumatore dispone durante la sua vita (un esempio: un consumatore tender\u00e0 a risparmiare da giovane per poter poi aumentare i propri consumi da vecchio).\nSi ipotizza inoltre che il consumatore cercher\u00e0 di consumare le proprie sostanze a un tasso stabile nel tempo, con la conseguenza che la dimensione del risparmio in un anno dipender\u00e0 dalla variazione del reddito di quell'anno intorno al valore medio delle risorse disponibili.\nLa novit\u00e0 di questa ipotesi \u00e8 che il consumo e il risparmio di un periodo non dipendono dal reddito di quel periodo, ma dal reddito vitale, vale a dire dall'insieme del reddito disponibile nel corso della vita.\nImplicazioni di politica monetaria.\nLa teoria del ciclo vitale pu\u00f2 essere utilizzata per spiegare uno dei canali di trasmissione della politica monetaria che agisce tramite le variazioni dei prezzi delle azioni. Infatti, una politica monetaria restrittiva, facendo aumentare i tassi di interesse, provoca un aumento della domanda di obbligazioni ed una parallela contrazione della domanda di azioni, il cui prezzo caler\u00e0. Dunque, poich\u00e9 le azioni sono una delle componenti principali della ricchezza finanziaria degli individui, essi vedendo la propria ricchezza attuale ridursi ridurranno i consumi."}
{"id": "38948", "revid": "516455", "url": "https://it.wikipedia.org/wiki?curid=38948", "title": "Etica", "text": "Letica, anche chiamata filosofia morale, \u00e8 una branca della filosofia che \"indica quella parte della filosofia che si occupa del costume, ossia del comportamento umano\". Il termine deriva dal greco antico \u1f26\u03b8\u03bf\u03c2(trasl. \"\u00eathos\"), cio\u00e8 \u00abcarattere\u00bb, \u00abcomportamento\u00bb, o, meno probabilmente, da \u1f14\u03b8\u03bf\u03c2 (trasl. \"\u00e8thos\") cio\u00e8 \u00abcostume\u00bb, \u00abconsuetudine\u00bb, \u00ababitudine\u00bb.\nL'etica studia i fondamenti che permettono di assegnare ai comportamenti umani uno status deontologico e normativo, ovvero distinguerli in buoni, giusti, leciti, rispetto ai comportamenti ritenuti ingiusti, illeciti, sconvenienti o cattivi secondo un ideale modello comportamentale (ad esempio, una data morale). Come disciplina affronta questioni inerenti alla moralit\u00e0 umana definendo concetti come il bene e il male, il giusto e lo sbagliato, la virt\u00f9 e il vizio, la giustizia e il crimine.\nCome campo di indagine intellettuale, la filosofia morale \u00e8 legata ad altre discipline come la pedagogia, la filosofia del diritto, la psicologia morale, la neuroetica, l'etica descrittiva e la teoria dei valori. Quest'ultima, insieme all'estetica, riguarda questioni di valore e comprende etica ed estetica unite nella branca della filosofia chiamata assiologia o \"dottrina dei valori\", cio\u00e8 ogni teoria che consideri quanto nel mondo \u00e8 o ha valore, e per tale aspetto si distingue da quanto \u00e8 invece mera realt\u00e0 di fatto.\".\nSignificato concettuale.\nL'etica \u00e8, quindi, sia un insieme di norme e di valori che regolano il comportamento dell'uomo in relazione agli altri, sia un criterio che permette all'uomo di giudicare i comportamenti, propri e altrui, rispetto al bene e al male.\nSpesso etica e morale sono usati come sinonimi e in molti casi \u00e8 un uso lecito, ma \u00e8 bene precisare che una differenza esiste: la morale corrisponde all'insieme di norme e valori di un individuo o di un gruppo, mentre l'etica, oltre a condividere questo insieme, contiene anche la riflessione speculativa su norme e valori. Se la morale considera le norme e i valori come dati di fatto, condivisi da tutti, l'etica cerca di dare una spiegazione razionale e logica di essi.\nL'etica pu\u00f2 essere guardata come una \"istituzione normativa\u201d e \u201csociale\u201d insieme:\nAffinch\u00e9 si comprenda al meglio la natura ambivalente, intima e collettiva, dell'etica possiamo confrontarla con un'altra istituzione normativa, il diritto. Entrambe le istituzioni regolano i rapporti tra individui affinch\u00e9 siano garantiti la sicurezza personale e l'ordine pubblico, ma si affidano a mezzi diversi. Mentre il diritto si basa sulla legge territoriale, valida solo sul territorio statale, che va promulgata affinch\u00e9 si conosca, e che se non rispettata sar\u00e0 seguita da una pena, l'etica si basa sulla legge morale, valida universalmente, gi\u00e0 nota a tutti in modo non formale; il primo si occupa della convivenza fra gli individui, la seconda della condotta umana pi\u00f9 in generale.\nMa bisogna sottolineare come il rapporto tra etica e diritto nel corso della storia umana sia stato ambiguo. Mentre infatti il diritto \u00e8 la scienza della coesistenza regolata da norme giuridiche che dovrebbero basarsi su principi etici e l'etica invece \u00e8 la capacit\u00e0 di discernere ci\u00f2 che \u00e8 giusto da ci\u00f2 che \u00e8 ingiusto, essi non sempre coincidono o mirano allo stesso obiettivo.\u00abVi sono stati casi nella storia umana in cui persone hanno deliberatamente violato la legge e sono anche finiti in galera, per tante ragioni: perch\u00e9 vivevano in un regime dittatoriale ad esempio, in questo modo volevano dimostrare a tutti che la dittatura non li piegava e quindi hanno parlato a nome di tutti, hanno fatto sentire che le ragioni della libert\u00e0 non erano cancellate dall'esistenza di una legge violenta. [...] In quel momento rifiutare quel tipo di legislazione o le sue conseguenze, direi che era un dovere morale. Ecco dove morale e diritto si possono congiungere. Laddove io ritengo che ci siano dei principi fondamentali, che non possono essere negati da nessuna legislazione e tenere fede a questi principi fondamentali. \u00bbEsistono, per\u00f2, dei punti di incontro se si guardano i principi fondamentali del diritto stabiliti nella Dichiarazione Universale dei Diritti dell'Uomo. I principi della Dichiarazione vengono quindi raramente in dissonanza con il piano dell'etica ed ormai sono un punto di riferimento per ogni Stato e quasi obbligano questi stessi a formare gli ordinamenti di base seguendo quei principi.\nFilosofia pratica e metaetica analitica.\nPer comprendere l'oggetto dell'etica \u00e8 utile mettere a confronto due modelli teorici.\nMetaetica analitica.\nEssa trova la sua prima esemplificazione nei \"Principia ethica\" di Moore. Moore si propone di analizzare in modo rigoroso il linguaggio morale e di definire il significato dei concetti propriamente morali (quali \"buono\", \"doveroso\", \"obbligatorio\" etc.). Moore, quindi, propone una distinzione fra vita morale e sapere e, di conseguenza, fra vita morale ed etica. L'etica non costituisce una forma di conoscenza, ma ha solo a che fare con emozioni, raccomandazioni e prescrizioni. La questione posta dalla metaetica relativa alla giustificazione dei princ\u00ecpi morali \u00e8 necessaria per dipanare l'intreccio di motivi e di princ\u00ecpi che sono alla base della stessa conflittualit\u00e0 morale. La metaetica vuole dunque operare una chiarificazione concettuale, in modo tale da ridimensionare le pretese accampate da prospettive morali particolari. Essa delimita l'ambito dell'etica rispetto alle diverse espressioni dell'ethos.\nFilosofia pratica.\nLa filosofia pratica reagisce contro la pretesa neutralit\u00e0 rivendicata dalla metaetica analitica. Infatti, pur rinunciando a una sua propria scientificit\u00e0, non si pu\u00f2, secondo la filosofia pratica, pretendere dall'etica il medesimo rigore e la medesima precisione che si richiedono alla matematica. Le dimostrazioni della matematica sono sempre valide, quelle etiche lo sono per lo pi\u00f9. Quindi, l'etica non \u00e8 una scienza fine a s\u00e9 stessa, ma vuole orientare la prassi.\nIn definitiva, la filosofia pratica concepisce il sapere pratico come strettamente agganciato all'esperienza.\nTeorie teleologiche e deontologiche.\nIl problema da cui nascono queste due opposte ramificazioni \u00e8 insito nella domanda: \"Come possiamo stabilire che cosa \u00e8 moralmente giusto fare per un certo agente?\"\nLe teorie deontologiche possono asserire che i giudizi basilari di obbligo sono tutti e solamente particolari e che i giudizi generali sono inutilizzabili o inutili o derivanti da giudizi particolari (in questo caso abbiamo una teoria deontologica dell'atto). Un'altra teoria deontologica (detta teoria deontologica della norma) sostiene invece che il codice del giusto e del torto consiste in una o pi\u00f9 norme e, quindi, che le norme sono valide indipendentemente dal fatto che esse promuovano il bene. Tali norme sono basilari e non sono derivate per induzione da casi particolari.\nIl Bene e il Giusto.\nRiguardo alla questione se sia prioritario il bene o il giusto, vi sono diverse teorie:\nL'utilitarismo.\nL'utilitarismo sostiene come criterio ultimo quello del principio di utilit\u00e0, per cui il fine morale da ricercare in tutto quanto facciamo \u00e8 la \"maggiore rimanenza possibile del bene sul male\". In questo caso si parla, evidentemente, di bene e male non-morali. Ci sono tre tipi fondamentali di utilitarismo.\nUtilitarismo dell'atto.\nIl principio base rimane sempre quello della rimanenza del bene sul male, ma diviene fondamentale sottolineare il particolarismo, ossia che la domanda da porsi \u00e8 cosa \"io\" debba fare in \"questa\" determinata situazione e non cosa tutti dovrebbero fare in certi tipi di situazioni. Quindi anche la rimanenza che si ricerca \u00e8 riferita immediatamente al soggetto singolo e non \u00e8 una rimanenza di bene generale.\nUtilitarismo generale.\nQuesto si basa su due caratteristiche fondamentali:\nQuindi, nell'agire ciascuno si deve chiedere \"cosa accadrebbe se tutti agissero cos\u00ec in tali casi\". L'idea sottostante all'utilitarismo generale \u00e8 relativa al fatto che, se \u00e8 giusto che una persona in una certa situazione faccia una certa cosa, allora \u00e8 giusto che quell'azione sia fatta da qualsiasi altra persona in situazioni simili.\nUtilitarismo della norma.\nEsso pone in evidenza la centralit\u00e0 delle norme ed asserisce che generalmente, se non sempre, dobbiamo stabilire che cosa fare nelle situazioni particolari, appellandoci alle norme. Si differenzia dal deontologismo perch\u00e9 aggiunge a questo il fatto che dobbiamo sempre determinare le nostre norme domandandoci quale norma promuover\u00e0 il maggior bene generale per tutti. Quindi tutta la questione, nell'utilitarismo della norma, ruota intorno alla domanda: quale norma \u00e8 pi\u00f9 utile per il maggior numero di persone?\nEtica laica ed etica religiosa.\nAlla base di ciascuna concezione dell'etica sta la nozione del bene e del male, della virt\u00f9 e una determinata visione dell'uomo e dei rapporti umani. Tali idee sono spesso correlate a una particolare religione, o comunque a un'ideologia.\nL'etica a base \"religiosa\" infatti, fissa norme di comportamento che pretende valide per tutti, mentre l'etica \"laica\" non mira ad imporre valori eterni e si dimostra solitamente attenta alle esigenze umane che tengano conto delle condizioni e delle trasformazioni storiche. In realt\u00e0 parlare di \"una\" etica laica presuppone gi\u00e0 il confronto con l'etica religiosa, ovvero con un sistema di valori dogmaticamente e universalmente individuati; in realt\u00e0 \u00e8 pi\u00f9 opportuno parlare di un approccio laico al problema etico, definendo questo approccio come scevro da riferimenti a un'ideologia predeterminata e pi\u00f9 portato a misurarsi con le problematiche dell'individuo e del concreto contesto storico in cui esso si esprime.\nEtica cristiana.\nIl fondamento dell'etica cristiana \u00e8 l'esercizio dell'amore verso il prossimo, mediante il quale si esprime l'amore verso il Creatore. Per il cristiano, il problema morale coinvolge quelli della salvezza dell'anima e del libero arbitrio. Etica della verit\u00e0 ed etica della carit\u00e0, laddove per carit\u00e0 intendiamo l'amore di Cristo, quello che acquisisce la persona santa.\nLa carit\u00e0 \u00e8 vissuta, agisce dall'interno delle coscienze e considera ogni essere umano come individuo irriducibile ed inconfondibile (persona), non sopporta regole generali, si incarna negli esseri umani, rifugge dalle condanne, perdona e riconcilia. La verit\u00e0 conosciuta, agisce dall'esterno, considera ogni essere come individuo riconducibile e assimilabile ad altri, produce regole generali, formula precetti e commina sanzioni, separa i buoni dai reprobi.\nPer etica cristiana si intende la \"vita nuova in Cristo\" che viene partecipata al discepolo che ha ricevuto il Battesimo (si confronti la dottrina di Paolo apostolo nel \"Nuovo Testamento\").\nAttraverso il Battesimo, il Cristo rende partecipe il credente del suo stesso amore. In ragione di questo evento, il \"credente\" non appartiene pi\u00f9 a s\u00e9 stesso ma al Cristo che \u00e8 morto per lui e riceve in dono il comandamento di amare come ha amato Ges\u00f9 il Cristo.\nI fondamenti dell'etica cristiana per tutte le chiese sono dati dall'etica neotestamentaria (che discende dagli insegnamenti di Ges\u00f9 il Cristo). Per l'etica cattolica dobbiamo poi aggiungere il pensiero espresso nella Tradizione e nel Magistero della Chiesa lungo i secoli, oggi racchiuso, attualizzato e sviluppato nei pi\u00f9 recenti documenti come quelli del Concilio Vaticano II (Gaudium et Spes, ...), nelle varie encicliche dei papi del Novecento e soprattutto di Papa Giovanni Paolo II (tra cui \"Fides et Ratio\" e \"Veritatis Splendor\"), e nell'approfondimento dei teologi che indagano le \"verit\u00e0 cristiane\" e le \"verit\u00e0 morali\". In maniera simile anche nelle altre chiese l'etica ha ricevuto supporti successivi (e ancor oggi li riceve): basti pensare all'attenzione riservata ai Padri orientali da parte dell'ortodossia, ai \"sinodi\" delle chiese protestanti e ortodosse, alle prese di posizione ufficiali delle varie Chiese nella loro conciliarit\u00e0.\nL'etica cristiana non considera s\u00e9 stessa un'imposizione al \"mondo\". A fondamento dell'etica cristiana sta l'\"avvenimento\" Cristo e il suo mistero pasquale; all'origine di tutto ci\u00f2 che il cristiano \"deve fare\", sta il suo essere collocato dentro l'avvenimento del mistero pasquale di Cristo. Per cui l'etica cristiana \u00e8 una\nQuesta etica, cos\u00ec particolare e specifica, vuole essere in dialogo con ogni altra etica, perch\u00e9 ha il compito di servire e liberare l'uomo dall'egoismo. Essa si \"ritrova\" in tutto ci\u00f2 che di \"buono\" e di \"degno\" va a fondare l'azione degli uomini, perch\u00e9 riconosce fermamente che lo Spirito agisce anche al di fuori del popolo dei battezzati. Certamente questa etica difende la sua identit\u00e0, perch\u00e9 fondata sulla parola di un Cristo, ritenuto nella fede di tutte le chiese cristiane il Figlio di Dio. Essa non pu\u00f2 essere cambiata secondo il \"sentire\" delle epoche o il fluttuare delle mode e dei modelli di comportamento, alcune volte creati \"ad hoc\" da strumenti di potere che controllano l'economia, la cultura o altro, perch\u00e9 avr\u00e0 sempre il suo diretto riferimento alla parola del creatore.\nValore morale e responsabilit\u00e0.\nQuando si parla di buono o cattivo, possiamo farlo in termini morali o non morali. Possiamo infatti parlare di una buona vita o di una vita buona e solo nel secondo caso intendiamo dare un giudizio morale sulla condotta della vita, mentre nel primo la felicit\u00e0 della persona pu\u00f2 non dipendere dalla persona stessa. Nel corso della sua storia, la moralit\u00e0 si \u00e8 occupata di coltivare certe disposizioni dell'uomo, tra cui figurano certamente il \"carattere\" e la \"virt\u00f9\":\nIl concetto di responsabilit\u00e0 si esercita nell'ambito dei rapporti interpersonali: infatti deriva dal latino \"spondeo\" \u201cprometto, do la mia parola\u201d, ed \u00e8 evidente il collegamento con la parola \u201crisposta\u201d, come in tedesco (Verantwortung) e Antwort (risposta) che implica gli altri. Questo termine ha trovato una prima utilizzazione in ambito giuridico e politico con G.W.F. Hegel (1770\u00a0\u2013 1831) in \u201cLineamenti della filosofia del diritto\u201d, in cui parla della responsabilit\u00e0 in riferimento al problema del male che viene compiuto, al tema della pena e soprattutto alla questione della possibile riparazione del danno che si \u00e8 prodotto, che rinvia al futuro.\nMax Weber (1864\u00a0\u2013 1920) in una conferenza nel 1919 afferma che l'etica della responsabilit\u00e0 consiste nel fatto che, poich\u00e9 il futuro si prospetta nella sua incertezza, l'uomo politico deve rispondere delle conseguenze (prevedibili) delle proprie azioni che hanno un peso sulla vita dei propri simili, attraverso lo scontro politico. Distingue l'etica della responsabilit\u00e0 dall'etica della convinzione e dell'intenzione. Critica il pacifismo e l'uso di mezzi immorali partendo da principi puri. Richiede lo sviluppo dell'argomento \"ad consequentiam\": la valutazione di un atto o di un evento dipende dalle conseguenze attese, conseguenze che sono ritenute altamente probabili sulla scorta dell'esperienza fatta.\nSul finire del XX secolo Karl-Otto Apel estende l'etica di Weber come modalit\u00e0 propria di tutti gli uomini, con la sua etica discorsiva che \u00e8 una trasformazione dell'universalistica etica deontologica di Kant. Secondo Apel l\"'a priori\" da cui Kant faceva dipendere la possibilit\u00e0 della conoscenza e dell'universalit\u00e0 della scienza (per cui la ragione singola dell'individuo si chiede se il suo principio pratico pu\u00f2 essere universalizzato) non \u00e8 una struttura profonda della ragione, ma \u00e8 il linguaggio, che a propria volta \u00e8 retto da un a priori secondo cui tutti rispondono idealmente all'osservanza delle quattro pretese di validit\u00e0 di una comunicazione. Quindi l'etica discorsiva riflette su ci\u00f2 che, assieme, vogliamo riconoscere nell'argomentazione come moralmente obbligante, volgendosi alla macroetica planetaria.\nSecondo Emmanuel L\u00e9vinas si deve parlare di etica come responsabilit\u00e0, perch\u00e9 non vi \u00e8 alcun senso etico al di fuori della responsabilit\u00e0 verso altri. Hans Jonas (1903-1993) \u00e8 tra gli autori contemporanei che hanno contribuito alla riflessione morale sul concetto di responsabilit\u00e0 nell'era tecnologica. Per Jonas il principio della responsabilit\u00e0 e la sua prassi acquistano una dimensione nuova considerando la minaccia incombente del progresso tecnologico nei confronti dell'uomo e della natura. Il superamento del dualismo e del nichilismo moderno si fa dunque tramite questa nuova guida dell'agire umano nella riscoperta di quegli scopi e valori intrinseci alla natura, ma messi a tacere dal trionfo della ragione strumentale.\nL'etica della virt\u00f9.\nUn'etica della virt\u00f9 si basa evidentemente sul concetto di virt\u00f9. Con questo termine si intende una disposizione, un habitus, una qualit\u00e0 o un tratto del carattere che un individuo ha o cerca di avere. Questa etica non assume i princ\u00ecpi deontici come base della moralit\u00e0, ma considera basilari i giudizi areteici. I princ\u00ecpi deontici derivano da quelli areteici; se non derivano da questi, sono superflui. Un'etica della virt\u00f9 considera i giudizi areteici sulle azioni come giudizi secondari e basati sui giudizi areteici sulle persone e sui loro motivi o tratti del carattere. Quindi per l'etica della virt\u00f9 la moralit\u00e0 non ha a che fare con l'obbligatoriet\u00e0 dell'azione. Per essere morali bisogna essere un certo tipo di persona, non semplicemente agire in un certo modo. Si guarda, dunque, primariamente alla persona ed al suo essere piuttosto che all'azione che essa compie.\nResponsabilit\u00e0 morale.\nCon questo termine generalmente si vuole attribuire un'azione ad un agente. Possiamo operare tale attribuzione in tre modi fondamentali:\nIl problema \u00e8:\nCi sono convenzionalmente due condizioni necessarie tramite le quali possiamo definire... responsabile:\nOra, il problema \u00e8: queste condizioni sono necessarie. Ma sono anche sufficienti? Aristotele riteneva che un soggetto \u00e8 responsabile nel momento in cui\nDa queste problematiche nascono anche le teorie del determinismo etico e quella dell'indeterminismo etico.\nFilosofia della scienza; etica applicata alla scienza (bioetica, ecosofia).\nPremesso il richiamarsi agli studi e dibattiti di Filosofia della scienza, l'etica applicata fa la comparsa all'inizio degli anni Settanta con l'intento di promuovere una riflessione etica non di tipo generale o fondamentale, ma strettamente agganciata alle problematiche particolari, per tenere testa allo sviluppo tecnologico e scientifico, sforzandosi d'integrare la propria competenza con l'acquisizione di nozioni e dati che provengono dalle scienze naturali, biologiche, sociali ecc.\n\u201cLo studio sistematico del comportamento umano nel campo delle scienze della vita e della salute, in quanto questo comportamento \u00e8 esaminato alla luce di valori e principi morali\u201d.\nArne N\u00e6ss (1912-2009)\nfilosofo norvegese.\nSi contrappone all'antropocentrismo (rifiuto dell'immagine dell'uomo nell'ambiente) con il biocentrismo (immagine relazionale) in \u201clinea di principio\u201d perch\u00e9 non tutto \u00e8 evitabile, ed \u00e8 \u201cinevitabile una certa quantit\u00e0 di uccisioni, sfruttamento e soppressione\u201d. Il mancato riconoscimento dell'egualitarismo e dell'interdipendenza tra le specie viventi compromette la qualit\u00e0 della propria vita perch\u00e9 la isola dalle altre (crisi ambientale), quando invece c'\u00e8 bisogno di identificarsi in profondit\u00e0 con gli altri esseri (Spinoza). L'ambiente \u00e8 una rete che collega una molteplicit\u00e0 di nodi, e la qualit\u00e0 della vita di un singolo nodo dipende dalla relazione instaurata con gli altri nodi.\nTeorico dell'ecologia profonda (deep ecology) che contrappone nel 1973 all'ecologia superficiale, \u00e8 stato il primo a utilizzare il termine ecosofia (oikos=casa-terra).\nRevisiona il secondo imperativo categorico di Kant: \u201cnon usare mai un'altra persona solo come mezzo\u201d, con \u201cnon usare mai un essere vivente solo come mezzo\u201d perch\u00e9 hanno tutti un valore intrinseco.\nHans Jonas (1903\u00a0\u2013 1993)\nfilosofo tedesco di origine ebraica.\nIl bene \u00e8 l'essere, e congiungendo ci\u00f2 che Aristotele nell'Etica Nicomachea separava, l'agire (praxis) e il produrre, promuove le condizioni per la sopravvivenza del genere umano e dell'ecosistema vedendo un fine per l'agire della natura umana la quale, avendo delle capacit\u00e0 specifiche in pi\u00f9, come quella di distruzione con la produzione di armi atomiche, deve attuare il principio di responsabilit\u00e0, prendendosi cura della natura e del futuro del pianeta terra.\nLa reciprocit\u00e0 consiste che al dovere dell'uno corrisponde il diritto dell'altro e viceversa. In questo caso il diritto delle generazioni future.\nLa sua riflessione \u00e8 un'etica fondata sulla metafisica, perch\u00e9 nega la fallacia naturalistica secondo la quale l'etica non pu\u00f2 derivare dall'ontologia, il dover essere dall'essere, da una descrizione avalutativa dell'essere non si pu\u00f2 derivare una prescrizione valutativa per l'essere.\nIl termine bioetica, coniato nel 1970 dal cancerologo statunitense Van Rensselaer Potter, indica un'etica non incentrata sugli esseri umani e le loro azioni reciproche, quanto piuttosto sull'assunzione di responsabilit\u00e0 dell'uomo per il sistema complessivo della vita. Con lo stesso termine, in seguito, si venne a delineare lo studio della condotta umana nell'area delle scienze della vita e della cura della salute, esaminata alla luce di valori e princ\u00ecpi morali. La bioetica si sviluppa negli anni settanta fra il \"Kennedy Institute of Ethics\" (a Washington) e l\"'Hastings Center\" (a New York), in cui nasce la pi\u00f9 importante rivista di bioetica \"The Hastings Center Report\".\nLa bioetica nasce perch\u00e9 lo sviluppo delle scienze e delle tecnologie biomediche hanno posto problemi che travalicano l'ambito del sapere scientifico per investire quello della responsabilit\u00e0 morale e della regolamentazione giuridica. Possiamo elencare alcune importanti novit\u00e0 che effettivamente hanno portato alla nascita della bioetica:\nQueste sono le questioni che hanno dato luce alla bioetica e che fondamentalmente la tengono in vita, dando origine a due posizioni:\nEngelhardt (1941-2018),\nfilosofo e bioetico statunitense, \u00e8 propugnatore di una bioetica laica.\nSolo una persona gode di uno status morale poich\u00e9 possiede quattro caratteristiche: \nIl nucleo centrale della sua riflessione \u00e8 costituito dalla difesa della diversit\u00e0 morale nella societ\u00e0 pluralistica contemporanea, abitata da individui che non appartenendo alla stessa comunit\u00e0 etica compiono scelte morali differenti e contrastanti. Le controversie possono essere risolte con l'accordo. Egli introduce il principio del permesso e subordinato il principio di beneficenza, che consiste nel fare agli altri il loro bene. Senza un impegno per la beneficenza, l'impresa morale sarebbe priva di senso. Il contenuto dei doveri di beneficenza pu\u00f2 derivare anche da accordi espliciti.\nL'etica dei media e della comunicazione.\nDagli anni Ottanta, con la crescita di importanza dell'impatto sociale delle Tecnologie dell'Informazione e della Comunicazione, ed in particolare di Internet, \u00e8 maturata una riflessione sugli aspetti etici dell'uso dei mezzi di informazione e comunicazione. Questa disciplina, chiamata appunto etica dei media ha poi dato luogo ad altri sottosettori disciplinari come la webetica.\nEtica dell'ambiente, ecosofia ed ecoteologia.\nLa riflessione dell'etica dell'ambiente riguarda la qualit\u00e0 ontologica della relazione con la natura. L'esigenza dell'etica dell'ambiente \u00e8 sorta quando il quadro generale delle condizioni del pianeta ha registrato un netto deterioramento delle risorse disponibili rinnovabili e non. L'uomo, soprattutto a partire dal Novecento, ha fatto in modo che la vita della natura fosse sotto il suo controllo diretto, sconvolgendo quella che da sempre era stata la visione della natura. La natura \u00e8 cos\u00ec divenuta un \"ente disponibile\", manipolabile e controllabile.\nNe deriva che l'uomo \u00e8 passato da una concezione qualitativa a una percezione tendenzialmente quantitativa, da una percezione naturale a una tecnologica, dall'idea del prodotto di Dio, all'idea del prodotto dell'uomo, all'artificio. \nAppurato che l'ambiente appartiene alla sfera dell'etica, in quanto partecipante della trascendentalit\u00e0 umana, restano basi portanti per la dimostrazione che c'\u00e8 un rapporto fondamentale tra ambiente e uomo (mezzo attraverso cui si conferma ancora l'ingresso di diritto dell'ambiente nel mondo dell'etica) le sequenzialit\u00e0 che:\nL'etica dell'ambiente pone come basi di tutta la sua logica tre concetti:\nEtica ed economia.\nLa separazione fra economia ed etica consiste nel fatto che l'economia generalmente non discute dei fini, ma dei mezzi per realizzare i fini. La normativit\u00e0 dell'economia consiste nel fatto che essa deve cercare di ottenere i suoi fini col minor costo possibile (cio\u00e8 esiste indubbiamente una ricerca di efficienza). Di fatto l'efficienza ha delle implicazioni in termini di etica delle istituzioni e dei comportamenti. Il punto di partenza dell'analisi economica \u00e8 l'individuo considerato come essere razionale e di massimizzare tali preferenze. Ora, le preferenze fanno certamente riferimento al miglioramento nella disponibilit\u00e0 di beni e di servizi. In questo modo l'efficienza non viene giudicata in base ai criteri della giustizia distributiva.\nEsiste un dibattito a proposito dell'etica e del mercato economico. Infatti sotto il profilo del rapporto tra mezzi e fini, il mercato si presenta come un mezzo e l'etica che ne deriva \u00e8 un'etica dei mezzi. Da ricordare come le sperimentazioni, oggi, generalmente, necessitano di ingenti risorse finanziarie.\nJohn Locke attribuiva al mercato un valore morale in nome di una teoria della legge naturale. In economia il fine assegnato al mercato \u00e8 l'efficienza nella produzione e nello scambio di beni privati tra individui le cui preferenze sono basate sull'interesse proprio. Qualsiasi intervento pubblico, secondo tale visione, che ostacolasse il libero svolgere degli scambi dei diritti privati di propriet\u00e0, entrerebbe in conflitto con la stessa legge naturale.\nCompletamente opposta a tale visione, quella che vuole l'operare di istituzioni di controllo del mercato (controllo tra le imprese, tra le imprese e i consumatori, tra le imprese e i lavoratori) e che altrettanto chiama a gran voce lo sviluppo di codici etici, senza i quali gli stessi risultati di efficienza sono destinati a essere messi in crisi.\nIn contrapposizione alle attivit\u00e0 finanziarie speculative si pongono le attivit\u00e0 di finanza etica, quali punti di riferimento per qualsiasi tipo di attivit\u00e0 finanziaria.\nEtica del lavoro.\nNegli ultimi due secoli il concetto di lavoro \u00e8 venuto a scontrarsi con quello di etica dando origine a due posizioni davvero interessanti:\nIl modello ideale del lavoro deve soddisfare a una triplice relazione: \nIl lavoro, secondo le correnti di etica del lavoro, \u00e8 autentico (in senso heideggeriano) solo se offre al soggetto la motivazione per esprimere la propria personalit\u00e0 in ci\u00f2 che fa lavorando.\nNeuroetica.\nNegli ultimi anni, inoltre, con lo sviluppo delle neuroscienze, si \u00e8 sviluppata una disciplina conoscitiva che si occupa dello studio neuroscientifico delle questioni proprie dell'etica, la neuroetica.\nEtica in rete.\nAnche in internet esistono delle condotte che vengono riconosciute come \"corrette\" nell'ambito del web.\nEtica e diritto.\nI punti di contatto tra etica e diritto sono svariati. Nella storia dell'uomo tuttavia vi sono stati molti casi in cui il diritto non ha seguito la morale, come ad esempio nel caso delle leggi di Norimberga del 1935 in Germania o delle leggi razziali italiane del 1938.\nI valori etici del diritto si basano innanzitutto sui Diritti umani, ovvero quei valori dati da quello che noi consideriamo giusto. Di Diritti umani si \u00e8 cominciato a parlare ampiamente dopo la Seconda Guerra Mondiale, con la \"Dichiarazione Universale dei Diritti dell'Uomo\". In Europa, in particolare, c'\u00e8 un insieme di regole che riconoscono tali principi come fondamentali. La Dichiarazione \u00e8 infatti la base comune che informa tutto il sistema giuridico europeo, il quale accoglie come principi fondamentali i seguenti:\nStoria.\nLa storia dell'etica \u00e8 costituita dalla successione delle riflessioni sull'uomo e sul suo agire. I filosofi hanno da sempre riservato un notevole spazio ai problemi etici. Tra essi si ricordano in particolare Socrate, Platone, Aristotele, Niccol\u00f2 Machiavelli, Ugo Grozio, Jean-Jacques Rousseau, Kant, Max Scheler. Furono interessati al tema anche Giambattista Vico, Johann Gottfried Herder, Friedrich Schiller, Georg Wilhelm Friedrich Hegel, Ralph Waldo Emerson, Arthur Schopenhauer, Friedrich Nietzsche, Sigmund Freud.\nLa riflessione occidentale sull'etica nasce con Socrate, Platone ed Aristotele, viene poi approfondita dalla Scolastica, ma si afferma in modo deciso soprattutto con l'illuminismo e in particolare con Immanuel Kant, che tenta di definire i presupposti razionali dell'agire morale dell'uomo, richiamandosi alla necessit\u00e0 di un'etica del tutto svincolata da ogni finalit\u00e0 esteriore e impostata su un rigoroso senso del dovere e del rispetto della libert\u00e0 altrui (l'etica, dunque, come \"imperativo categorico\").\nPer quanto riguarda le culture extraeuropee, grande rilevanza ha il pensiero filosofico cinese. I filosofi cinesi hanno sempre dato una grande importanza all'etica, trattando di essa con maggior interesse e profondit\u00e0 rispetto ad altri argomenti filosofici. I maggiori filosofi cinesi che si sono interessati di etica sono Confucio, sicuramente il pi\u00f9 importante, Mencio, Laozi, Mozi. Poich\u00e9 nelle culture orientali la distinzione tra filosofia e religione spesso non \u00e8 chiara e netta, molto importanti per il pensiero etico sono stati anche il Taoismo e il Buddhismo.\nSenofane e Solone.\nSenofane, Solone e i \"poeti della comunit\u00e0\" misero in rilievo come il valore del virtuoso si delinei attraverso l'arte del buon governo. La virt\u00f9 diviene capacit\u00e0 di esprimere e seguire le leggi. La civilt\u00e0 ateniese \u00e8 la patria, dunque, della virt\u00f9 e dei virtuosi, dal momento che spiccava per la sua stabilit\u00e0. Atene era basata su buone leggi fatte da persone che si potevano affiancare per virt\u00f9 ai guerrieri omerici.\nPitagora ed Empedocle.\nL'etica, secondo Pitagora, \u00e8 dotata di una forte valenza conoscitiva: virtuoso \u00e8 colui che possiede la sapienza, in particolare il matematico. In Pitagora sono inoltre presenti elementi della tradizione orfica esoterica.\nEmpedocle fornisce una testimonianza di quanto la dottrina orfico-pitagorica sia incentrata sull'etica, parlando di una pena dolorosa che l'anima deve scontare per una colpa (\"amartema\") dovuta a uccisione o spergiuro (si pensi al mito di Prometeo). La caduta nel corpo mortale \u00e8 dunque una punizione conseguente alla colpa, ma \u00e8 anche l'unico mezzo di riscatto per arrivare alla salvezza. \u00c8 solo mediante l'esercizio ascetico praticato durante la vita corporea, infatti, che l'anima pu\u00f2 purificarsi, scontare la sua colpa, uscire dal ciclo delle reincarnazioni e tornare presso il divino da cui proviene.\nI sofisti.\nI sofisti svolgono un ruolo importante in campo etico. Essi distinguono fra virt\u00f9 arcaiche e virt\u00f9 del cittadino. Il compito del sofista \u00e8, nella loro visione, quello di porsi come mediatore fra i cittadini comuni e la legge (ognuno deve essere giudice di s\u00e9 e degli altri). I sofisti sono dunque i primi educatori civili, perch\u00e9 sono i primi a sostenere che le virt\u00f9 sono molteplici e insegnabili. I sofisti sono dei relativisti morali, ossia ritengono che le leggi siano relative all'uomo che le emana; essi pertanto le contestualizzano, privandole dell'aura di Assoluto e di Universalit\u00e0 di cui fino ad allora esse godevano. Le leggi, e quindi la morale, sono convenzioni che dobbiamo creare per il buon vivere civile.\nSocrate e Platone.\nSocrate (469-399 a.C.) \u00e8 considerato il padre fondatore dell'etica: la sua riflessione \u00e8 \"antropologica\" (da \"\u00e0nthropos\", \"uomo\") ed \"etica\" (da \"\u00e8thos\", \"comportamento\"), quindi incentrata sul comportamento dell'uomo. Non avendo egli lasciato nessuno scritto, la conoscenza della sua teoria etica \u00e8 resa possibile solo attraverso i dialoghi di Platone. L'interrogazione sul \"t\u00f2 agath\u00f2n\" (\"Bene\") avviene ricercando la \"sophia\" (\"sapienza\") attraverso criteri razionali basati su una concezione universale della morale, in antitesi alla sofistica. La sua \"etike theoria\" (\"teoria etica\") consiste nell'intellettualismo etico, secondo cui il bene si realizza praticando la virt\u00f9 del sapere: per fare il bene occorre conoscerlo. La ricerca del bene finalizzato alla verit\u00e0 si attua nel \"dialogos\" (l'argomentare della conversazione) che utilizzava lo strumento critico dell\"'elenchos\" (confutazione), applicandolo prevalentemente all'esame in comune (\"extazein\") di concetti morali fondamentali, tendendo alla verit\u00e0 su s\u00e9 stessi (\"d\u00e0imon\") per perseguire sia il bene privato, sia quello della polis (citt\u00e0).\nCi\u00f2 \u00e8 possibile sviluppando in s\u00e9 l\"'aret\u00e9\" (\"virt\u00f9\" o \"disposizione\") che consiste nella \"sapienza\", ovvero nella \"scienza del bene,\" e in un legame di solidariet\u00e0 e giustizia tra gli uomini. Socrate vuole combattere sia il relativismo etico dei sofisti sia l'atteggiamento dei cosiddetti eristi, dediti al discorso basato sulla pura convenzionalit\u00e0 del linguaggio senza alcuna preoccupazione per il suo contenuto di verit\u00e0. Per realizzare il suo scopo Socrate ritorna in un certo senso alla tradizione, al fine di estrapolare da essa gli elementi che rendono l'uomo migliore, recuperando la concezione di ordine morale inteso come riflesso dell'ordine del cosmo. Socrate tenta di stabilire la natura stessa della virt\u00f9, si pone il problema della definibilit\u00e0 della virt\u00f9 e giunge alla determinazione concettuale della definizione attraverso il \u03c4\u03b9 \u03b5\u03c3\u03c4\u03b9 (la domanda \"che cosa \u00e8?\"). Non si preoccupa di stabilire quali sono i casi particolari in cui si esprime la giustizia, ma \u00e8 interessato alla giustizia in s\u00e9, a partire da un'ottica universale. L'argomentazione di Socrate si basava sulla famosa maieutica socratica, rivolta all'interpretazione della natura umana, ma a differenza dei sofisti per Socrate l'etica non \u00e8 insegnabile: il filosofo pu\u00f2 solo aiutare gli allievi a partorirla da soli.\nLa riflessione di Platone (427-347 a.C.), pur essendo anche metafisica e ontologica, \u00e8 analogamente incentrata sull'uomo e sull'etica. Le principali opere che vertono sull'etica sono: \"Apologia di Socrate\", \"Repubblica\", \"Gorgia\", \"Filebo\". Per Platone il \"t\u00f2 agath\u00f2n\" (\"bene\" o \"buono\") consiste nell'idea (\"eidos\") del Bene, origine di tutto, che \u00e8 la conoscenza massima, situata al di sopra della conoscenza discorsiva o razionale (\"di\u00e0noia\"): come in Socrate, pertanto, essa non pu\u00f2 essere insegnata o trasmessa verbalmente, non essendo sottoponibile a una discussione pubblica intorno alla sua essenza; soltanto il sapiente potr\u00e0 riconoscere l'indefinibilit\u00e0 assoluta del bene, possedendo \"la scienza di ci\u00f2 che \u00e8 utile\" per la comunit\u00e0 intera.\nSe non \u00e8 possibile dire cosa \u00e8 il bene, si pu\u00f2 almeno dire cosa non \u00e8: esso \u00e8 diverso dal piacere come grattarsi una ferita che prude; \u00e8 diverso dal bello perch\u00e9 non \u00e8 automaticamente utilit\u00e0 o vantaggio. Per giungere a conoscere l'idea del Buono occorre fare uso del \"dialogos\" socratico, al fine di purificare il sapere tipico della \"dianoia\" (ragione) e del \"nous\" (intelligenza), elevandosi al di sopra della \"doxa\" (opinione) per giungere infine all\"'episteme\" (scienza), passando attraverso i quattro gradi del conoscere:\nSi arriva cos\u00ec alla fine a conoscere la relazione tra tutte le idee (dialettica) fino all'idea suprema di Bene, Una e universale, \"al di l\u00e0 dell'essere\" (\"epekeina tes ousias\"), cercata per s\u00e9 stessa poich\u00e9 \"compiuta\" (\"teleon\").\nRifacendosi alle concezioni orfico-pitagoriche, Platone gioca sull'assonanza \"sema\" e \"soma\" (\"corpo\" e \"tomba\" dell'anima, costretta a espiare una colpa attraverso la caduta nel corpo); nel \"Fedro\" egli sostiene che l'anima possa uscire provvisoriamente dal ciclo delle reincarnazioni, per poi tornarvi in forma degenerata, oppure, in alternativa uscirne definitivamente e tornare presso gli d\u00e8i. Nel \"Fedone\", invece, Platone si mantiene pi\u00f9 vicino alla tradizione orfica e sostiene che l'anima o raggiunge gli d\u00e8i o si reincarna sempre. Non si pu\u00f2 essere felici senza essere morali.\nRitorna inoltre in Platone l'intellettualismo etico, perch\u00e9 l\"aret\u00e8\" (\"virt\u00f9\") consiste per i filosofi nella \"sophia\" (\"sapienza\"), mentre per i guerrieri nell\"andreia\" (\"coraggio\"), e per la classe dei produttori nella \"sophrosyne\" (\"temperanza\"), secondo la sua concezione dello Stato filosofico. La \"dikaiosyne\" (\"giustizia\") scaturisce per la citt\u00e0 dalla conoscenza e dall'armonico conseguimento del rispettivo bene da parte di ognuna delle tre classi.\nAristotele e la sua etica.\nAristotele (vissuto fra il 384 ed il 322 a.C.) ha dedicato molti scritti alla questione dell'etica, di cui ha anche coniato il termine: \"etik\u00e9 theoria\" o \"techn\u00e9\".\nLa sua riflessione \u00e8 antropologica e ontologica.\nOpere: \nDella paternit\u00e0 aristotelica dell'Etica Nicomachea aveva dubitato Cicerone e nel XIX secolo si \u00e8 cominciato a pensare che l'Etica Eudemia fosse stata scritta da Eudemio Rodio, un discepolo di Aristotele. Oggi i dubbi riguardano soprattutto i \"Magna Moralia\", comunemente considerati uno scritto di scuola, probabilmente successivo agli anni dell'insegnamento di Aristotele. Tralasciando le questioni di autenticit\u00e0, possiamo sostenere che le opere di Aristotele hanno una struttura simile e i temi principali vengono affrontati sempre nella medesima successione:\nLo scopo dell'etica aristotelica \u00e8 la realizzazione di ci\u00f2 che \u00e8 il bene per il singolo individuo. Egli non pensa che il fine dell'etica sia il raggiungimento del bene assoluto come lo intendeva Platone, di quell'idea del bene supremo principio della realt\u00e0 e del mondo delle idee e quindi estraneo alla vita pratica dell'uomo. Tuttavia il bene supremo \u00e8 alla portata dell'uomo con il conseguimento della \"eudaimonia\", la felicit\u00e0, che si pu\u00f2 conseguire solo quando questa \u00e8 autosufficiente; la felicit\u00e0, ad esempio, non pu\u00f2 essere la ricchezza poich\u00e9 questa \u00e8 un mezzo da utilizzare per altri fini. Per Aristotele la felicit\u00e0 deve essere qualcosa di desiderabile per s\u00e9, e questa \u00e8 solo \u00abl'opera (o attivit\u00e0) propria dell'uomo\u00bb, cio\u00e8 l'esercizio di quella facolt\u00e0 che caratterizza l'uomo: l'attivit\u00e0 razionale, un agire pratico secondo la ragione, che per\u00f2 arrecher\u00e0 felicit\u00e0 solo se compiuto in modo eccellente. Per l'uomo quindi la felicit\u00e0 sar\u00e0 l'esercizio eccellente di opere conoscitive e pratiche della ragione.\nIn Aristotele cade l'idea platonica per cui il bene del singolo \u00e8 il bene assoluto che \u00e8 l'essere. L'etica non \u00e8 pi\u00f9 scienza dell'essere, ma scienza del divenire. Aristotele si propone la fondazione dell'etica come sapere pratico autonomo. Egli \u00e8 dunque un cognitivista etico, al pari di Kant. La filosofia deve formare l'uomo nel suo scoprire il modo di agire per raggiungere il bene. L'Etica Nicomachea innanzi tutto non \u00e8 destinata alla lettura dei giovani, per la mancanza dell'esperienza necessaria alla comprensione dell'opera e per il loro lasciarsi trasportare dalle passioni. L'opera \u00e8 rivolta a chi gi\u00e0 possiede le virt\u00f9, ma \u00e8 incapace di operare una scelta morale. Il testo parte proprio dal concetto di praxis, poich\u00e9 in essa \u00e8 insita l'etica stessa.\nAristotele si domanda in primo luogo cosa \u00e8 il bene per l'uomo, cosa \u00e8 l'\u03b5\u03c5\u03b4\u03b1\u03b9\u03bc\u03bf\u03bd\u03b9\u03b1 (generalmente tradotta come \"felicit\u00e0\", ma forse questa \u00e8 una traduzione un po' riduttiva). E il bene per l'uomo \u00e8 \"ci\u00f2 verso cui ogni cosa per natura tende\". Ogni cosa, per Aristotele \u00e8 in costante evoluzione, proprio perch\u00e9 ogni cosa si evolve, cerca di raggiungere un fine superiore alla posizione in cui si trova, tende, dunque, ad un fine ultimo che \u00e8 il suo proprio fine naturale. Ogni cosa tende a realizzare s\u00e9 stessa, per essere s\u00e9 stessa.\nAristotele propone una distinzione fondamentale fra virt\u00f9 etiche e virt\u00f9 dianoetiche:\nCi\u00f2 che \u00e8 fondamentale per Aristotele \u00e8 la \"phronesis\", la prudenza, perch\u00e9 questa \u00e8 il sapere che orienta all'azione e soltanto la \"phronesis\", facendosi \"habitus\" (o disposizione morale), consente non solo di discernere i fini da perseguire, ma anche di individuare i mezzi con cui realizzarli. Aristotele critica duramente Platone e la sua concezione della morale. Platone sosteneva che l'immortalit\u00e0 dell'anima \u00e8 il vero soggetto della felicit\u00e0 morale; Aristotele rinuncia a una concezione dell'anima come individualmente immortale. Il premio per chi agisce bene \u00e8, per Aristotele, la felicit\u00e0 in questa vita e in questo mondo e, di conseguenza, non vi sar\u00e0 altro dolore e punizione per chi agir\u00e0 male che l'infelicit\u00e0 in questa vita ed in questo mondo. Aristotele critica Platone anche per la sua idea che il bene sia qualcosa di comune che si dice con una sola idea. Per Aristotele ogni forma di sapere, ogni \"praxis\", ogni scelta sono orientate ad un loro specifico fine e, dato che il bene \u00e8 ci\u00f2 verso cui ogni cosa tende, la molteplicit\u00e0 fattuale di questa tendenza produce un'altrettanto irriducibile molteplicit\u00e0 di fini, e quindi, di beni.\nNon \u00e8 possibile parlare di bene in senso unitario se non per analogia, come di una posizione fondamentale comune che designa ci\u00f2 che costituisce il fine di ogni singola azione orientata. Infatti per Aristotele ci sono tre tipi di bene:\nStoicismo ed Epicureismo.\nIl termine di riferimento nella speculazione stoica ed epicurea \u00e8 principalmente la natura.\nPer gli stoici l'etica consiste nel conformarsi alle leggi della natura, che per l'uomo si traducono nel vivere secondo ragione; il cosmo \u00e8 retto da un ordine razionale e l'uomo pu\u00f2 entrare a far parte di questo ordine tramite le virt\u00f9 dell'autocontrollo, dell'ascetismo e del distacco dalle passioni. \"Vivere secondo natura\" significa dunque \"vivere secondo virt\u00f9\". La virt\u00f9 \u00e8 qualcosa di razionale, \u00e8 tutto ci\u00f2 che si oppone alle emozioni. Essa \u00e8 Una, perch\u00e9 le altre virt\u00f9 non sono altro che manifestazioni dello stesso \"Logos\" in situazioni diverse e con scopi diversi. Le emozioni che vengono a turbare l'anima sono, per gli stoici, quattro:\nL'uomo deve saper dominare queste emozioni e vivere secondo \"dovere\". Il dovere \u00e8 una prescrizione, una regola. Per gli epicurei, invece, la natura \u00e8 indifferente all'uomo, essa non pu\u00f2 n\u00e9 salvarlo, n\u00e9 danneggiarlo. Essi vivono la natura come qualcosa di causale, per cui non distinguono tra vizio e virt\u00f9. Le azioni dell'uomo vanno valutate in s\u00e9 stesse, per la loro immediata fruibilit\u00e0. Il criterio di misura attraverso cui giudicare le azioni \u00e8 il piacere. Esso \u00e8 princ\u00ecpio e fine della vita beata e consiste fondamentalmente nella mancanza di dolore. Il piacere \u00e8, dunque, direttamente collegato con l'atarassia. L'unica possibilit\u00e0 di vita serena, e nello stesso tempo non solitaria, \u00e8 vivere con un gruppo di amici con i quali discutere pacatamente, evitando qualsiasi desiderio e bisogno non strettamente necessario.\nConfucianesimo.\nIl pi\u00f9 importante e influente filosofo cinese \u00e8 senza dubbio Confucio. Il suo pensiero \u00e8 alla base stessa della cultura orientale e in particolare egli si \u00e8 soffermato sull'etica e la morale. Secondo lui, la virt\u00f9 deriva dall'armonia nel rapporto con gli altri. Alla base di ogni rapporto e societ\u00e0 c'\u00e8 il l\u012d, traducibile con \"rito\", ovvero quella serie di comportamenti o tradizioni che regolano i rapporti sociali e permettono la stabilit\u00e0 e prosperit\u00e0 della societ\u00e0. Al fianco del l\u012d vi \u00e8 lo \"y\u00ec\", cio\u00e8 la \"rettitudine\", intesa come perseguimento del bene superiore, il fine di ogni cosa. La differenza tra l\u012d e y\u00ec \u00e8 sottile: secondo il l\u012d la ricerca del proprio bene particolare non \u00e8 condannabile finch\u00e9 non entra in contrasto con le regole della societ\u00e0, ma per lo y\u00ec sarebbe preferibile la ricerca del bene comune. Fondamentale \u00e8 anche il concetto di \"r\u00e9n\", la \"benevolenza\", cio\u00e8 la virt\u00f9 di adempiere perfettamente ai doveri verso gli altri, che contiene quindi i nostri concetti di umanit\u00e0, piet\u00e0, compassione. Da ci\u00f2 deriva quindi la regola d'oro secondo il confucianesimo: non fare agli altri ci\u00f2 che non vorremmo per noi.\nPietro Abelardo.\nIl pensiero medioevale vede come uno dei massimi problemi la diatriba dialettica fra fede e ragione. Il compito che la filosofia scolastica si propone \u00e8 proprio quello di risolvere tale questione. Abelardo insegna per un lungo periodo logica a Parigi. Egli segna l'avvio ad una teologia sistematica attraverso l'applicazione che egli fa dell'analisi logica alla riflessione del dato rivelato. Nel testo Sic et Non, Abelardo esamina 158 casi in cui le autorit\u00e0 patristiche e conciliari si trovano in disaccordo e, per risolvere tali questioni, propone di mettere in atto una ricerca personale, la sola capace di portare alla scoperta della verit\u00e0. L'applicazione di tale metodo \u00e8 definibile \"socratica\" ed \u00e8 rintracciabile nella tipica \"disputatio\" dei XIII-XVI secc.\nVale a dire che dato l'argomento di discussione (\"Quaestio\") si studiano le argomentazioni ad essa favorevoli (\"videtur quod sic\") e quelle contrarie (\"sed contra\") per arrivare poi alla conclusione (\"Respondeo\"). Abelardo non intende in questo modo mettere in discussione le autorit\u00e0 o sottomettere la fede alla ragione, dal momento che egli difende costantemente la superiorit\u00e0 del dato rivelato, mentre invoca la dialettica per definire le questioni non chiaramente stabilite dalle Sacre Scritture. Per Abelardo, dunque, il criterio della moralit\u00e0 degli atti non \u00e8 fissato dalla sola norma esteriore, ma anche dalla coscienza, dall'intenzione con cui il soggetto compie un'azione: buono \u00e8 solo l'atto che sia rettamente inteso e voluto come tale.\nBernardo di Chiaravalle.\nBernardo di Chiaravalle \u00e8 in un primo ordine di considerazioni un mistico medioevale. Ci\u00f2 significa soprattutto che per Bernardo non \u00e8 importante parlare di Dio o dimostrarne l'esistenza, ammesso che si possa, ma \u00e8 importante parlare con Dio, discretamente, in silenzio. Essere un mistico nel medioevo significa anche credere nella \"mortificazione del corpo\" (il termine ascesi \u00e8 infatti direttamente collegato al \"mortum facere corpum\", ossia al distacco dal corpo e da tutto quello che ad esso \u00e8 collegato). L'uomo per questo autore, non si salva se non attraverso la mistica e l'ascesi. In Bernardo di Chiaravalle l'uomo \u00e8 rappresentato dal basso, \u00e8 \"\"generato dal peccato, peccatore e generatore di peccatori. \u00c8 ferito fin dall'ingresso in questo mondo, quando ci vive, quando ne esce. Dalla sommit\u00e0 del corpo alla punta dei piedi non ha nulla di sano\".\nGioacchino da Fiore.\nNel XIII secolo Gioacchino da Fiore esercit\u00f2 una notevole influenza sulla filosofia scolastica, soprattutto quella di origine francescana, ed esercit\u00f2 un ruolo di importanza strategica fra Papi e sovrani, che lo consideravano quasi un profeta o un indovino. Fu cos\u00ec clamoroso il suo annuncio dell'imminente fine del mondo. Il monaco cistercense scrisse un testo in cui espose un'Apocalisse nuova. Nella sua escatologia, Gioacchino da Fiore insiste in modo particolare sul fatto che l'Antico Testamento anticipi il Nuovo e che il Nuovo Testamento sia compimento dell'Antico. Egli sostiene la fine di una vecchia Chiesa, di un vecchio mondo e di una vecchia et\u00e0. Ne seguir\u00e0 necessariamente l'avvento di una nuova spiritualit\u00e0.\nTommaso d'Aquino.\nNel quarto libro della sua Summa contra Gentiles, Tommaso d'Aquino spiega il concetto di etica e quello di felicit\u00e0 come concetti cristiani, teonomizzati, ossia sotto la legislazione di Dio, non autonomi. Dio \u00e8 il sommo bene che d\u00e0 la felicit\u00e0 suprema. La concezione della vita non si riferisce ai beni immediati, materiali, ma a quelli superiori, alle virt\u00f9 che in Aristotele sono soprattutto virt\u00f9 dianoetiche. Per Tommaso d'Aquino la felicit\u00e0 suprema dell'uomo non si realizza su questa terra. La morale, l'etica, vanno quindi, in Tommaso d'Aquino, oltre la prospettiva rigorosamente intellettualistica aristotelica, anche se la concezione dell'uomo \u00e8 ripresa in gran parte proprio da Aristotele.\nMontaigne.\nNel Rinascimento abbiamo una corrispondenza fra microcosmo e macrocosmo. L'uomo \u00e8 al centro del mondo. Nasce la scienza e con essa, l'etica si ritira nei luoghi della saggezza. Montaigne costruisce una \"morale del dotto\"\", secondo cui gli uomini agiscono in base alle abitudini acquisite. Egli opera un'accurata descrizione dell'uomo nella sua variabilit\u00e0 d'animo. Montaigne nutre una smisurata sfiducia nel fatto che la scienza possa stabilire un rapporto univoco fra microcosmo e macrocosmo: la parte, secondo il filosofo, non pu\u00f2 conoscere il tutto di cui \u00e8 parte. Variabilit\u00e0 e variet\u00e0 sono, dunque le due caratteristiche della conoscenza morale, proprio in quanto consustanziali dell'uomo.\nIl giusnaturalismo.\nIl giusnaturalismo ricerca fondamentalmente una legge dell'agire umano come descrizione (ossia una legge con valenza conoscitiva dell'etica) e una legge dell'agire umano come prescrizione (ossia una legge con valenza regolativa). Questa linea di pensiero si basa sul presupposto che il diritto abbia un fondamento oggettivo insito nella natura stessa. Ne deriva che \u00e8 necessario \"prescrivere a ci\u00f2 che \u00e8, ci\u00f2 che deve essere\". Il diritto, quindi, ha fondamento nella costituzione naturale dell'uomo.\nRalph Waldo Emerson.\nRalph Waldo Emerson \u00e8 stato tra i primi a proporre un'etica individuale basata sulla fiducia in s\u00e9 e della messa in discussione dei valori tradizionali, e uno dei pochi ad averlo fatto mantenendo il rispetto per la vita e l'esistenza, contrariamente, ad esempio, ad alcuni pensatori del nichilismo europeo.\nL'etica materiale di Max Scheler.\nIn Max Scheler (1874-1928) \u00e8 rintracciabile non una generica rivalutazione dei sentimenti, ma una precisa delimitazione di un sentire intenzionale su cui fondare l'etica. Se per Kant il discorso morale era universale proprio in quanto formale, in Scheler si basa su una legge dell'individuo, su un dover essere individuale che non \u00e8 soggettivo o relativista in quanto \u00e8 materiale cio\u00e8 fondato nella sfera del sentire. Fine dell'etica \u00e8 la formazione (\"Bildung\") del sentire intenzionale della persona, che si articola in un preciso \"ordo amoris\", attraverso l'esemplarit\u00e0 (\"Vorbild\") dell'altro. I valori non sono astrazioni ideali, ma dati di fatto, fenomeni originali (\"Urph\u00e4nomen\"), che vengono colti dal sentire alle spalle e prima della rappresentazione e del giudizio. Scheler distingue tra valori e beni: mentre i primi sono qualit\u00e0 assiologiche, i secondi sono le singole cose concrete mediante le quali vengono veicolati i valori (ad esempio: l'amicizia \u00e8 un valore; l'amico \u00e8 un bene). E mentre i valori possono diventare universali, i beni sono contingenti: se infatti l'amicizia \u00e8 e resta tale, l'amico pu\u00f2 tradire.\nScheler imputa a Kant l'aver confuso indebitamente beni e valori. Il sentire intenzionale rivela inoltre l'esistenza di leggi a priori che determinano una gerarchia oggettiva tra i valori, appresa attraverso l'atto del preferire, sul quale si fondano le scelte e correlata a gradi diversi della sfera affettiva. Scheler scrive espressamente che \u201cil regno dei valori, tutt'intero, \u00e8 sottomesso a un ordine che gli \u00e8 costitutivo\u201d. I valori sono pi\u00f9 alti quanto pi\u00f9 si allontanano dalla chiusura ambientale. Esaminiamo in concreto la gerarchia dei valori: \nGli atti di amore hanno infatti la prerogativa, stando a Scheler, di essere intenzionalmente diretti sempre verso persone, e la persona si colloca ad un livello superiore rispetto all'io ed \u00e8 legata alla sfera del sacro; in questa sfera il valore \u00e8 fondamentalmente personale. La gerarchia dei valori \u00e8 disposta secondo strati che vanno dal livello corporeo a quello spiritualmente pi\u00f9 puro della persona. Su questa base Scheler pu\u00f2 criticare Husserl per aver posto al vertice l'io trascendentale che \u00e8 una funzione universale puramente conoscitiva e impersonale: ci\u00f2 significa, per Scheler, non riconoscere il primato della persona, ridotta a pura esemplificazione empirica di questa funzione conoscitiva universale. La vita morale consiste, invece, nella piena realizzazione della persona umana e, quindi, include costitutivamente sentimenti ed emozioni, in particolare la simpatia e l'amore. La persona \u00e8, per usare le parole di Scheler, \u201cl'unit\u00e0 immediata del vivere per l'esperienza vissuta\u201d: \u00e8, detto altrimenti, un'\u201cunit\u00e0 immediata covissuta\u201d, ossia un'immediatezza unitaria avvertita tramite le molteplici esperienze che il soggetto vive rapportandosi agli altri. Anche nella definizione del concetto di persona, Scheler si oppone a Kant, per il quale la persona era riducibile all'Io ed era contraddistinta da una totale aseit\u00e0 trascendentale. Per Scheler, al contrario, il concetto di persona dev'essere distinto da quello di anima, la quale implica il dualismo anima/corpo: la persona \u00e8 un'\u201cunit\u00e0 bio-psichica\u201d di anima e corpo."}
{"id": "38949", "revid": "1543377", "url": "https://it.wikipedia.org/wiki?curid=38949", "title": "Macao", "text": "Macao (: ; in cinese ; in portoghese \"Macau\") \u00e8 una delle regioni amministrative speciali della Cina insieme a Hong Kong.\nSi trova sul lato occidentale del delta del fiume delle Perle e confina con Hong Kong a est, con la provincia di Guangdong a nord e a ovest, mentre a sud \u00e8 di fronte al mar Cinese Meridionale. L'economia del territorio \u00e8 fortemente dipendente dal gioco d'azzardo e dal turismo, ma comprende anche attivit\u00e0 produttive.\nEx colonia portoghese, Macao rimase possedimento dell'Impero portoghese dalla met\u00e0 del XVI secolo fino al 1999, ultima colonia europea in Asia. Commercianti portoghesi si stabilirono a Macao gi\u00e0 nel 1550 e nel 1557 Macao divent\u00f2 parte del Portogallo come porto commerciale verso l'Impero cinese. Tuttavia l'amministrazione portoghese della citt\u00e0 rimase sotto l'autorit\u00e0 e la sovranit\u00e0 cinese fino al 1887, quando Macao divenne una colonia dell'Impero portoghese.\nLo Stato cinese ha riassunto la sovranit\u00e0 su Macao nel dicembre 1999. La dichiarazione congiunta sino-portoghese e la legge fondamentale di Macao stabiliscono comunque un alto grado di autonomia per la regione almeno fino al 2049, cinquant'anni dopo il passaggio, come stabilito per Hong Kong.\nNell'ambito della politica di \"un Paese, due sistemi\" il governo popolare centrale della Cina \u00e8 responsabile per la difesa del territorio e degli affari esteri, mentre Macao mantiene il proprio sistema giuridico, la propria forza di polizia, il sistema monetario, la politica doganale e la politica d'immigrazione.\nSecondo il \"World Factbook\" Macao ha la seconda pi\u00f9 alta aspettativa di vita tra tutte le nazioni del mondo. Macao \u00e8 inoltre una delle regioni in Asia con il pi\u00f9 alto indice di sviluppo umano.\nNomi.\nIl nome \"Macau\" si suppone derivi dal tempio dedicato a \"Mage\" (\u5abd\u95a3; cantonese: \"Magok\", \"pinyin\": \"m\u0101g\u00e9\"), costruito nel 1448 per la dea Matsu, divinit\u00e0 cinese dei mari.\nIn Cina la citt\u00e0 \u00e8 nota come \"\u00c0om\u00e9n\" (\u6fb3\u95e8). Altri nomi sono: \"Haojing'ao\" (\u58d5\u93e1\u6fb3), \"Xiangshan'ao\" (\u9999\u5c71\u6fb3) e \"Liandao\" (\u84ee\u5cf6).\n\"Macau\" \u00e8 il nome portoghese. Il nome ufficiale della zona \u00e8 \u4e2d\u534e\u4eba\u6c11\u5171\u548c\u56fd\u6fb3\u95e8\u7279\u522b\u884c\u653f\u533a \"Zhonghua Renmin Gongheguo Aomen Tebie Xingzhengqu\" (\"zona amministrativa speciale di Macao della Repubblica Popolare Cinese\").\nStoria.\nDivenne colonia portoghese nel 1552 e fu riconosciuta come tale dalla Cina nel 1670. Durante il XVII secolo gli olandesi tentarono a pi\u00f9 riprese di conquistarla. Dopo la parentesi spagnola, il Portogallo riottenne l'indipendenza sotto i Braganza nel 1640 e, giacch\u00e9 per tutto il periodo \"spagnolo\" Macao si ritenne sempre solo soggetta al Portogallo, le fu dato il titolo ufficiale di \"Cidade do Nome de Deus, de Macau, N\u00e3o h\u00e1 outra mais Leal\" (\"citt\u00e0 nel nome di Dio, Macao, nessun'altra pi\u00f9 leale\").\nDopo la conquista britannica di Hong Kong l'importanza di Macao come centro commerciale declin\u00f2 sempre pi\u00f9. Fu la base di partenza delle missioni dei gesuiti nella Cina Ming e centro della triangolazione degli scambi commerciali argento-bronzo tra Giappone e Cina, paesi che non avevano relazioni commerciali dirette e che godevano di due tassi di cambio completamente diversi. Questo permise il suo decollo economico.\nFu anche rifugio per migliaia di convertiti al cattolicesimo giapponesi dopo l'inizio delle persecuzioni. Molti di essi fecero parte delle maestranze che eressero la chiesa di San Paolo, di cui oggi rimane solo la facciata. L'11 giugno 1951 Macao fu elevata dallo status di colonia a quello di territorio d'oltremare.\nIl Portogallo cominci\u00f2 di fatto a perdere la sovranit\u00e0 su Macao a partire dalla Grande rivoluzione culturale cinese alla fine del 1966, quando una disputa sulla chiusura di una scuola port\u00f2 a violente dimostrazioni contro l'autorit\u00e0 portoghese e l'amministrazione abdic\u00f2 alla sua autorit\u00e0 sovrana. Il 29 gennaio 1967 il Portogallo riconobbe ufficialmente Macao come territorio cinese e, anche se la Cina declin\u00f2 l'offerta per il suo ritorno ufficiale sotto la sua sovranit\u00e0, Macao pass\u00f2 di fatto sotto influenza cinese: nessuna decisione importante avrebbe potuto essere presa senza accordi con la Cina. Ho Yin, capo della Camera di commercio cinese a Macao, divenne il rappresentante ufficioso di Pechino.\nDopo la caduta del regime salazarista in Portogallo, il 25 aprile 1974, la Cina rifiut\u00f2 ancora la restituzione di Macao, e nel 1975 il piccolo contingente militare portoghese fu ritirato. Il 17 febbraio 1976 il nuovo statuto dichiar\u00f2 Macao territorio speciale cinese in amministrazione portoghese.\nL'accordo sino-lusitano del 26 marzo 1987 previde il ritorno definitivo di Macao alla Cina e il passaggio ufficiale sarebbe avvenuto alla mezzanotte del 20 dicembre 1999. Cos\u00ec Macao dopo 442 anni di controllo portoghese torn\u00f2 sotto sovranit\u00e0 cinese. Nella dichiarazione congiunta \u00e8 stato stipulato che Macao manterr\u00e0 comunque un elevato livello di autonomia fino al 2049, quindi fino a cinquant'anni dopo il trasferimento.\nGeografia.\nMacao si trova 60\u00a0km a sud-ovest di Hong Kong e 145 chilometri da Canton. Dispone inoltre di 41 chilometri di costa, ma ha soli 310 metri di confine terrestre con Guangdong. Essa consiste nella penisola di Macao stessa e le isole di Taipa e Coloane, che sono ora collegate a formare la Striscia di Cotai. La penisola \u00e8 formata da un estuario del Fiume delle Perle a est e dal fiume Xi Jiang a ovest. Si trova ai confini della Zona Economica Speciale dello Zhuhai in Cina.\nIl confine principale tra Macao e la Cina \u00e8 conosciuto come la \"Portas do Cerco\" sul lato di Macao, e il porto Gongbei sul lato Zhuhai.\nLa penisola di Macao era originariamente un'isola, ma il banco di sabbia che la collegava, si \u00e8 gradualmente trasformato in uno stretto istmo. Le bonifiche effettuate nel XVII secolo trasformarono Macao in una penisola con un terreno generalmente pianeggiante, anche se numerose ripide colline segnano ancora l'originale conformazione del territorio. \"Alto de Coloane\" \u00e8 il punto pi\u00f9 alto a Macao, con un'altezza di 170,6 metri. Con un ambiente urbano denso, Macao non ha campagne, pascoli, foreste o boschi.\nClima.\nMacao ha un clima subtropicale umido (Classificazione di K\u00f6ppen CWA), con un'umidit\u00e0 relativa media tra il 75% e il 90%. Simile a gran parte del sud della Cina, il clima stagionale \u00e8 fortemente influenzato dai monsoni e le differenze di temperatura e di umidit\u00e0 tra l'estate e inverno sono evidenti, anche se non cos\u00ec come nella Cina interna. La temperatura media annuale di Macao \u00e8 di 22,7\u00a0\u00b0C. Luglio \u00e8 il mese pi\u00f9 caldo, con una temperatura media di 28,9\u00a0\u00b0C, gennaio il pi\u00f9 freddo, con una temperatura media di 14,5\u00a0\u00b0C.\nSituato sulla costa meridionale della Cina, Macao presenta abbondanti piogge, con una precipitazione media annua di 2120 millimetri. Tuttavia, l'inverno \u00e8 per lo pi\u00f9 asciutto a causa dell'influenza dell'anticiclone russo-siberiano che colpisce gran parte dell'Asia orientale. L'autunno a Macao, che va da ottobre a novembre, \u00e8 soleggiato e ancora piacevolmente caldo con una bassa umidit\u00e0. L'inverno (da dicembre a inizio marzo) \u00e8 generalmente mite con temperature superiori a 13\u00a0\u00b0C per la maggior parte del tempo, anche se possono anche scendere al di sotto degli 8\u00a0\u00b0C. L'umidit\u00e0 inizia ad aumentare da fine marzo. L'estate \u00e8 molto calda, con temperature spesso sopra i 30\u00a0\u00b0C durante il giorno. Il caldo \u00e8 spesso seguito da forti piogge, temporali e occasionali tifoni.\nSuddivisione amministrativa.\nDurante l'amministrazione portoghese, Macao \u00e8 stato diviso in 2 comuni o \"concelhos\" (\"Concelho de Macau\" e \"Concelho das Ilhas\") e in sette frazioni o \"freguesias\". Queste suddivisioni sono gestite da un consiglio comunale.\nDopo il passaggio di consegne il nuovo governo ha abolito i comuni, creando 57 municipalit\u00e0 provvisorie.\nNel dicembre 2001, queste municipalit\u00e0 sono state abolite. Ora a Macao vi sono solo due concelhos (comuni) e sette freguesias (frazioni):\nMacao (concelho)\nIlhas (concelho)\nGemellaggi.\nMacao \u00e8 gemellata con:\nAmministrazione.\nLa \"legge fondamentale di Macao\" \u00e8 la legge ordinaria della Cina che funge \"de facto\" da costituzione della Regione amministrativa speciale di Macao. In conformit\u00e0 con tale documento e la dichiarazione congiunta sino-portoghese, Macao vanta un \"alto grado di autonomia come regione amministrativa speciale, in tutti i settori con l'eccezione della difesa e della politica estera\", dal 1999. Per questo la regione pu\u00f2 mantenere il suo sistema economico di libero mercato e pu\u00f2 garantire diritti e libert\u00e0 ai suoi cittadini, almeno fino al 2049, secondo il principio \"una Cina due sistemi\".\nI funzionari di Macao, o in alternativa i funzionari della Repubblica Popolare Cinese, conducono la gestione della regione attraverso l'esercizio separato del potere legislativo, esecutivo e giudiziario, cos\u00ec come il diritto di giudizio finale. Macao mantiene la propria moneta, il territorio doganale, i controlli di immigrazione e di frontiera e le proprie forze di polizia.\nEsecutivo.\nIl governo di Macao \u00e8 presieduto dal direttore generale, che \u00e8 nominato dal governo centrale su raccomandazione di un comitato elettorale, i cui 3 membri sono nominati da un centinaio di organi sociali e di comunit\u00e0. La raccomandazione \u00e8 fatta da un'elezione in seno al comitato. Il gabinetto del capo dell'esecutivo \u00e8 composto da 5 segretari politici ed \u00e8 supportato dal Consiglio direttivo, che ha tra i 7 e gli 11 membri.\nPotere legislativo.\nL'organo legislativo del territorio \u00e8 l'Assemblea legislativa, un corpo di 29 membri composto da 12 membri eletti direttamente, 10 eletti indirettamente che rappresentano i collegi elettorali e 7 membri nominati dal direttore generale. Qualsiasi residente permanente di et\u00e0 pari o superiore ai 18 anni ha diritto di voto nelle elezioni dirette. Le elezioni indirette sono limitate alle organizzazioni registrate come \"corporate elettorali\" e un comitato elettorale di 300 membri provenienti da ampi raggruppamenti regionali, le organizzazioni comunali e gli organi del governo centrale.\nMagistratura.\nIl quadro originale del sistema giuridico, in gran parte basato sul diritto portoghese, \u00e8 stato conservato dopo il 1999. Il territorio ha un proprio sistema giudiziario indipendente con un alto tribunale. I giudici sono selezionati da una commissione e nominati dal direttore generale. Giudici stranieri possono servire a Macao.\nMacao ha un sistema di corte a 3 livelli: il Tribunale di primo grado, il Tribunale di secondo grado e la Corte di cassazione.\nDifesa.\nSotto il dominio portoghese, Macao \u00e8 spesso servita come base di spedizione per il Giappone e altre regioni dell'Asia orientale. A partire dal XVI secolo, mantenne un forte presidio soprattutto per respingere gli attacchi cinesi, olandesi e quelli dalla terraferma. Tuttavia, dopo che l'alleato britannico si stabil\u00ec a Hong Kong, la necessit\u00e0 di una forte presenza militare a Macao tramont\u00f2 e si limit\u00f2 sempre di pi\u00f9 fino a cessare nel 1974. Tuttavia, una guarnigione portoghese venne lasciata sul territorio. Anche la \"Capitania dos Portos\" mantenne la gestione di una guardia costiera e la forza aerea portoghese mantenne aerodromi attivi fino all'apertura dell'aeroporto internazionale di Macao a met\u00e0 degli anni 1990. Nel 1999, con la consegna alla Repubblica popolare cinese, una consistente guarnigione dell'Esercito Popolare di Liberazione \u00e8 stato istituito nella citt\u00e0, annientando, anche grazie ad azioni di polizia e ad arresti, la violenza perpetrata dalle triadi. Il presidio rimane, in gran parte, di stanza nel vicino Zhuhai.\nSociet\u00e0.\nEtnie.\nMacao \u00e8 la regione pi\u00f9 densamente popolata del mondo, con una densit\u00e0 di popolazione di 20.497 persone per chilometro quadrato, secondo una stima del 2013 (nel 2004 c'erano 18.428 abitanti/km\u00b2). Il 95% della popolazione di Macao \u00e8 cinese, un altro 2% \u00e8 portoghese o di origine mista cinese/portoghese, un gruppo etnico spesso indicato come Macao. Secondo il censimento del 2006, il 47% dei residenti erano nati in Cina, di cui il 74,1% era nato nel Guangdong e il 15,2% nel Fujian. Per il resto, il 42,5% dei residenti erano nativi di Macao, mentre quelli provenienti da Hong Kong, Filippine e Portogallo erano rispettivamente il 3,7%, il 2,0% e lo 0,3%.\nDal momento che il suo tasso di natalit\u00e0 \u00e8 uno dei pi\u00f9 bassi del mondo, la crescita della popolazione a Macao si basa principalmente sugli immigrati provenienti dalla Cina continentale e l'afflusso di lavoratori stranieri. Secondo il World Factbook, Macao vanta la seconda pi\u00f9 alta aspettativa di vita nel mondo, mentre i suoi tassi di mortalit\u00e0 infantile sono tra i pi\u00f9 bassi.\nLingue.\nLe lingue ufficiali di Macao sono il cinese (scritto con i caratteri tradizionali) e il portoghese; tuttavia la lingua pi\u00f9 diffusa \u00e8 il cantonese, parlata da oltre l'85% della popolazione. Macao conserva ancora il suo proprio dialetto derivato del portoghese, chiamato Macao portoghese. Circa il 3% della popolazione parla portoghese come prima lingua. Altre lingue come mandarino, inglese e min nan sono parlate da alcune comunit\u00e0 locali. La lingua macanese, una lingua creola conosciuta anche come \"Patua\", viene ancora parlata da parecchie decine di persone.\nReligioni.\nLa maggior parte dei cinesi a Macao \u00e8 profondamente influenzata dalla propria tradizione e cultura e perci\u00f2 professa la religione tradizionale cinese, di cui costituiscono parte integrante il confucianesimo e certe scuole taoiste. Secondo rilevamenti statistici del 2009 il 30% della popolazione aderisce a sette di matrice popolare (dottrine organizzate che fanno propri elementi del pantheon tradizionale combinandoli con dottrine morali), il 10% della popolazione segue il buddismo o il taoismo distintamente dalla religione tradizionale, e il 5% della popolazione \u00e8 cristiano.\nEconomia.\nMacao ha un'economia trainata dal turismo, il 14,6% della forza lavoro \u00e8 impiegata in ristoranti e alberghi e il 10,3% nel settore del gioco d'azzardo. Con l'apertura di diversi alberghi e casin\u00f2, si \u00e8 assistito a una mancanza di manodopera e il governo ha cercato di importarla dalle regioni vicine. Il numero di lavoratori importati si \u00e8 attestato a un livello record di 98.505 nel secondo trimestre del 2008, che rappresenta oltre il 25% della forza lavoro a Macao. Alcuni lavoratori locali lamentano la mancanza di posti di lavoro a causa del flusso di immigrati disposti a lavorare a basso prezzo. Alcuni sostengono anche che il problema del lavoro nero sia grave. Un'altra preoccupazione \u00e8 l'ampliamento delle disparit\u00e0 di reddito nella regione. Macao ha un coefficiente di Gini, una popolare misura della disuguaglianza di reddito in cui un valore basso indica una pi\u00f9 equa distribuzione, che \u00e8 passato da 0,43 nel 1998 a 0,48 del 2006, diventando uno dei pi\u00f9 alti delle regioni limitrofe, come ad esempio la Cina (0,447), la Corea del Sud (0,316) e Singapore (0,425).\nL'economia di Macao si basa in gran parte sul turismo. Le altre principali attivit\u00e0 economiche sono l'esportazione tessile e la produzione di abbigliamento, servizi bancari e finanziari. L'industria dell'abbigliamento ha fornito circa tre quarti dei proventi dalle esportazioni mentre il settore del gioco d'azzardo e il turismo \u00e8 stimato a contribuire a pi\u00f9 di 50% del PIL di Macao e il 70% delle entrate del governo.\nMacao \u00e8 membro fondatore dell'Organizzazione mondiale del commercio e ha mantenuto solide relazioni economiche e commerciali con pi\u00f9 di 120 paesi, con l'Unione europea e in particolare con i paesi di lingua portoghese. Macao \u00e8 anche membro del Fondo monetario internazionale. La Banca Mondiale classifica Macao come un'economia ad alto reddito e il PIL pro capite della regione nel 2006 \u00e8 stato di 28.436 dollari statunitensi. Dopo il passaggio alla Cina, avvenuto nel 1999, si \u00e8 registrato un rapido aumento del numero di visitatori dalla terraferma a causa dell'allentamento da parte delle autorit\u00e0 cinesi sulle restrizioni di viaggio. Insieme con la liberalizzazione del settore del gioco d'azzardo, avvenuta nel 2001 e che ha indotto significativi flussi di investimento, il tasso medio di crescita dell'economia tra il 2001 e il 2006 \u00e8 stato di circa 13,1% l'anno.\nIn un report dell'Organizzazione mondiale del turismo datato al 2006, Macao si classificava al 21\u00ba posto come numero di turisti e 24\u00b0 in termini di entrate turistiche. Da 9,1 milioni di visitatori arrivati nel 2000, il numero \u00e8 cresciuto ai 18,7 milioni registrati nel 2005 e ai 22 milioni di visitatori nel 2006, con oltre il 50% degli arrivi provenienti dalla Cina continentale e un altro 30% da Hong Kong.\nA partire dal 1962, l'industria del gioco d'azzardo operava sotto il monopolio della \"Sociedade de Turismo e Divers\u00f5es de Macau\" di Stanley Ho grazie a una concessione da parte del governo. Il monopolio si \u00e8 concluso nel 2002 e diversi proprietari di casin\u00f2 di Las Vegas hanno tentato di entrare nel mercato. Con l'apertura del Sands Macao nel 2004, e del Wynn Macau nel 2006, i redditi del gioco d'azzardo crebbero notevolmente. Nel 2007, il Venetian Macau, in quel momento il secondo (oggi sesto) pi\u00f9 grande edificio al mondo per superficie, ha aperto le sue porte al pubblico, seguito dal MGM Grand Macau. Numerosi altri casin\u00f2 dell'hotel, tra cui il Galaxy Cotai Megaresort, apriranno in un prossimo futuro. Nel 2013 il settore del gioco d'azzardo ha raggiunto il 60% del PIL. Sebbene questo settore sia entrato in una fase di declino negli anni successivi, la sua quota del PIL si aggirava, nel 2016, intorno al 47%. In quest'ultimo anno le entrate lorde ammontavano a ben sette volte quelle di Las Vegas.\nA partire dal 2010 l'industria dell'intrattenimento di Macao ha anche dilagato negli spettacoli, nei concerti, nelle fiere e nelle gallerie d'arte internazionali oltre che nel gioco d'azzardo.\nMacao \u00e8 un centro finanziario offshore, un paradiso fiscale e un porto franco senza regimi di controllo dei cambi. L'Autorit\u00e0 Monetaria di Macao regola le attivit\u00e0 finanziarie, mentre l'Istituto per la promozione degli investimenti fornisce servizi per gli investitori. Nel 2007, l'agenzia di rating Moody's pass\u00f2 il suo giudizio su Macao da 'Aa3' da 'A1', citando le solide finanze del governo.\nCome prescritto dalla Legge fondamentale di Macao, il governo segue il principio di mantenere la spesa entro i limiti delle entrate nell'elaborazione del bilancio e si sforza di raggiungere un equilibrio di bilancio, evitando disavanzi e mantenendo le spese commisurate al tasso di crescita e il PIL raggiunto. Tutte le entrate finanziarie della Regione amministrativa speciale di Macao devono essere gestite e controllate dalla Regione stessa e non devono essere consegnate al governo cinese. Il governo della Repubblica Popolare Cinese non pu\u00f2 imporre tasse nella Regione amministrativa speciale di Macao.\nSport.\nIl calcio \u00e8 lo sport con maggior popolarit\u00e0 a Macao. La regione \u00e8 rappresentata dalla Nazionale di calcio di Macao. Un altro sport comune \u00e8 l'hockey su pista, praticato in particolare dai portoghesi. Macao partecipa al Campionato del mondo di hockey su pista nella categoria B. La nazionale \u00e8 la pi\u00f9 forte dell'Asia e vanta nel palmar\u00e8s molti titoli vinti.\nOgni anno la citt\u00e0 ospita il prestigioso Gran Premio di Macao, competizione automobilistica e motociclistica di grande prestigio che si svolge sul tracciato cittadino del Circuito da Guia.\nInfrastrutture e trasporti.\nA Macao, il senso di marcia \u00e8 a sinistra, differentemente sia dalla Cina che dal Portogallo. La regione vanta una consolidata rete di trasporto pubblico che collega la penisola di Macao, Cotai, Taipa e Coloane Island. Gli autobus e i taxi sono i principali mezzi di trasporto pubblico. Attualmente tre societ\u00e0, \"TransMac\", \"Transportas Companhia de Macau\" e \"Reolian Public Transport Co.\", operano servizi di autobus pubblici in concessione. Anche se utilizzato principalmente per visitare la citt\u00e0, \u00e8 disponibile anche il trisci\u00f2, un ibrido tra il triciclo e il risci\u00f2.\nDue terminal di traghetti forniscono servizi di trasporto transfrontalieri per i passeggeri che viaggiano tra Macao e Hong Kong, mentre il Terminal Yue Tung nel porto interno serve coloro che viaggiano tra Macao e le altre citt\u00e0 in Cina, tra cui Shekou e Shenzhen.\nMacao possiede anche un aeroporto internazionale, noto come Aeroporto Internazionale di Macao, che si trova all'estremit\u00e0 orientale di Taipa. L'aeroporto serviva anche come hub per il transito dei passeggeri che viaggiavano tra la Cina continentale e Taiwan, ma ora, con l'introduzione di voli diretti tra le due regioni, il traffico passeggeri per questo scopo \u00e8 diminuito. L'aeroporto \u00e8 l'hub principale per Air Macau. Nel 2006, la struttura ha gestito circa 5 milioni di passeggeri."}
{"id": "38954", "revid": "23", "url": "https://it.wikipedia.org/wiki?curid=38954", "title": "Mary Westmacott", "text": ""}
{"id": "38957", "revid": "296631", "url": "https://it.wikipedia.org/wiki?curid=38957", "title": "Duna", "text": "Una duna \u00e8 tipicamente (e nell'accezione comune) un accumulo di sedimento sabbioso di origine eolica, cio\u00e8 determinato e modellato dall'azione dei venti, e quindi soggetto a continui spostamenti e ridimensionamenti dipendenti dalla direzione e forza del vento.\nLe dune sono caratteristiche dei deserti sabbiosi ed anche delle coste sabbiose dove il fenomeno \u00e8 meno accentuato dipendentemente dalla dimensione della spiaggia, dalle dimensioni dei granuli di sabbia e dalla forza dei venti. Nel caso delle coste, le dune sono di solito disposte parallelamente al litorale e contribuiscono a proteggere l'entroterra dall'azione degli agenti marini (onde di tempesta e venti di mare) e dall'azione della salsedine.\nEsistono anche delle forme di fondo con morfologia simile a quella delle dune eoliche, dalle dimensioni da metriche a decametriche, dovute all'azione di correnti d'acqua unidirezionali in ambiente fluviale o deltizio e sono chiamati in sedimentologia \"dune subacquee\" (o barre).\nAltri accumuli sabbiosi con morfologia simile a quella delle dune, ma dalle dimensioni da centimetriche a decimetriche, sono i ripple marks, conosciuti in italiano anche come \"increspature\" o \"ondulazioni\".\nDescrizione.\nLe dune sono depositi sedimentari caratterizzati da una morfologia di base costante (nonostante una gamma molto ampia di varianti). Una duna pu\u00f2 essere schematizzata come un accumulo caratterizzato da due lati con diversa pendenza:\nLa cima della duna si definisce cresta, pu\u00f2 essere pi\u00f9 o meno allungata a seconda dello sviluppo e della morfologia dell'accumulo, e separa il lato anteriore da quello posteriore.\nMeccanismi di formazione e materiali.\nQuando un fluido agisce su una superficie coperta da sedimento sciolto, con una velocit\u00e0 tale da esercitare uno stress di taglio maggiore dello stress di taglio critico, si attiva il movimento del sedimento.\nLa sabbia che va a comporre le dune viene messa a disposizione delle correnti eoliche da due tipi di processi:\nSecondo studi di laboratorio, le correnti eoliche hanno minore capacit\u00e0 erosiva rispetto alle correnti subacquee, poich\u00e9 la velocit\u00e0 critica di erosione di un flusso aereo \u00e8 di circa 300\u2013400\u00a0cm/s (contro i circa 20\u00a0cm/s necessari per una corrente d'acqua). L'equivalente della Curva di Hjulstr\u00f6m determinata sperimentalmente da Sundborg per i flussi aerei mostra inoltre un minimo in corrispondenza di 0.06\u00a0mm di diametro dei granuli (rispetto ai 0.5\u00a0mm delle correnti acquee). Tutto questo significa che il vento necessita di velocit\u00e0 di flusso maggiori rispetto alle acque correnti per muovere sedimenti complessivamente pi\u00f9 fini, a causa della minore densit\u00e0 e viscosit\u00e0 del flusso.\nMeccanismi di trasporto.\nI movimenti del sedimento tipici sono la \"saltazione\", la \"sospensione\", e il \"trascinamento\", con la prevalenza del primo in ambiente eolico: un granulo che viene preso in carico da una corrente eolica si muove per l'appunto \"saltando\" secondo una traiettoria curvilinea, e ricade con un angolo di impatto costante (intorno ai 15\u00b0). Se la ricaduta avviene su una superficie rocciosa il granulo rimbalza e pu\u00f2 essere ripreso in carico. Se ricade su un letto di altri granuli, tende a scagliarli intorno favorendo la loro presa in carico da parte del vento e contribuendo a propagare il movimento, e ad innescare cos\u00ec un trasporto generalizzato di materiale sabbioso. Un altro meccanismo di trasporto presente \u00e8 la \"reptazione\" (\"creep\" superficiale): se i granuli in fase di saltazione colpiscono altri granuli troppo pesanti per essere fatti saltare a loro volta, questi ultimi vengono spinti in avanti nella direzione del vento, \"strisciando\" lungo la superficie del sedimento.\nCon queste modalit\u00e0 il vento preleva granelli di sabbia dal lato posteriore della duna e, facendoli saltare o strisciare fino ad oltre la cresta, li trasporta in aria per un tratto fino a depositarsi al suolo (caduta facilitata dal fatto che il lato sottovento della duna \u00e8 in situazione di relativa calma di vento). Cadendo sul lato anteriore della duna stessa, i granuli tendono a scivolare formando piccole frane e adagiandosi sul pendio secondo l'angolo di riposo naturale (dipendente dalla granulometria del materiale). Durante gli eventi di tempesta pi\u00f9 importanti, i granuli possono anche saltare in un punto pi\u00f9 avanzato rispetto alla duna: in quest'ultimo caso il punto di caduta \u00e8 la base su cui si former\u00e0 la duna successiva. Ogni duna viene quindi progressivamente \"smantellata\" dal vento, un granello di sabbia alla volta, e \"ricostruita\" pi\u00f9 avanti; una nuova duna continua a crescere fino a quando, non pi\u00f9 protetta dalle dune circostanti, la quantit\u00e0 di sabbia che le viene tolta dal vento supera quella apportata.\nIl materiale fine (polveri), della granulometria del silt pi\u00f9 fine e dell'argilla, viene trasportato dal vento in \"sospensione\", permanendo in carico anche per notevoli distanze (centinaia o migliaia di chilometri), e sedimentando gradualmente per decantazione; questo materiale rimane in genere nei depositi come elemento \"di fondo\", senza dare origine ad accumuli morfologicamente caratterizzati.\nCaratteristiche dei depositi.\n Le caratteristiche dei flussi eolici e i meccanismi di sedimentazione in gioco si riflettono nei caratteri medi dei depositi di duna. Si tratta di sabbie tipicamente \"supermature\" dal punto di vista tessiturale: sono estremamente classate (per la maggiore selettivit\u00e0 delle correnti eoliche rispetto a quelle acquee, dovuta alla minore viscosit\u00e0) e i granuli sono ben arrotondati (perch\u00e9 sottoposti ad una usura notevole dai processi di saltazione e reptazione). Pu\u00f2 per\u00f2 essere presente una frazione consistente di materiale pi\u00f9 fine della sabbia, derivata dalle polveri trasportate dal vento in sospensione.\nI depositi di duna sono caratterizzati dalla giustapposizione di corpi planari a cuneo determinati da set di dune che avanzano successivamente le une sulle altre, e che danno origine ad una stratificazione incrociata piano-convessa. Entro questi corpi stratoidi sono normalmente presenti laminazioni interne ad angolo elevato, corrispondenti alle successive fasi di accumulo del materiale sabbioso sul lato anteriore (sottovento) delle dune. Questo materiale (come gi\u00e0 accennato) tende a disporsi secondo l'angolo di riposo naturale, che per le sabbie \u00e8 intorno ai 30\u00b0-34\u00b0 (anche se localmente pu\u00f2 raggiungere i 40\u00b0). La pendenza delle lamine quindi tende ad immergere nella direzione generale del vento: di conseguenza nei depositi fossili \u00e8 possibile dedurre la direzione delle paleocorrenti eoliche, anche se \u00e8 opportuno sottolineare che a causa dell'andamento non lineare delle dune la giacitura delle lamine ha nella maggior parte dei casi una certa dispersione, e occorre un approccio statistico fondato su un congruo numero di dati per una ricostruzione paleoambientale accurata. La granulometria della sabbia tende ad aumentare verso la base dei set di lamine, fenomeno dovuto al fatto che i granuli di sabbia tendono a scivolare e rotolare sulla superficie anteriore del corpo di duna, e quindi subiscono una selezione di tipo gravitativo (intuitivamente: i granuli pi\u00f9 grossi e pesanti tendono a scivolare pi\u00f9 in basso).\nA questi caratteri di uniformit\u00e0 si contrappongono i caratteri dei depositi di pre-duna e interduna, tipici delle aree situate \"tra\" i depositi attivi di duna. Si tratta tipicamente di \"zone di deflazione\", cio\u00e8 di rimozione anzich\u00e9 di deposizione. Spesso si tratta addirittura di aree di roccia esposta, priva di copertura sedimentaria. Se vi sono depositi, il materiale che rimane \u00e8 quello che il vento non riesce mai a rimuovere perch\u00e9 troppo pesante (o riesce a spostare solo molto lentamente durante le maggiori tempeste tramite il bombardamento dei granuli \"saltanti\"). Questi depositi sono pi\u00f9 grossolani di quelli di duna e poco selezionati, con granulometria tipicamente bimodale per l'alternanza di letti residuali di ciottoletti e letti di sabbia dovuti alle pulsazioni della velocit\u00e0 del vento.\nTipi di dune.\nUna prima classificazione delle dune pu\u00f2 essere fatta suddividendole in base alla loro forma osservata dall'alto.\nA mezzaluna.\nLa forma pi\u00f9 comune sulla Terra (e su Marte) di una duna \u00e8 la forma a mezzaluna, detta anche \"barcana\" se arcuata o \"trasversale\" se presenta una morfologia tendenzialmente rettilinea perpendicolarmente alla direzione del vento. Le dune a forma di mezzaluna, generalmente, sono pi\u00f9 larghe che lunghe. La parte anteriore della duna \u00e8 il lato concavo. Queste dune sono formate da venti che soffiano da una sola direzione.\nAlcuni tipi di dune a mezzaluna si muovono, o migrano, sulla superficie del deserto con una velocit\u00e0 superiore a quello degli altri tipi di duna; ad esempio, nella provincia di Ningxia in Cina un gruppo di dune si sono mosse con una velocit\u00e0 di 100 metri all'anno tra il 1954 ed il 1959. Velocit\u00e0 simili sono registrate nel deserto ad ovest dell'Egitto.\nLe dune a mezzaluna pi\u00f9 imponenti sulla Terra sono nel deserto Taklamakan in Cina, dove la distanza tra le creste di due dune pu\u00f2 superare i 3 chilometri.\nLineari.\nSono dune pi\u00f9 lunghe che larghe con creste diritte o un po' sinuose e possono raggiungere lunghezze maggiori di 160\u00a0km. Raramente sono creste isolate, mentre di solito sono disposte in file parallele separate tra loro da chilometri di sabbia, ghiaia o da corridoi rocciosi. Alcune dune lineari si uniscono tra loro formando delle conformazioni a \"Y\". Queste formazioni sono tipiche nelle regioni in cui sono presenti regimi di venti bidirezionali.\nA stella.\nLe dune a stella sono formazioni collinose a piramide con simmetria radiale e con tre o pi\u00f9 lati che partono dalla parte alta della duna. Si formano nelle aree in cui vi \u00e8 la presenza di regimi di venti multidirezionali. Le dune a stella crescono pi\u00f9 verso l'alto che lateralmente e sono tipiche del deserto del Sahara orientale. In altri luoghi hanno la tendenza a formarsi ai margini del deserto, specialmente vicino a delle barriere naturali.\nProbabilmente le pi\u00f9 alte dune a stella della Terra sono presenti nel deserto di Badain Jaran in Cina, dove possono raggiungere i 500 metri di altezza.\nA cupola.\nHanno forma ovale o circolare a cui manca una piccola parte su un fianco per essere complete. Le dune a cupola sono rare e si formano solitamente ai margini sopravvento del deserto.\nA parabola.\nLe dune a parabola sono colline di sabbia a forma di \"U\" e sono tipiche dei deserti costieri. La duna a parabola pi\u00f9 estesa conosciuta ha una lunghezza di 12 chilometri.\nQuesto tipo di duna si forma quando alle estremit\u00e0 della formazione sabbiosa si comincia a formare della vegetazione che ne ferma il movimento mentre la parte centrale continua ad essere libera di muoversi. Si riesce a formare solamente quando il vento spira da una sola direzione predominante.\nTipi complessi.\nQuesti tipi di duna possono essere presenti in tre forme differenti: semplice, composta e complessa. Le dune semplici sono colline con un minimo numero di lati scoscesi che ne definiscono la tipologia geometrica. Le dune composte sono grandi dune sormontate da dune simili pi\u00f9 piccole. Le dune complesse sono invece la combinazione di due o pi\u00f9 tipi differenti di dune.\nUna duna a mezzaluna con una duna a stella sovrapposta sulla relativa cresta \u00e8 la duna complessa pi\u00f9 comune. Le dune sono semplici quando il regime dei venti \u00e8 rimasto costante durante la formazione della duna, mentre per le dune composte e complesse si sono avuti cambiamenti di intensit\u00e0 e senso del vento durante la loro creazione.\nDune costiere.\nLe dune si possono formare sulle coste dove l'apporto di sedimenti sabbiosi da parte delle onde e delle correnti costiere permette la formazione di una spiaggia. Nella parte superiore della spiaggia (spiaggia emersa o \"backshore\"), pu\u00f2 verificarsi l'asportazione di parte del materiale sabbioso (specialmente le frazioni granulometriche pi\u00f9 fini) a causa dell'azione del vento. Questo materiale va a formare dune eoliche, che si sviluppano nella direzione dei venti dominanti. Nel processo di formazione delle dune le piante pioniere svolgono un ruolo fondamentale, consentendo la fissazione e la stabilizzazione della sabbia che altrimenti verrebbe dispersa altrove. Le dune forniscono alla spiaggia luoghi al riparo dal vento e dal sole.\nColonizzazione delle dune costiere.\nMentre una duna si forma, ha inizio la colonizzazione. La duna costiera costituisce un ambiente estremo, dominato da condizioni di aridit\u00e0 e grande mobilit\u00e0 del substrato, con continui spruzzi di acqua salata provenienti dal mare, portati dai venti pi\u00f9 forti. In questo contesto per\u00f2, le alghe in decomposizione, depositate dalle onde di tempesta, apportano sufficienti sostanze nutrienti per permettere alla vegetazione pioniera, rappresentata soprattutto da piante alofite, l'inizio della colonizzazione. Si tratta di alcune specie di piante erbacee, molto ben adattate a superare queste difficili condizioni ambientali presenti all'interno delle dune. Tipicamente sono piante con una bassa dispersione dei liquidi ed hanno delle radici molto profonde in grado di raggiungere il livello della falda acquifera, costituendo in tal modo un reticolo che tende a consolidare il sedimento sabbioso. Nel frattempo altra sabbia si accumula sopra lo strato erboso facendo crescere le dimensioni della duna. Queste piante erbacee aggiungono azoto al terreno, permettendo la colonizzazione anche ad altre piante meno resistenti alle condizioni iniziali; anche queste nuove piante sono adatte ai terreni con basso contenuto idrico ed hanno foglie con piccoli pori per limitare la traspirazione. Questi nuovi inquilini aggiungono l'humus al terreno, avendo per\u00f2 un pH minore di 7 rendono il terreno leggermente acido. Successivamente possono installarsi le conifere, che sono in grado di tollerare terreni con pH basso.\nLe giovani dune sono chiamate dune gialle, le dune che hanno una gran quantit\u00e0 di humus sono chiamate dune grigie. L'humus solitamente si accumula nelle pieghe delle dune, trasportato qui durante le piogge, facendo s\u00ec che queste zone siano pi\u00f9 ricche di vegetazione rispetto alla cima della duna.\nImportanza delle dune costiere e loro conservazione.\nLe dune costiere, oltre a rappresentare un importante ecosistema meritevole di conservazione, svolgono un ruolo importante nella difesa della costa dall'ingressione del mare. Sono infatti un ostacolo fisico al suo avanzamento e costituiscono un consistente deposito di sabbia che pu\u00f2 ripascere naturalmente la spiaggia dopo che le mareggiate invernali hanno distrutto la spiaggia ed intaccato la duna stessa. Le dune costiere sono uno degli ambienti naturali pi\u00f9 minacciati, perch\u00e9 il turismo balneare le considera un inutile ingombro. Centinaia di chilometri di coste hanno gi\u00e0 perduto ogni naturalit\u00e0 e al posto delle dune sorgono edifici costieri, strade, parcheggi, stabilimenti balneari. Pochi sistemi dunali si sono conservati dove l'utilizzo della spiaggia si \u00e8 mantenuto pi\u00f9 a lungo sostenibile. Anche in questi luoghi, tuttavia, la distruzione avanza: anno dopo anno le concessioni demaniali aumentano e i gestori ampliano poco alla volta lo spazio occupato dalle loro attrezzature. La stessa pulitura dell'arenile con mezzi meccanizzati porta alla sparizione delle dune.\nDune subacquee.\nLe dune subacquee si formano sui letti sabbiosi o ghiaiosi, sotto l'azione dei flussi dell'acqua. Sono solitamente ubicate in canali naturali come fiumi ed estuari ed anche in canali e condutture costruiti dall'uomo. Questo tipo di duna si muove verso valle; il loro materiale di costruzione \u00e8 prelevato dalla parte alta mediante l'erosione effettuata dallo scorrere dell'acqua ed i depositi si hanno nei punti di minor pendenza e nella parte bassa del corso. Normalmente queste dune mostrano una somiglianza alla lunghezza ed altezza delle onde sovrastanti.\nLe dune presenti sul letto di un canale aumentano di molto la resistenza al flusso dell'acqua e sono una tra le cause principali delle inondazioni.\nEsogeologia.\nDune con caratteristiche del tutto simili a quelle degli analoghi terrestri sono riscontrabili sulla superficie del pianeta Marte. Queste forme, dovute alle tempeste di vento marziane, sono state riprese diffusamente dalla fotocamera spaziale HiRISE, montata sulla sonda Mars Reconnaissance Orbiter. Le dimensioni tipiche sono 25 m tra una cresta e l'altra. L'et\u00e0 assoluta di alcune di queste formazioni si pu\u00f2 ricondurre al periodo amazzoniano, l'ultimo dell'evoluzione geologica del pianeta rosso.\nUn altro corpo celeste in cui le dune eoliche sono ben sviluppate \u00e8 Titano, il satellite maggiore di Saturno, anche qui con caratteri del tutto comparabili rispetto a quelli terrestri.\nPotenziale di ricerca degli idrocarburi.\nGli ambienti aridi (sia caldi che freddi) in cui dominano i processi eolici non sono favorevoli alla conservazione e all'accumulo della materia organica e quindi allo sviluppo di rocce madri, a causa degli intensi processi di ossidazione che li caratterizzano.\nTuttavia, i depositi sabbiosi di duna (sia di ambiente desertico che di spiaggia) possono costituire per le loro caratteristiche tessiturali (buona classazione e arrotondamento dei granuli) ottime rocce serbatoio, dotate di elevata porosit\u00e0 e permeabilit\u00e0; questo ovviamente nel caso in cui i fattori diagenetici post-deposizionali non abbiano influito negativamente su questi caratteri favorendo la cementazione dei sedimenti.\nQuindi, ove le condizioni strutturali e paleoambientali del sottosuolo abbiano portato in comunicazione sabbie eoliche con rocce madri (sia di origine marina o lacustre), e in presenza di una trappola strutturale o stratigrafica, si possono produrre accumuli significativi di idrocarburi.\nIn questo tipo di giacimenti, la frequenza delle laminazioni (che costituisce il motivo deposizionale dominante) causa una netta anisotropia dei sedimenti sedimenti sabbiosi, nei quali la permeabilit\u00e0 presenta valori molto diversi in direzione parallela alle lamine (in cui risulta pi\u00f9 elevata) e in direzione perpendicolare alle stesse (in cui la permeabilit\u00e0 risulta decisamente pi\u00f9 bassa). Anche l'aumento della granulometria verso la base dei set di lamine pu\u00f2 dare origine ad una anisotropia alla scala del singolo deposito di duna. Inoltre, lo sviluppo stesso dei corpi di duna (lineari, semilunati etc.), determina una anisotropia a scala pi\u00f9 grande. Questi vari gradi di anisotropia, una volta iniziata la coltivazione del giacimento e l'estrazione degli idrocarburi, possono influenzare la direzione di flusso dei fluidi (acqua, gas, olio) all'interno della roccia serbatoio, e quindi il regime della produzione. Di tutto questo \u00e8 opportuno tenere conto preliminarmente in sede di studio del giacimento per una corretta collocazione dei pozzi produttori (ed eventualmente iniettori), per l'ottimizzazione della produzione stessa. Per questo motivo, si utilizza la ricostruzione della giacitura degli strati e delle lamine tramite i log di immagine registrati in pozzo per lo studio sedimentologico dei serbatoi e in particolare per la ricostruzione dell'orientamento dei venti dominanti durante la sedimentazione e dello sviluppo dei depositi. In questo modo \u00e8 spesso possibile ottenere criteri predittivi per ricostruire la distribuzione dei depositi sabbiosi e per la modellizzazione della dinamica dei fluidi in tutta l'area del giacimento.\nUn classico esempio di roccia serbatoio caratterizzata da facies di ambiente eolico \u00e8 costituito dalle arenarie rossastre e varicolori del Permiano Inferiore del Mare del Nord (Formazione Rotliegendes), facies diffuse anche nei Paesi Bassi e in Germania. Si tratta di sedimenti depositatisi in un ambiente arido simile a quello dell'attuale sponda occidentale del Golfo Persico, caratterizzato dalla presenza di lagune e laghi salati passanti lateralmente a piane evaporitiche, confinanti con campi di dune e ad aree a sedimentazione fluviale effimera (wadi). In figura \u00e8 riportato l'esempio del campo petrolifero di Hyde (Mare del Nord meridionale). Nel modello deposizionale del giacimento i sedimenti eolici sono stati interpretati come depositi di duna di tipo semilunato semplice(per la forte unimodalit\u00e0 dell'orientamento delle lamine verso ovest)."}
{"id": "38959", "revid": "6923", "url": "https://it.wikipedia.org/wiki?curid=38959", "title": "Ohm", "text": "L'ohm (simbolo \u03a9) \u00e8 l'unit\u00e0 di misura della resistenza elettrica nel Sistema Internazionale.\nIl suo nome deriva da quello del fisico tedesco Georg Simon Ohm scopritore dell'omonima legge di Ohm.\nL'ohm \u00e8 l'unit\u00e0 di misura anche dell'impedenza e della reattanza.\nDefinizione.\nUn resistore ha resistenza pari ad 1 ohm quando una differenza di potenziale di 1 volt ai suoi capi pari genera una corrente di intensit\u00e0 pari ad un ampere.\nDimensionalmente si ha: formula_1.\nSimbolo.\nIl simbolo \u03a9 fu scelto in virt\u00f9 della similitudine tra \"ohm\" e il nome della lettera omega.\nUnicode prevede un codice dedicato per l'ohm (U+2126), distinto dalla lettera greca omega maiuscola (U+03A9); i due codici sono per\u00f2 considerati equivalenti, ed \u00e8 preferito l'uso della lettera greca."}
{"id": "38960", "revid": "1632387", "url": "https://it.wikipedia.org/wiki?curid=38960", "title": "Filippo II di Macedonia", "text": "\u00c8 conosciuto anche per aver conquistato militarmente la Grecia nel 338 a.C., con la vittoria nella battaglia di Cheronea.\nBiografia.\nGiovent\u00f9.\nFilippo nacque a Pella, capitale dello stato macedone, nel 382 a.C., figlio minore di re Aminta III e della regina Euridice. Durante la sua giovent\u00f9 i re Alessandro II e Perdicca III fallirono nel loro tentativo di sedare le rivolte degli stati vassalli della Macedonia e non riuscirono a fermare del tutto le invasioni degli Illiri provenienti da nord-est. Della sua infanzia nulla \u00e8 noto, salvo il fatto che il parto fu assai difficile e che, non potendo svezzarlo la madre Euridice, fu affidato ad una balia.\nOstaggio.\nAlla morte di Aminta nel 370, gli era succeduto sul trono il fratello Alessandro II. Durante il regno di Alessandro, Filippo visse per un periodo come ostaggio degli Illiri, a seguito di un trattato che prevedeva uno scambio di ostaggi temporaneo. Successivamente, fu fatto ostaggio dai Tebani: questo periodo della sua giovinezza fu il pi\u00f9 importante nella sua educazione.\nTuttavia tale vicenda \u00e8 controversa e diversamente testimoniata da varie fonti: \nEsilio a Tebe (368-365 a.C.).\nA Tebe Filippo visse per tre anni, riuscendo ad apprendere quanto pi\u00f9 gli interessava: la lingua, i costumi, la politica e, soprattutto, le tattiche militari. Secondo alcuni autori, tra questi Diodoro, Filippo fugg\u00ec in Macedonia nel 360/359 a.C., quando Perdicca III mor\u00ec in battaglia contro gli Illiri; Speusippo, al contrario, afferma che Platone, con la mediazione di Eufraneo di Oreo, aveva convinto Perdicca III ad investire il fratello minore del governo di Elimea, un principato in Macedonia.\nGiunto ad Elimea, Filippo dovette reprimere la rivolta di un certo Derda che, schierato contro Perdicca, si era proclamato re: Filippo addestr\u00f2 un esercito di mille uomini, sconfisse Derda in battaglia e conquist\u00f2 la regione.\nReggente per conto di Aminta IV.\nAlla morte di Perdicca durante una campagna contro gli Illiri, nel 360, Filippo prese il potere come tutore del nipote Aminta IV, ancora minorenne, in una situazione estremamente precaria, poich\u00e9 dovette fronteggiare tre pretendenti al trono: Pausania, Archelao (figlio di Aminta III) e Argeo (da non confondere con i re macedoni omonimi).\nOltre a problemi politici interni, gli Illiri, galvanizzati dalla morte di Perdicca, si preparavano all'assalto finale, allo stesso tempo, i Peoni continuavano a saccheggiare le province settentrionali, Atene e Tebe intrigavano per conquistare le citt\u00e0 costiere, tra tutte Anfipoli, appoggiandosi all'usurpatore ribelle Argeo, infine il re dei Traci Berisade appoggiava la presa del potere di Pausania.\nAscesa al trono (359 a.C.) e prime opere.\nAppena salito al potere avvi\u00f2 una profonda riorganizzazione dell'esercito e dello stato; a lui \u00e8 dovuta tra l'altro la famosa falange macedone, punta di diamante del suo esercito. Nel frattempo si liber\u00f2 dei nemici alle frontiere della Macedonia e dei pretendenti:\nLa sua politica lo spinse a segregare gli esuli e i prigionieri di guerra a Crenide, citt\u00e0 dei Tasii, nel nord dell'Egeo, che fu rinominata dallo stesso sovrano: Filippi. Nel 357 a.C. che Filippo spos\u00f2 Olimpiade, figlia del defunto re dei Molossi Neottolemo I, conciliandosi allo stesso tempo con questo popolo.\nGuerra in Tessaglia (357 a.C.).\nIl re fu coinvolto negli affari di Tessaglia dalla richiesta di soccorsi dagli Alevadi (\"partito\" oligarchico) per fronteggiare Tebe, la moglie del tiranno Alessandro di Fere.\nPoco dopo (nel 355/4 a.C.), durante l'assedio di Metone (in Pieria), Filippo fu ferito all'occhio e perse la capacit\u00e0 di vedere da questo. Gli Alevadi lo richiamarono ed egli scacci\u00f2 il nuovo tiranno di Fere, Licofrone; ma l'esercito inviatogli in aiuto dagli alleati Focesi, attacc\u00f2 il sovrano di sorpresa e l'eccidio dei macedoni caus\u00f2 la defezione delle unit\u00e0 rimanenti. Ma Filippo non si scoraggi\u00f2, arruol\u00f2 in Tessaglia circa ventimila unit\u00e0 e sconfisse definitivamente Onomarco, comandante dei Focesi, oltre che ad assicurarsi il dominio della regione.\nCome segno di minaccia e provocazione verso la Grecia, il re allest\u00ec un esercito per passare le Termopili, ma fu fermato e costretto alla ritirata in prossimit\u00e0 del passo.\nGuerra contro Olinto (349-348 a.C.).\nAtene era nel frattempo entrata in guerra (357 a.C.). Filippo sfrutt\u00f2 abilmente questa situazione, e, alla richiesta della restituzione di Anfipoli da parte della stessa Atene, egli acconsent\u00ec, ma volle in cambio ottenere la supremazia su Pidna: le clausole non piacquero e la guerra fu inevitabile. Il sovrano strinse un accordo con Olinto, per mezzo del quale permise alla citt\u00e0 di unirsi a Potidea. Coperte ormai le spalle, si diresse a nord di Anfipoli, per conquistare le miniere auree del monte Pangeo, gli introiti derivati ammontarono a pi\u00f9 di mille talenti.\nCinque anni pi\u00f9 tardi, Filippo dichiar\u00f2 guerra alla Lega Calcidica (e a Olinto in particolare, visto che ne era a capo) perch\u00e9 essa aveva favorito e dato sostegno a un pretendente al trono, che minacciava la stabilit\u00e0 del potere reale. Atene si accorse tardi della pericolosit\u00e0 rappresentata da questa dichiarazione di guerra, ma non fece niente di serio per impedire l'avanzata del re (mand\u00f2 solo tre spedizioni contro la polis, una delle quali arriv\u00f2 persino dopo la sua caduta). Olinto si arrese nel 348 a.C. e fu, infine, rasa al suolo nel 343 a.C..\nL'occasione sarebbe stata proficua se Filippo avesse agito s\u00f9bito guidando il suo esercito alle porte della Grecia, ma, memore delle sconfitta delle Termopili (che in realt\u00e0 non fu un vero e proprio tentativo di invasione), prefer\u00ec aspettare e vagliare accuratamente le occasioni future.\nGuerra sacra (356-346 a.C.).\nIntervenne successivamente nella Terza guerra sacra, scoppiata nel 356 tra le citt\u00e0 greche, che si concluse con la pace di Filocrate nel 346, con la quale la Macedonia acquis\u00ec una posizione di forza in Grecia. Infatti, Filippo II acquis\u00ec due voti all'interno dell'Anfizionia delfica (guadagnandosi anche il predominio), sottraendoli ai Focesi, sconfitti nella guerra sacra.\nIn Grecia.\nNel 343 concluse un trattato di alleanza con la Persia, con il quale questa rinunci\u00f2 ad interferire nei territori europei. Sotto la guida di Demostene, la citt\u00e0 di Atene, a cui si aggiunse poi Tebe, si ribell\u00f2 all'egemonia macedone, ma Ateniesi e Tebani furono sconfitti nella battaglia di Cheronea nel 338.\nFilippo si fece quindi promotore della costituzione della Lega di Corinto che riun\u00ec le citt\u00e0 greche, tranne Sparta. La lega si alle\u00f2 con la Macedonia e Filippo venne nominato comandante supremo del suo esercito. Con un pretesto, nel 336 un primo corpo di spedizione venne inviato in Asia Minore, sotto la guida dei generali Parmenione ed Attalo, con lo scopo di preparare il terreno per la lotta contro la Persia.\nMorte.\nFilippo aveva recentemente divorziato dalla terza moglie Olimpiade, madre del figlio Alessandro, con cui per questo motivo venne a contrasto.\nA Ege, l'antica capitale, durante il banchetto per le nozze della figlia Cleopatra con il fratello di Olimpiade, Alessandro I (voluto per la riappacificazione con il figlio), Filippo fu assassinato da un ufficiale delle proprie guardie del corpo, Pausania di Orestide che, secondo le indagini portate avanti da Aristotele, aveva ucciso Filippo poich\u00e9 era coinvolto in un'intricata serie di amori. Secondo Aristotele l'assassinio fu ordinato da un potente santuario greco che vedeva male l'influenza di Filippo sui santuari.\nIl figlio Alessandro Magno cur\u00f2 le esequie e seppell\u00ec il padre presso la capitale, in una tomba a tholos sotterranea, con un ricco corredo funebre. La tomba reale di Filippo II \u00e8 rimasta inviolata fino alla sua scoperta in epoca moderna. Quando Alessandro sal\u00ec al trono realizz\u00f2 l'invasione e la conquista della Persia che Filippo aveva pianificato.\nFigli.\nDa notare che, nell'ambito della successione a Filippo II e delle lotte di potere fra i Diadochi, tutti costoro perirono di morte violenta: fa eccezione proprio Alessandro, probabilmente morto di febbri malariche o tifoidee anche se non mancano congetture di avvelenamento.\nNel 339 Filippo si spos\u00f2 con la principessa Meda, figlia di Kothel\u00e0s re dei Geti: ovviamente un'alleanza politica. Non risultano figli da questo matrimonio.\nInfine i contemporanei del re consideravano suo figlio anche Tolomeo (nato intorno al 367), collaboratore e intimo amico di Alessandro nonch\u00e9 futuro iniziatore (305) della monarchia d'Egitto con il nome di Tolomeo I Sotere. Sua madre, Arsinoe di Macedonia, era stata infatti concubina del giovanissimo Filippo; era stata poi data in sposa al nobile macedone Lago, secondo la pubblica voce gi\u00e0 incinta di Tolomeo. Il sovrano mor\u00ec anche lui di morte naturale, in tarda et\u00e0 (283)."}
{"id": "38965", "revid": "124787696", "url": "https://it.wikipedia.org/wiki?curid=38965", "title": "Scena di Canterbury", "text": "La cosiddetta \"scena di Canterbury\" (in inglese \"Canterbury scene\" o \"Canterbury sound\") fu una corrente del rock progressivo sviluppata da alcuni gruppi musicali dei tardi anni sessanta e dei primi settanta legati alla citt\u00e0 di Canterbury, nel Kent, in Inghilterra. Questo sottogenere include opere e artisti piuttosto eterogenei, ma legati dal tentativo di contaminare un insieme di generi che comprendevano il rock psichedelico, il jazz, la musica d'avanguardia e la musica elettronica, facendo uso di testi con forti connotazioni surreali. Fra le band e i musicisti pi\u00f9 influenti di questa corrente si possono citare i Soft Machine di Robert Wyatt (e i lavori da solista di quest'ultimo), i Gong dell'australiano Daevid Allen, i Caravan, gli Henry Cow, Hugh Hopper e Kevin Ayers.\nBreve storia.\nI Wilde Flowers e il Daevid Allen Trio.\nLe origini della scena di Canterbury si possono far risalire alla met\u00e0 degli anni cinquanta, quando un gruppo di studenti della scuola elementare Simon Langton di Canterbury fanno conoscenza. Di questo gruppo fanno parte tra gli altri i due fratelli Hugh e Brian Hopper, Robert Wyatt, Dave Sinclair e Mike Ratledge Negli anni successivi la loro amicizia \u00e8 cementata dal comune interesse per la musica, e passano i pomeriggi in casa di Robert Wyatt ad ascoltare jazz e a strimpellare brani famosi.\nNel 1960 il chitarrista australiano Daevid Allen affitta una stanza nella casa di Wyatt. Il suo stile di vita anticonformista e la sua passione per il jazz colpiscono favorevolmente i ragazzi, ed eserciteranno una grande influenza sulla loro formazione musicale.\nVerso la fine del 1962, sempre in casa Wyatt, iniziano le prime registrazioni di quello che \u00e8 il primo nucleo del gruppo, vi partecipano i due Hopper, Brian alla chitarra e al sax, Hugh al basso, Wyatt alla batteria e Ratledge al piano. Nelle registrazioni che seguono cominciano a suonare altri musicisti.\nAllen, che nel frattempo si era trasferito a Londra, invita Wyatt nel 1963 a raggiungerlo, dopo un po' si unisce a loro Hugh Hopper ed insieme formano il Daevid Allen Trio, che si esibisce in alcune date in Inghilterra alternando brani di free-jazz alla lettura di poesie beat. Ai concerti del trio si unisce a volte Ratledge in qualit\u00e0 di ospite, come nella data del giugno 1963 al Marquee Club di Londra, la cui registrazione verr\u00e0 pubblicata nel 1993 dalla etichetta Voiceprint Records con il titolo \"Live 1963\". La mancanza di ingaggi fa perdere fiducia al gruppo che si scioglie dopo poche settimane.\nL'irrequieto Daevid si trasferisce a Dei\u00e0 nell'isola di Maiorca, dove da anni soggiorna una comunit\u00e0 di artisti della Beat Generation, e dove spesso soggiorneranno anche molti dei musicisti di Canterbury, tanto che pu\u00f2 essere considerata la culla dei Gong e dei Soft Machine. Qui viene raggiunto da Wyatt ed Ayers con i quali passa una densa estate ricca di serate musicali. Nello stesso periodo Hugh, il fratello Brian ed il quindicenne Richard Sinclair formano ufficialmente i Wild Flowers, che col rientro di Wyatt ed Ayers assumono il nome Wilde Flowers in omaggio allo scrittore irlandese Oscar Wilde.\nLe registrazioni dei Wilde si fanno sempre pi\u00f9 frequenti e coinvolgono sempre pi\u00f9 musicisti, saranno attivi fino al 1969, e l'unico loro album che vedr\u00e0 la luce sar\u00e0 pubblicato solo nel 1993 con il titolo \"The Wilde Flowers\". Con l'uscita di Ayers, cui fa seguito quella di Wyatt, che vanno a formare i Soft Machine nel 1966, i Wilde Flowers saranno egemonizzati dai membri che invece usciranno nel 1968 per formare i Caravan.\nI Soft Machine.\nNel 1966 Kevin Ayers e Daevid Allen sono a Dei\u00e0 dove convincono un ricco americano a finanziare un nuovo gruppo, tornano a Canterbury e trascinano Robert Wyatt e Mike Ratledge nella nuova avventura, nascono cos\u00ec nel maggio del 1966 i \"Mister Head\" che in agosto prendono il nome Soft Machine, il gruppo probabilmente pi\u00f9 influente della scena di Canterbury. In seguito entra nella band anche Hugh Hopper, all'inizio solo come road manager, partecipando per\u00f2 anche alle prove e componendo dei brani, per poi diventarne il bassista quando Ayers se ne andr\u00e0 dopo la pubblicazione del primo album, rimanendo fino al 1973.\nL'incontro con il produttore Giorgio Gomelsky, un personaggio che sar\u00e0 fondamentale anche per la carriera dei Gong, permette ai Soft di registrare dei demo che verranno pubblicati solo nel 1972 con il titolo \"Faces And Places Vol.7\" (in altre edizioni \"At the Beginning\" e \"Jet-Propelled Photographs\"), in quello che avrebbe potuto essere il loro primo Lp. Diventano in breve una \"cult band\" della scena psichedelica londinese e Gomelsky finanzia la tourn\u00e9e estiva francese che ottiene un successo clamoroso.\nAl rientro da questo tour a Daevid Allen non viene concesso il visto di rientro in Inghilterra per irregolarit\u00e0 dei documenti, deve cos\u00ec lasciare la band e tornare in Francia dove da l\u00ec a poco fonder\u00e0 i Gong.\nI lavori successivi dei Soft Machine rappresentano una miscela inedita di rock psichedelico e fusion; il terzo album, \"Third\", \u00e8 considerato il loro capolavoro e il brano \"Moon in June\" si pu\u00f2 considerare uno dei pezzi pi\u00f9 rappresentativi della storia del rock progressivo nel suo insieme.\nCon l'arrivo del sax contralto di Elton Dean e degli altri strumenti a fiato presenti in \"Third\", i Soft Machine iniziano una parabola che li porta sempre pi\u00f9 lontani dal rock in senso stretto e sempre pi\u00f9 indirizzati ad un \"free jazz\" impeccabile quanto algido. Dopo la pubblicazione del quarto album, \"Fourth\", e l'uscita di Wyatt nel 1971, la band comincia un lento declino fino allo scioglimento che avviene nel 1984.\nMatching Mole e lavori solisti di Wyatt.\nInsoddisfatto dell'evoluzione musicale dei Soft e bisognoso di esprimere compiutamente il suo talento, Wyatt inizia la carriera solista con \"The End of an Ear\" nel 1970, per poi lasciare definitivamente la band. Nel 1971 fonda i Matching Mole, altro gruppo che contribuisce in modo sostanziale alla storia della scena di Canterbury, pur pubblicando due soli album, entrambi nel 1972 (\"Matching Mole\" e \"Little Red Record\"), per poi sciogliersi subito dopo.\nMentre si inizia a discutere della rifondazione del gruppo con l'ingresso del trombettista Mongezi Feza, Wyatt \u00e8 vittima nel 1973 di un pauroso incidente che lo costringe sulla sedia a rotelle e abbandona il progetto. Torna quindi a dedicarsi alla sua carriera solista con un altro album considerato uno dei capolavori del genere, \"Rock Bottom\" del 1974, ed il bizzarro quanto divertente \"Ruth Is Stranger Than Richard\" del 1975.\nDopo essersi iscritto al Partito Comunista di Gran Bretagna, nel corso degli anni ottanta Robert pubblica lavori caratterizzati da un forte impegno sociale, per tornare alle atmosfere del pop solo nel 1997, con l'uscita dell'album \"Shleep\". Oltre ad aver sfornato una serie di album di grande livello, Wyatt si \u00e0 distinto anche con le sue partecipazioni nei dischi di grandi musicisti. Nel 2010 \u00e0 uscito \"...For the Ghosts Within\", album che spazia tra le atmosfere del pop e quelle del jazz.\nI Caravan.\nIntanto l'avventura Wilde Flowers nel 1968 volgeva al termine, e quattro dei suoi componenti lasciano la band per formare i Caravan, un gruppo che inaugura il troncone del rock melodico della scena di Canterbury, pur non disdegnando le contaminazioni della psichedelia e della fusion. Influenzeranno diversi altri gruppi di questo genere musicale, tra tutti i Camel e i Mirage.\nTra i membri fondatori i due cugini Dave e Richard Sinclair, che in seguito lasceranno il gruppo e collaboreranno con altre band di Canterbury.\nIl gruppo ha suonato ad intermittenza negli anni successivi, in particolare vi \u00e8 stata un'interruzione durata dal 2005 al 2010 a causa dei problemi di salute del batterista, il membro originale Richard Coughlan, che \u00e8 stato rimpiazzato ed i Caravan hanno ripreso ad esibirsi. Nel 2018 hanno organizzato un tour per celebrare i 50 anni dalla fondazione.\nAltri gruppi di Canterbury.\nTra le altre band della stessa epoca vanno citati gli Henry Cow di Fred Frith e gli Hatfield and the North di Richard Sinclair. Questi ultimi, noti da un certo momento in poi col nome di National Health, furono quelli pi\u00f9 direttamente legati alla tradizione dei Soft Machine ed hanno all'attivo collaborazioni sia di Wyatt che di Phil Miller dei Matching Mole. Il loro album \"The Rotters' Club\" (1975) viene da alcuni considerato uno dei capolavori del genere.\nI Gong.\nUn'appendice della \"Scena di Canterbury\" \u00e8 costituita dalla nascita del gruppo anglo-francese dei Gong nel 1969.\nLa loro storia ha origine da una visione che Daevid Allen ebbe durante la luna piena nella pasqua del 1966, ed \u00e8 a partire da questa visione che comincia ad elaborare tutta la filosofia e la mitologia Gong.\nIl loro \"leader\", Daevid Allen, era stato il primo chitarrista e fondatore dei neonati Soft Machine ma, respinto alla frontiera dalle autorit\u00e0 britanniche, si trasferisce in Francia, dove costituisce nel 1967 il primo nucleo dei Gong con la sua nuova compagna Gilli Smyth ed il sassofonista francese Didier Malherbe. Attorno ai tre si former\u00e0 una vastissima cerchia di musicisti che ritroveremo anche in altre band di Canterbury, fra gli altri il chitarrista Steve Hillage, autore anche di una carriera solista di rilievo, ed il batterista Pip Pyle, che far\u00e0 poi parte degli Hatfield and the North.\nI Gong si impongono con una musica pirotecnica, dove la sperimentazione e la psichedelia si fondono con spassosi testi anarchici e dissacranti, una specie di dadaismo musicale che non aveva simili in Europa. Nonostante il gruppo nasca e sia attivo soprattutto in Francia, i Gong e i gruppi da essi derivati sono considerati parte della scena di Canterbury per la continuit\u00e0 artistica che esiste fra i loro lavori e quelli dei gruppi dell'area dei Soft Machine. La band \u00e8 tuttora attiva dopo diversi scioglimenti e altrettante reunion e dopo la morte dei fondatori Allen, nel 2015, e Smyth nel 2016.\nLista di gruppi, etichette e musicisti della scena di Canterbury.\nLa prima band di Canterbury:\nLe cinque band principali di Canterbury:\nAltri gruppi:"}
{"id": "38969", "revid": "1446238", "url": "https://it.wikipedia.org/wiki?curid=38969", "title": "Targhe d'immatricolazione della Bielorussia", "text": "Le targhe d'immatricolazione della Bielorussia vengono utilizzate per identificare i veicoli immatricolati nel Paese dell'Europa Orientale.\nSistema in uso.\nLe attuali targhe automobilistiche della Bielorussia hanno generalmente scritte nere su fondo bianco. In quelle ordinarie sulla sinistra si trovano in alto la bandiera bielorussa e in basso la sigla internazionale BY (che sta per \"Byelorussia\" in inglese) di colore verde dal 2020, nero fino a tutto il 2019. I caratteri usati sono quelli comuni all'alfabeto cirillico e all'alfabeto latino: A, B, C, E, H, I, K, M, O, P, T e X.Da maggio del 2004 le targhe standard (520 \u00d7 110 mm) sono composte da un numero di quattro cifre, due lettere, un trattino ed un'altra cifra che rappresenta la regione; nelle targhe su doppia linea per gli autoveicoli (280 \u00d7 200 mm) la numerazione \u00e8 posizionata sulla riga superiore e la seconda lettera seriale \u00e8 sempre una O, es.: AO, BO ecc. &lt;br&gt;La serie avanza in progressione da 0001 AA, anche se quella terminante con MI-7 \u00e8 riservata alle vetture di autorit\u00e0 e funzionari governativi. &lt;br&gt;Previo pagamento di una sovrattassa, sono disponibili targhe personalizzate consistenti in numerazioni basse o combinazioni alfanumeriche singolari, che possono essere distribuite su unica o doppia linea; anch'esse per\u00f2 devono riportare a destra la cifra identificativa della regione. &lt;br&gt;Nei veicoli commerciali le due lettere precedono il numero di quattro cifre nel formato standard, in quello su due righe la numerazione si trova nella linea inferiore. &lt;br&gt;\u00c8 possibile avere targhe su due righe di formato americano, di dimensioni 300 \u00d7 150 mm circa, da apporre sulle vetture con il vano targa posteriore di lunghezza ridotta. Anche alcuni rimorchi, i motocicli (il cui formato misura 240 \u00d7 135 mm) e gli altri motoveicoli hanno targhe su doppia linea, con bandiera nazionale e lettere \"BY\" in basso a sinistra. \nRimorchi.\nLa combinazione delle targhe dei rimorchi su un'unica linea consiste in una lettera, un numero di quattro cifre ed una seconda lettera che precede trattino e cifra corrispondente alla regione.\nMacchine agricole e da costruzione.\nI veicoli agricoli (compresi i loro rimorchi) e le macchine edili hanno targhe su doppia linea, prive della bandiera nazionale e della sigla \"BY\" a sinistra, con scritte nere su fondo bianco riflettente. Sulla riga superiore sono posizionate due lettere che identificavano la regione o citt\u00e0 secondo il sistema utilizzato dal 1992 al 2004 (vd. \"infra\"), seguite da un trattino e dall'attuale codice numerico indicante l'area di immatricolazione; sulla riga inferiore si trova la numerazione progressiva a quattro cifre. &lt;br&gt;Sono documentate targhe che recano come prima lettera una I non corrispondente ad alcuna regione o citt\u00e0; dal momento che le combinazioni IA-IB-IC-IE-IK-IP-IT sono associate a tutti i codici numerici da \"1\" a \"7\", si deduce che esse vengano emesse nell'intero territorio nazionale con il sistema di registrazione in uso dal 2004.\nCiclomotori e scooter.\nAnche i targhini dei ciclomotori e degli scooter, che misurano 130 \u00d7 80 mm, sono sprovvisti della bandiera nazionale e delle lettere \"BY\" a sinistra. Il blocco alfanumerico consiste in due numeri di due cifre separati da un trattino che sormontano due lettere dell'alfabeto cirillico identificative dell'area di immatricolazione secondo il sistema sovietico (i codici della serie pi\u00f9 recente erano stati introdotti nel 1989); esse sono anteposte ad una terza lettera seriale.\nVeicoli elettrici.\nPer effetto della nuova norma n.70 del 12 dicembre 2019, approvata con delibera del Comitato di Stato per la standardizzazione della Repubblica di Bielorussia, i veicoli elettrici o azionati da un motore elettrico dal 1\u00ba luglio 2020 utilizzano targhe con bordo e caratteri verdi su fondo bianco. La serie \u00e8 simile a quella standard: nei veicoli privati inizia con la lettera E seguita da un numero a tre cifre, due lettere seriali, un trattino e la cifra identificativa della regione; nei veicoli commerciali la \"E\" \u00e8 preceduta da due lettere sequenziali e seguita da tre cifre, un trattino e il codice numerico della regione. La sigla internazionale \"BY\" in basso a sinistra \u00e8 rimasta nera nonostante il cambiamento apportato nel 2020 alle targhe standard. &lt;br&gt;Rappresentazione schematica di una targa (su un'unica linea) di un autoveicolo elettrico privato immatricolato a Minsk: \nTarghe di transito.\nLe targhe temporanee di transito a partire dal 1996 si distinguevano da quelle ordinarie per una banda rossa verticale tra le lettere e le quattro cifre sulla quale era impressa una T (iniziale di \u0442\u0440\u0430\u043d\u0437i\u0442, in bielorusso \"transito\") di colore nero con all'interno undici lettere BY bianche. &lt;br&gt;Dalla met\u00e0 del 2010 la banda non era pi\u00f9 rossa ma bianca e la \"T\" nera, pur mantenendo al suo interno le lettere BY ripetute undici volte, aveva il braccio verticale pi\u00f9 corto, sotto il quale la sigla internazionale \"BY\" bianca, di dimensioni ridotte, era scritta dentro un rettangolo nero. &lt;br&gt;Nel 2016 \u00e8 stato introdotto un nuovo modello di targa per immatricolazioni provvisorie: esso \u00e8 sprovvisto del codice numerico della regione e presenta al centro, tra due lettere seriali e un numero progressivo di quattro cifre, una banda verde sulla quale sono impresse le lettere nere BP, che stanno per \"Belarus Provisional (plate)\", con all'interno dei punti bianchi.\nTarghe della Polizia e ministeriali.\nLe targhe d'immatricolazione diplomatiche e della Polizia sono rosse, quelli degli automezzi in dotazione all'Esercito, dipendenti dal Ministero della Difesa, sono invece bianche con testo nero (erano nere con scritte bianche nel sistema precedente) come quelle normali e dal 2007 si contraddistinguono per la cifra 0 a destra al posto di quella identificativa della regione.Nei veicoli della Polizia l'area di immatricolazione \u00e8 indicata, anzich\u00e9 da una cifra, da due lettere dell'alfabeto cirillico \nMinistero della Difesa, Truppe Interne e di Frontiera.\nI veicoli di propriet\u00e0 statale del Ministero della Difesa nonch\u00e9 delle Truppe Interne e del Comitato di Frontiera nazionale presentano tutti uno 0 dopo la numerazione a quattro cifre, es.: codice_1. I veicoli privati del ministero e dei Corpi sopra specificati hanno lo zero dopo le due lettere, es.: codice_2. Per i rimorchi militari il blocco alfanumerico \u00e8 del tipo: codice_3.\nSistema e formati utilizzati dal 1992 al 2004.\nDal 1\u00ba luglio 1992 a maggio del 2004 i numeri ed il bordo della targa erano rossi. La targa era costituita da quattro cifre, uno stemma rotondo e due (fino al 29 febbraio 2000) o tre (dal 1\u00ba marzo 2000 a fine aprile del 2004) lettere indicanti la regione.Dal 1992 a tutto il 1995 tra le cifre e le lettere era posizionato lo stemma nazionale della Pahonia, peraltro non presente nelle targhe speciali n\u00e9 in quelle su doppia linea dei veicoli commerciali. Nel 1996 l'emblema venne sostituito da un sigillo nel quale era impressa, al centro e in orizzontale, la scritta \"BELARUS\" di colore rosso.In Bielorussia sono ancora valide le targhe dell'Unione Sovietica, apposte su autoveicoli e motoveicoli immatricolati tra il 1980 e il 30/06/1992.\nLe zone di immatricolazione corrispondenti alle sigle delle targhe rosse emesse fino al 30/04/2004 sono le seguenti (x = lettera variabile):\nTarghe speciali.\nCodici speciali terminati.\na) nel 1996:\nb) nel 2004:\nc) nel 2007:\nc) nel 2009:\nd) presumibilmente negli ultimi mesi del 2019:"}
{"id": "38974", "revid": "938", "url": "https://it.wikipedia.org/wiki?curid=38974", "title": "El gran Carlemany", "text": "El gran Carlemany (\"Il grande Carlo Magno\" in catalano) \u00e8 l'inno nazionale di Andorra. \u00c8 stato scritto in catalano da Juan Benlloch y Viv\u00f3 (1864-1926) e composto da Enric Marfany Bons (1871-1942). \u00c8 stato adottato come inno ufficiale nel 1914 dal Conseil General, in maniera definitiva il 2 aprile 1917.\nDescrizione.\nL'inno \u00e8 una pomposa marcia, il cui tema ricorda abbastanza l'inno francese, mentre il suo trio centrale ricorda l'inno spagnolo, come se il compositore avesse voluto fare un omaggio alle due nazioni confinanti."}
{"id": "38977", "revid": "144796", "url": "https://it.wikipedia.org/wiki?curid=38977", "title": "Rabano Mauro", "text": "Biografia.\nRabano nacque a Magonza intorno al 780 da una nobile famiglia franca. Ancora bambino fu affidato come \"puer oblatus\" al monastero benedettino di Fulda, in cui in seguito divenne monaco; poco dopo la sua consacrazione a diacono (intorno all'802) venne mandato dall'abate Ratgero con il confratello Attone a Tours, presso Alcuino, per completare la propria istruzione. Fu proprio Alcuino, come segno della stima che nutriva per il proprio allievo, ad attribuire a Rabano il soprannome \"Maurus\", alludendo al discepolo prediletto di san Benedetto. Dopo circa un anno Rabano rientr\u00f2 a Fulda e fu incaricato di insegnare nella scuola dell'abbazia (sarebbero stati suoi allievi tra gli altri Valafrido Strabone, Rodolfo di Fulda, Lupo di Ferri\u00e8res, Otfrido di Weissenburg e Gotescalco d'Orbais); nell'814 fu ordinato prete e nell'822 succedette a Eigil nel ruolo di abate. Sotto la guida di Rabano vennero incentivate l'attivit\u00e0 dello \"scriptorium\" e l'efficienza della scuola di Fulda e conobbe un notevole ampliamento anche la biblioteca, che sarebbe diventata celebre per la ricchezza del suo patrimonio librario.\nGran parte dell'abbaziato di Rabano si svolse in un periodo di grande instabilit\u00e0 politica, e gli scontri tra i tre figli di Ludovico il Pio lo videro mantenersi fedele a Lotario, rappresentante dell'autorit\u00e0 costituita e dell'ideale dell'unit\u00e0 dell'Impero; anche a causa di queste implicazioni politiche, in seguito alla sconfitta di Lotario nella battaglia di Fontenoy-en-Puisaye (841) nell'842 Rabano depose la carica di abate e si ritir\u00f2 al monastero di Petersberg (nei pressi di Fulda). L\u00ec si dedic\u00f2 per alcuni anni esclusivamente alla meditazione e allo studio, fin quando nell'847, dopo essersi riconciliato con Ludovico il Germanico, venne da lui nominato arcivescovo di Magonza; come arcivescovo, Rabano svolse un'intensa attivit\u00e0 pastorale, che incluse (negli anni 847, 848 e 852) la convocazione di tre sinodi.\nCulto.\nRabano mor\u00ec il 4 febbraio 856 e fu venerato come santo o beato a Magonza, Fulda, Limburgo e Breslavia; delle sue spoglie, deposte originariamente nel monastero di Sant'Albano presso Magonza, si sono perse le tracce dall'epoca della Riforma.\nLa recente edizione del Martirologio Romano lo registra al 4 febbraio come santo: \"A Magonza nella Franconia in Germania, san Rab\u00e1no, detto Mauro, vescovo, che, da monaco di Fulda eletto alla sede di Magonza, prelato di provata dottrina, di ricca eloquenza e accetto a Dio, nulla trascur\u00f2 di quanto potesse fare a gloria di Dio\".\nOpere.\nNonostante la natura prevalentemente compilatoria delle sue opere possa dare l'impressione di mancanza di originalit\u00e0, accanto alla ripresa delle fonti si pu\u00f2 individuare negli scritti di Rabano una rielaborazione ragionata dei propri modelli, volta a ordinare e chiarificare quanto tramandato dagli autori precedenti; quest'incessante attivit\u00e0 di scrittore con intenti didattici e pastorali e la sua grande autorit\u00e0 tra gli intellettuali del tempo hanno fatto s\u00ec che sia stato tradizionalmente attribuito a Rabano il titolo di \"Praeceptor Germaniae\".\nIl \"De rerum naturis\".\nUna delle opere pi\u00f9 significative di Rabano \u00e8 l'ampia enciclopedia \"De rerum naturis\" (nota anche con il titolo \"De universo\", assegnatole nell\"'editio princeps\" comparsa a Strasburgo nel 1467), composta in ventidue libri tra l'842 e l'846 (durante il ritiro a Petersberg) e dedicata prima ad Aimone, vescovo di Halberstadt, e successivamente a Ludovico il Germanico. L'opera si configura come un rifacimento delle \"Etymologiae\" di Isidoro di Siviglia, che Rabano riscrive con pochi tagli e molte aggiunte tratte da passi della Bibbia o dei Padri: quando \u00e8 possibile, viene individuato per ogni lemma delle \"Etymologiae\" un corrispondente passo biblico e ne viene fornita l'interpretazione secondo la consueta prassi esegetica, mentre sono eliminate molte delle citazioni dai classici presenti in Isidoro e le voci che non avevano riscontro nella Bibbia. Di fatto, Rabano realizza una sorta di \"dizionario biblico\", in cui il testo di Isidoro \u00e8 lo spunto (cos\u00ec come i versetti biblici lo sono nei commentari) per iniziare una trattazione che mira a penetrare nel suo significato pi\u00f9 profondo il testo sacro, chiarendo il significato morale o tipologico che ogni termine assume nel contesto scritturale.\nIl \"De rerum naturis\" rende evidente la funzione che la Bibbia assume nel Medioevo e in particolare nell'epoca carolingia, ossia quella di essere la chiave per l'interpretazione di ogni aspetto del mondo. In base a questa logica, \u00e8 infatti possibile interpretare tramite la spiegazione della Scrittura tutta la realt\u00e0: il mondo \u00e8 simbolo e specchio dell'insegnamento divino, e si configura come un insieme di segni che Dio stesso, rivelandosi all'uomo come si era rivelato nella Bibbia, gli fornisce perch\u00e9 ne ricavi insegnamenti spirituali.\nAnche la struttura dell'opera si presenta come fortemente modificata rispetto a quella di Isidoro. I primi libri delle \"Etymologiae\" sono dedicati alle arti liberali, all'interno di un impianto epistemologico ancora tardoantico che le considera vie di accesso a un sapere che l'uomo pu\u00f2 conquistarsi con lo studio, mentre la Bibbia e le scienze ad essa collegate sono trattate all'interno dell'opera (libri VI-VIII). Rabano invece dedica i primi libri del \"De rerum naturis\" alla materia teologica pi\u00f9 stretta, e solo successivamente trovano spazio tutti gli altri argomenti, che ne derivano in subordine (dalla sfera spirituale si passa agli esseri creati e in particolare all'uomo, con le attivit\u00e0, scienze e arti che gli sono proprie). Anche l'impianto generale dell'opera sembra quindi sottolineare come la conoscenza non sia una conquista dell'uomo, ma un'elargizione di Dio.\nL'opera esegetica: i commentari.\nGran parte della produzione letteraria di Rabano \u00e8 costituita da commenti a numerosi libri biblici, alcuni dei quali non erano mai stati prima oggetto di trattazioni esegetiche complete: questi testi si inseriscono quindi in un implicito progetto volto a realizzare, colmando le lacune ancora presenti, un commento sistematico delle Sacre Scritture. \u00c8 probabile che i commentari siano stati preparati da Rabano durante il periodo di insegnamento a Fulda, ma la loro pubblicazione risale al periodo del suo abbaziato e agli anni successivi.\nI commentari di Rabano si qualificano come opere di carattere prevalentemente compilativo: egli stesso afferma di aver voluto riunire e ordinare in un'unica esposizione le esegesi attinenti a un dato libro (altrimenti sparse in molteplici testi) di diversi autori precedenti, al fine di agevolare lo studio del testo sacro grazie alla stesura di un commentario unico per ogni libro. Il lettore pu\u00f2 cos\u00ec disporre di un unico commento comprensivo di pi\u00f9 spiegazioni: esse sono spesso trascritte dalle fonti in modo letterale (e contrassegnate con la sigla del nome del relativo espositore), ma laddove la spiegazione a un determinato passo manchi o venga considerata insoddisfacente il testo viene integrato da Rabano stesso con osservazioni elaborate in prima persona (in questo caso la sigla inserita \u00e8 \"M\" per \"Maurus\").\nDalle epistole prefatorie che accompagnano i commentari si evince come essi siano legati a committenti e dedicatari illustri, spesso potenti ecclesiastici o membri della corte. Alcune delle epistole indirizzate ai regnanti sembrano evocare eventi contemporanei e lasciano intuire la posizione assunta da Rabano all'interno della gi\u00e0 ricordata difficile situazione politica del suo tempo; le epistole mostrano anche come egli intenda proporre i propri commentari, oltre che come mezzi per comprendere al meglio le Scritture, come strumenti utili agli uomini di potere per indirizzare, basandosi sugli \"exempla\" biblici, le proprie scelte di governo.\nL'opera esegetica di Rabano comprende commentari relativi ai seguenti libri:\nI. Commenti al Pentateuco: i cinque commenti ai libri del Pentateuco (\"Commento alla Genesi\", \"Commento all'Esodo\", \"Commento al Levitico\", \"Commento ai Numeri\", \"Commento al Deuteronomio\") vennero scritti da Rabano tra l'822 e l'828/829 su commissione di Freculfo, vescovo di Lisieux, a cui sono dedicati. Nelle epistole prefatorie Rabano afferma di aver composto i commentari come era stato richiesto da Freculfo stesso, ossia raccogliendo e ordinando le esposizioni esegetiche dei Padri che \u00e8 riuscito a reperire (le fonti principali sono le trattazioni dedicate a questi libri di Beda, Agostino, Girolamo, Isidoro, Alcuino e Paterio) e anteponendo sempre la spiegazione del senso letterale della Scrittura alla spiegazione del senso allegorico. Di quei passi per cui non ha potuto trovare spiegazioni esaurienti (soprattutto per i libri dei Numeri e del Deuteronomio, che non erano mai stati commentati prima in modo sistematico) ha invece inserito un'interpretazione elaborata da lui stesso. Di questo ciclo di commenti \u00e8 stata redatta anche una versione abbreviata, ad opera di Rabano stesso nel caso della Genesi e di Valafrido Strabone per quanto riguarda gli altri quattro libri.\nII. Commenti ai libri storici: i commentari ai libri storici sono datati agli anni tra l'828/829 e l'837/838. Essi comprendono il \"Commento a Giosu\u00e8\", dedicato a Federico vescovo di Utrecht, il \"Commento ai Giudici e a Ruth\" (i due commentari sono uniti in quanto il libro di Ruth \u00e8 considerato una prosecuzione della storia dei Giudici), dedicati a Umberto vescovo di W\u00fcrzburg, il \"Commento ai Re\", inizialmente dedicato a Ilduino di Saint-Denis e di nuovo offerto nell'832 a Ludovico il Pio, il \"Commento alle Cronache\", dedicato a Ludovico il Germanico, i \"Commenti a Giuditta e a Ester\", dedicati inizialmente a Giuditta di Baviera moglie di Ludovico il Pio e poi (solo il commento ad Ester) a Ermengarda moglie di Lotario, e il \"Commento ai Maccabei\", dedicato prima all'arcidiacono Gerold e successivamente a Ludovico il Germanico. Anche in questo caso i commentari sono composti tramite la raccolta ordinata delle esegesi di autori precedenti e l'aggiunta in alcuni casi (soprattutto per i commenti ai libri di Giuditta, Ester e Maccabei, mai oggetto prima di esegesi complete) di osservazioni che Rabano attribuisce a s\u00e9 stesso.\nIII. Commento ai Cantici biblici: i cantici commentati in quest'opera sono quelli previsti dalla liturgia per il mattutino, ossia quelli di Isaia, Ezechia, Anna, Mos\u00e8 (nell'Esodo), Abacuc, Mos\u00e8 (nel \"Deuteronomio\"), il cantico dei tre fanciulli, il cantico di Zaccaria, il \"Magnificat\" e la \"Benedictio Simeonis\". Come Rabano spiega nell'epistola dedicatoria (indirizzata a Ludovico il Germanico, che gli aveva commissionato l'opera durante un incontro avvenuto nell'843 a Rasdorf) il commentario \u00e8 stato composto tramite il recupero di proprie spiegazioni gi\u00e0 redatte precedentemente (molti cantici erano infatti gi\u00e0 stati spiegati all'interno dei commenti ai relativi libri), completate dalle nuove esposizioni riguardanti i cantici che non erano ancora stati trattati, ossia quelli inclusi nel libro di Isaia e il cantico di Abacuc.\nIV. Commenti ai libri sapienziali: il \"Commento alla Sapienza\" e il \"Commento all'Ecclesiastico\", scritti intorno all'840, sono entrambi dedicati all'arcivescovo di Magonza Autcario: Rabano spera - come afferma nell'epistola dedicatoria - che gli possano essere utili nella guida dei fedeli a lui affidati. Data la mancanza di una tradizione esegetica dedicata a questi due libri, in questi commentari le opere di autori precedenti vengono impiegate solo occasionalmente, mentre la maggior parte delle spiegazioni sono elaborate in prima persona da Rabano.\nV. Commenti ai Profeti: essi, composti tra l'838/839 e l'856, comprendono il \"Commento a Isaia\", privo di dedicatario e ultimo ad essere portato a termine, il \"Commento a Geremia\" e il \"Commento a Ezechiele\", entrambi dedicati a Lotario, e il \"Commento a Daniele\", dedicato a Ludovico il Germanico. Anche all'interno di questi commentari sono rintracciabili integrazioni esegetiche attribuite a Rabano che completano le opere di commentatori precedenti, limitate a un numero circoscritto di versetti: per tutti e quattro i libri la fonte principale \u00e8 l'esegesi di Girolamo (a cui si aggiungono per il libro di Ezechiele le omelie di Gregorio Magno).\nVI. Commenti al Nuovo Testamento: per quanto riguarda il Nuovo Testamento, Rabano scrive nell'821/822 (si tratta quindi della sua prima opera esegetica) un \"Commento al Vangelo di Matteo\", dedicato ad Aistolfo arcivescovo di Magonza, e negli ultimi anni a Fulda o durante il ritiro a Petersberg un \"Commento alle Epistole di Paolo\", dedicato prima all'allievo Lupo di Ferri\u00e8res (su richiesta del quale aveva composto l'opera) e successivamente a Samuele vescovo di Worms. Nell'epistola prefatoria del commento a Matteo, Rabano sottolinea la praticit\u00e0 del proprio commentario: esso riunisce in un unico codice le spiegazioni di diversi autori, e fornisce quindi un aiuto sia al lettore che abbia a disposizione pochi libri sia a chi abbia difficolt\u00e0 ad affrontare direttamente le esegesi dei Padri, spesso molto complesse. Anche l'epistola che dedica a Samuele di Worms il commento alle \"Epistole\" di Paolo mette in evidenza le finalit\u00e0 pratiche e didascaliche dell'opera di Rabano, che raccomanda tra l'altro di copiare con cura le sigle dei nomi dei vari esegeti citati e di leggerle nell'aula scolastica in cui il suo \"collectarium\" verr\u00e0 utilizzato, perch\u00e9 il pubblico possa attribuire ai rispettivi autori le diverse spiegazioni e giudicarle come crede.\nAltre opere.\nLa produzione poetica.\nLa prima opera letteraria di Rabano, secondo quanto dichiara egli stesso nel prologo, \u00e8 il \"Liber in honorem sanctae crucis\" (o \"De laudibus sanctae crucis\")\",\" composto intorno all'813 e comunque terminato prima della sua ordinazione a sacerdote (814). Scritto su richiesta di Attone, confratello di Rabano a Fulda, l'opera venne in seguito dedicata a diversi vescovi e papi e anche al sovrano Ludovico il Pio. La sezione principale dell'opera comprende 28 \"carmina figurata\" in esametri, ciascuno accompagnato da un testo in prosa di lunghezza variabile che ne contiene la spiegazione; un secondo libro raccoglie invece, dopo una prefazione, le trascrizioni in prosa dei testi poetici. I \"carmina figurata\" trattano, unendo parole e immagini, aspetti particolari dell'unico grande tema centrale, la lode della croce di Cristo: nell'ultimo carme l'autore esplicita l'invito alla preghiera alla croce raffigurandosi inginocchiato in adorazione ai suoi piedi.\nOltre a quelli inseriti nel \"Liber in honorem sanctae crucis\", Rabano scrisse altri \"Carmina\" (per la maggior parte in distici, solo qualche volta in esametri), il cui modello spesso riconoscibile \u00e8 Alcuino. I componimenti sono legati a diverse occasioni: alcuni carmi fungono da dedica delle sue opere, altri sono epitaffi, iscrizioni per la consacrazione di chiese e altari o versi che accompagnano la traslazione delle reliquie di un santo, e altri ancora hanno carattere epistolare, come la richiesta rivolta all'abate Ratgero di restituirgli i libri che gli aveva sequestrato (all'interno del clima di tensione creatosi nel monastero a causa del comportamento autoritario dell'abate, che avrebbe portato al suo allontanamento e alla nomina del successore Eigil).\nOpere didattiche.\nUn certo numero delle opere di Rabano rispondono a finalit\u00e0 didattiche, come dichiara egli stesso in diverse epistole dedicatorie.\nDedicato all'istruzione del clero \u00e8 il trattato in tre libri \"De institutione clericorum\", concluso nell'819 e dedicato all'arcivescovo di Magonza Aistolfo; l'opera si pu\u00f2 ricondurre all'esigenza, propria dell'epoca carolingia, di riforma della Chiesa, che mira a istruire un clero colto e a ricondurre i riti religiosi a correttezza e uniformit\u00e0. I primi due libri danno indicazioni sugli aspetti pi\u00f9 pratici della formazione del clero, legati alla celebrazione dei diversi riti e alla spiegazione dei sacramenti e delle preghiere delle ore canoniche; il terzo libro, la cui fonte principale \u00e8 il \"De doctrina Christiana\" di Agostino, riguarda pi\u00f9 strettamente la formazione culturale che deve essere propria degli ecclesiastici, indicando quali conoscenze \u00e8 opportuno che essi possiedano (l'uomo di Chiesa deve mirare innanzitutto alla comprensione profonda della Scrittura, a cui le arti liberali e tutte le altre discipline, pur fondamentali, sono subordinate) e fornisce suggerimenti per una predicazione efficace.\nSi configura come un ampliamento del I libro del \"De institutione clericorum\" il trattato \"De sacris ordinibus\", scritto dopo l'822 e dedicato a Thiotmaro, diacono di Magonza, incentrato soprattutto sulla spiegazione dei riti con cui devono essere celebrati il Battesimo e la Messa e delle questioni teologiche ad essi collegate. Contengono istruzioni rivolte al clero anche i tre libri \"De disciplina ecclesiastica\", composti negli anni del ritiro a Petersberg (842-847): l'opera fornisce indicazioni sulla celebrazione dei sacramenti e sulla preparazione dei catecumeni, trattando anche delle principali virt\u00f9 contrapposte ai principali vizi.\nTra gli scritti didattici di Rabano non direttamente legati a esigenze pastorali rientra l'opera \"De coena Cypriani\" (o \"Coena nuptialis\"): si tratta di una rielaborazione della \"Coena Cypriani\", testo comico e irriverente scritto nei primi secoli dell'era cristiana che presenta riuniti a un banchetto nuziale numerosi personaggi biblici, descritti con le caratteristiche e gli atteggiamenti che sono loro propri nella Bibbia. Rabano dedica la propria opera, composta intorno all'855, a Lotario II, con l'intento di proporgli un testo utile per esercitare la memoria della Bibbia in modo piacevole. Rielaborando la \"Coena Cypriani\", Rabano non elimina il tono comico del testo, ma lo priva di ogni eccesso dissacrante e sfrutta soprattutto le sue potenzialit\u00e0 didattico-catechetiche: a questo scopo sembrano volti molti dei suoi interventi di modifica, come l'eliminazione di passi tratti da testi estranei alla Bibbia e la ridefinizione dell'ordine delle sequenze narrative in modo pi\u00f9 logico.\nRabano \u00e8 autore anche di un trattato \"De computo\", composto nell'820 in forma di dialogo tra maestro e allievo e dedicato al monaco Macario. Lo scopo dell'opera (le cui fonti principali sono il \"De ratione temporum\", il \"De temporibus\" e il \"De natura rerum\" di Beda) \u00e8 l'acquisizione dell'arte di misurare il tempo per calcolare le date delle feste liturgiche, prima fra tutte la Pasqua; l'autore tratta per\u00f2 anche pi\u00f9 in generale del numero (presentato come essenziale per comprendere la composizione di tutte le cose), dei vari modi di rappresentare i numeri stessi (che possono essere scritti come numeri romani o lettere greche o rappresentati con determinate posizioni delle dita), dei diversi metodi di calcolo e della divisione del tempo, e inserisce notizie su stelle e pianeti, sui loro rispettivi moti e su fenomeni celesti quali eclissi e comete.\nRientra poi tra le opere didattiche di Rabano il trattato \"De arte gramatica\", una sorta di manuale che l'autore realizza estraendo dall\"'Institutio gramatica\" di Prisciano alcuni passi ritenuti particolarmente significativi e adatti a facilitare gli studenti nell'apprendimento dei fondamenti della grammatica. Le tematiche selezionate da Rabano per la sua trattazione possono essere ritenute indicative di quali dovessero essere gli argomenti pi\u00f9 frequentemente affrontati nelle scuole del tempo all'interno dello studio di questa disciplina.\nOpere legate alla controversia con Gotescalco d'Orbais.\nGotescalco, figlio di un nobile sassone, fu offerto a Fulda dal padre come \"oblatus\" fin da bambino. Una volta raggiunta la maturit\u00e0, chiese di essere sciolto dai voti monastici che aveva pronunciato contro la propria volont\u00e0, scontrandosi con Rabano, all'epoca abate: il caso venne discusso durante il sinodo di Magonza e quello di Worms, tenutisi rispettivamente nel giugno e nell'agosto dell'829, in seguito ai quali a Gotescalco fu permesso di lasciare Fulda. Rabano dichiar\u00f2 il proprio dissenso componendo l'opuscolo \"De oblatione puerorum\": in esso, dopo aver ribadito che l'oblazione dei bambini \u00e8 da considerarsi una grazia e non una condanna, l'autore attacca con forza chi come Gotescalco ritiene lo stato monastico una sostanziale schiavit\u00f9, tacciando queste opinioni di eresia. Lo scontro tra i due si riapr\u00ec anni dopo in seguito alla diffusione del \"De praedestinatione\" di Gotescalco, in cui egli sosteneva la teoria della \"doppia predestinazione\", per cui Dio avrebbe destinato fin dalla creazione l'anima dell'uomo alla beatitudine o alla dannazione. Rabano rispose con un proprio trattato \"De praedestinatione\" (scritto nell'840 e dedicato al vescovo di Verona Notingo), in cui condanna duramente le tesi di Gotescalco: esse sono contrarie alla vera fede e vanificherebbero totalmente, se fossero valide, il libero arbitrio dell'uomo e il valore delle buone opere. Gotescalco, convocato al congresso di Magonza dell'848 e poi a Quierzy nell'849, fu condannato come eretico e imprigionato.\nOpuscoli teologici e trattati morali.\nTra gli scritti pi\u00f9 propriamente teologici rientra il \"De videndo Deum, de puritate cordis et de modo poenitentiae\": scritto in tre libri dopo la rinuncia alla carica di abate e dedicato ad Attone, suo successore, ha lo scopo di esortare a ottenere tramite la penitenza la purezza di cuore, necessaria per essere ammessi alla contemplazione di Dio. Scritto nell'ultimo anno di vita di Rabano \u00e8 invece il \"De anima\", il cui dedicatario \u00e8 Lotario II: si tratta di una sorta di \"speculum principis\" dedicato soprattutto alle virt\u00f9 cardinali, il cui modello principale \u00e8 l'omonima opera di Cassiodoro. In appendice all'opuscolo viene posto con il titolo di \"De procinctu Romanae militiae\" un estratto dal \"De re militari\" di Vegezio, in parte rielaborato, che Rabano dichiara utile \u00abpropter frequentissimas barbarorum incursiones\u00bb.\nA Ludovico il Pio \u00e8 indirizzato il \"De reverentia filiorum erga patres et subditorum erga reges\" (o \"De honore parentum\"), composto nell'834 in forma di epistola consolatoria. Dall'opera si evince la posizione assunta da Rabano in favore del sovrano, che in quegli anni vedeva sempre pi\u00f9 indebolita la stabilit\u00e0 del proprio regno a causa degli scontri con i propri figli: Rabano condanna nettamente sia dal punto di vista morale sia dal punto di vista politico l'azione dei figli contro Ludovico, esortandoli invece alla pace e al perdono.\nInfine, contiene precetti morali il \"De consanguineorum nuptiis et de magorum praestigiis falsisque divinationibus\": Rabano ha composto il trattato, come afferma nel prologo, per rispondere a due questioni che gli erano state poste sugli argomenti dichiarati dal titolo. La prima parte tratta di quali siano gli impedimenti di parentela per il matrimonio e quali invece i gradi di consanguineit\u00e0 leciti per unirsi, basandosi sull'autorit\u00e0 della Scrittura (soprattutto sui precetti di ) e dei Padri; la seconda parte, conosciuta anche con il titolo di \"De magicis artibus\", \u00e8 dedicata invece alle arti magiche e alle pratiche proibite per predire il futuro, tra cui l'astrologia, che sulla scorta dei Padri della Chiesa (fonti importanti sono il \"De idolatria\" di Tertulliano e il \"De divinatione daemonum\" di Agostino) Rabano svaluta e considera una pericolosa superstizione che pu\u00f2 avere effetto solo tramite l'intervento di influenze demoniache.\nOpere per la liturgia e la predicazione.\nSono tramandati sotto il nome di Rabano (ma l'attribuzione \u00e8 in molti casi incerta) diversi \"Inni\" liturgici, il pi\u00f9 noto dei quali \u00e8 l'inno per la Pentecoste \"Veni Creator Spiritus\". Rabano \u00e8 inoltre autore di un \"Martirologio\" (composto probabilmente tra l'840 e l'854) in gran parte basato sul \"Martyrologium\" di Beda, dal quale vengono riprese alla lettera molte notizie; altri modelli importanti sono il \"Martyrologium Hieronymianum\" e fonti di natura pi\u00f9 storica come alcune biografie di papi contenute nel \"Liber Pontificalis\". Un certo numero di notizie (relativamente brevi e simili nell'impostazione) possono invece essere attribuite a Rabano stesso.\nPoco dopo la nomina ad abate Rabano compose un sermonario (\"Homiliae de festis praecipuis, item de virtutibus\"), dedicato ad Aistolfo arcivescovo di Magonza: si tratta di una raccolta finalizzata agli scopi pratici della \"lectio\" o della \"predicatio\", che comprende sermoni riguardanti sia le pi\u00f9 importanti festivit\u00e0 dell'anno liturgico sia riflessioni sui vizi e le virt\u00f9 cristiane. Negli ultimi anni della sua vita Rabano compil\u00f2 inoltre un omeliario sulle Epistole e sui Vangeli (\"Homiliae in Evangelia et Epistolas\") su commissione di Lotario, che desiderava un testo che si distinguesse per maggiore completezza rispetto a quelli allora diffusi: Rabano assecond\u00f2 la richiesta di Lotario inserendo nell'opera (utilizzando come fonti soprattutto i commentari alla Scrittura di autori precedenti, i suoi stessi commentari e diverse raccolte di omelie) la spiegazione delle principali letture recitate non solo durante la Messa domenicale o durante le funzioni delle feste pi\u00f9 importanti, ma anche durante le Messe quotidiane o che si celebrano in occasioni particolari (digiuni, penitenze, carestie, terremoti e cos\u00ec via).\nRabano \u00e8 autore di due Penitenziali (opere ad uso dei confessori in cui venivano catalogate le diverse colpe con le relative pene canoniche), che raccolgono numerosi canoni conciliari e decreti pontifici incentrati sul tema della penitenza. Il primo (\"Paenitentiale ad Otgarium\") venne composto nell'841 su domanda dell'arcivescovo Aitcaro di Magonza e a lui dedicato; il secondo (\"Paenitentiale ad Heribaldum\") fu scritto nell'853 sotto forma di epistola indirizzata a Eribaldo, vescovo di Auxerre.\n\"Epistolae\".\nDi Rabano si sono conservate anche numerose lettere: oltre alle epistole dedicatorie delle sue opere inviate a committenti e dedicatari, ce ne sono altre indirizzate ad amici o allievi che trattano di diversi argomenti (temi di attualit\u00e0 politica, problemi ecclesiastici, questioni morali)."}
{"id": "38980", "revid": "327773", "url": "https://it.wikipedia.org/wiki?curid=38980", "title": "Fiordi dell'Islanda", "text": "Elenco dei principali fiordi dell'Islanda, disposti in senso orario da sud-ovest a est. Lungo la costa meridionale dell'isola non ci sono fiordi importanti; le rientranze sono per lo pi\u00f9 di forma arrotondata e formano insenature o baie."}
{"id": "38981", "revid": "327773", "url": "https://it.wikipedia.org/wiki?curid=38981", "title": "Laghi dell'Islanda", "text": "L'elenco dei principali laghi islandesi, che \u00e8 riprodotto a seguire, in alcuni casi reca l'indicazione della superficie o della profondit\u00e0:"}
{"id": "38983", "revid": "1543377", "url": "https://it.wikipedia.org/wiki?curid=38983", "title": "Ghiacciai dell'Islanda", "text": "I ghiacciai islandesi coprono ampie parti dell'isola (l'11% del totale) e fanno parte del paesaggio.\nGrazie al clima artico alcune lingue di ghiaccio raggiungono quasi il mare come ad esempio\nnel J\u00f6kuls\u00e1rl\u00f3n.\nLa parola islandese \"j\u00f6kull\" significa letteralmente cupola, calotta, cio\u00e8 ghiacciaio e fa dunque parte dei nomi degli stessi come desinenza caratteristica.\nCaratteristiche.\nComplessivamente contengono 3600 km\u00b3 di acqua, rappresentando la maggior riserva d'acqua dolce del paese.\nQuesti ghiacciai alimentano i fiumi pi\u00f9 grandi del paese e provvedono almeno ad un terzo della loro portata, inoltre sono localizzati su vulcani molto attivi che possono essere all'origine di pericolosi j\u00f6kulhlaup.\nTipicamente nei ghiacciai islandesi la radiazione solare provvede ai due terzi dell'energia di fusione, con i flussi turbolenti dell'aria che provvedono il terzo restante.\nIn tutti i maggiori ghiacciai islandesi i surge glaciali rappresentano una porzione significativa del trasporto di massa verso le aree di ablazione glaciale, giocando un ruolo importante nella dinamica dei ghiacciai e nell'idrologia.\nDalla fine del XIX secolo si osserva un generale regresso dei ghiacciai islandesi, con il Vatnaj\u00f6kull che ha perso circa il 10% del proprio volume (300 km\u00b3). "}
{"id": "38984", "revid": "399", "url": "https://it.wikipedia.org/wiki?curid=38984", "title": "Fiumi dell'Islanda", "text": "I fiumi dell'Islanda sono in parte molto noti; sono originati dalla combinazione tra le frequenti precipitazioni e lo scioglimento estivo dei ghiacciai.\nPremessa.\nLe caratteristiche principali che accomunano i fiumi islandesi sono fortemente influenzate dalle condizioni del territorio insulare da cui si originano e in cui scorrono. Sono infatti tratti in comune, la lunghezza non molto estesa (fino a 230\u00a0km) e la rapidit\u00e0 delle acque. Quest'ultima peculiarit\u00e0 fa di questi corsi d'acqua una grande fonte per la produzione di energia idroelettrica rinnovabile, ma scoraggia il commercio in quanto sostanzialmente non sono navigabili.\nLa maggiore fonte di acqua \u00e8 rappresentata dai ghiacciai islandesi, perci\u00f2 il periodo di massima portata nel corso dell'anno si verifica solitamente in estate, in seguito alla fusione del ghiaccio provocata dall'aumento della temperatura. Le inondazioni sono quindi abbastanza frequenti e particolarmente disastrose (nel 1996 lo Skei\u00f0ar\u00e1 raggiunse un picco di 50.000\u00a0m\u00b3/s) quando sono precedute dall'eruzione di un vulcano sub-glaciale (fenomeno noto col nome di J\u00f6kulhlaup), come spesso accade nel caso del fiume Markarflj\u00f3t.\nLe caratteristiche pi\u00f9 significative sono:\nElenco per regione.\nI fiumi dell'Islanda possono essere suddivisi per regione di appartenenza, elencandoli in ordine alfabetico."}
{"id": "38985", "revid": "1543377", "url": "https://it.wikipedia.org/wiki?curid=38985", "title": "Cascate dell'Islanda", "text": "Le innumerevoli cascate islandesi (il suffisso \"-foss\" con cui terminano tutti i nomi delle cascate, in islandese significa \"cascata\") sono nella loro diversit\u00e0, bellezza e grandezza tra le principali attrazioni naturalistiche dell'Islanda, di cui l'isola \u00e8 ricchissima contandosene pi\u00f9 di diecimila.\nL'Islanda \u00e8 generalmente definita la terra del ghiaccio e del fuoco, ma \u00e8 altrettanto vero che questa terra di selvaggia ed incontaminata bellezza viene anche denominata dai pi\u00f9 esperti la terra dell'acqua, l'acqua \u00e8 infatti presente in tutte le sue forme, scorre dai vasti ghiacciai dell'entroterra verso l'oceano Atlantico dando luoghi a fiumi e trasformandosi molte volte in cascate verticali, oppure fuoriesce dal sottosuolo sotto forma di geyser.\nLe cascate pi\u00f9 note sono la Dettifoss (\"cascata che cade\"), Selfoss, la Go\u00f0afoss (\"cascata degli d\u00e8i\") e l'Aldeyjarfoss nella parte settentrionale dell'isola. Nella parte meridionale le maggiori sono H\u00e1ifoss, la gola Gj\u00e1in con numerose piccole cascate, la Sk\u00f3gafoss (\"cascata del bosco\"), la Gullfoss (\"cascata d'oro\") e la Seljalandsfoss. \nA ovest vi \u00e8 lo Hraunfossar con la Barnafoss in un ambiente molto tranquillo e la cascata che per molto tempo \u00e8 stata ritenuta la pi\u00f9 alta (198 m): Glymur nel Hvalfj\u00f6r\u00f0ur.\nLa cascata pi\u00f9 alta dell'Islanda \u00e8 Mors\u00e1rfoss, con un'altezza di 227,3 m che potenzialmente potrebbero salire a pi\u00f9 di 240 m, situata sul margine del ghiacciaio Vatnaj\u00f6kull; nel 2011 ha detronizzato la cascata di Glymur.&lt;ref name=\"icelandreview 2011/07/08\"&gt; &lt;/ref&gt;\nLa Svartifoss nel Parco nazionale Skaftafell (ai margini sudovest del ghiacciaio Vatnaj\u00f6kull) \u00e8 nota per le colonne di basalto che la circondano come una sorta di anfiteatro naturale.\nNei Fiordi occidentali lo Dynjandi cade a ventaglio dalla Fjallfoss.\nElenco per regione.\nLe cascate dell'Islanda possono essere suddivise per regione di appartenenza, dove vengono elencate in ordine alfabetico."}
{"id": "38986", "revid": "481349", "url": "https://it.wikipedia.org/wiki?curid=38986", "title": "Boeing B-17 Flying Fortress", "text": "Il Boeing B-17 Flying Fortress (conosciuto anche come \"Fortezza volante\") \u00e8 un bombardiere pesante quadrimotore sviluppato negli anni trenta impiegato principalmente dalle United States Army Air Forces nelle campagne di bombardamento strategico diurno contro bersagli tedeschi di tipo industriale, civile e militare durante la seconda guerra mondiale. La Eighth Air Force (Forza Aerea) di base in Inghilterra e la Fifteenth Air Force di base in Italia si unirono al \"Bomber Command\" (comando bombardieri) della RAF nell'operazione Pointblank, per assicurare la superiorit\u00e0 aerea sulle citt\u00e0, le fabbriche e i campi di battaglia nell'Europa occidentale, in preparazione dello sbarco in Normandia. I B-17 parteciparono anche alle operazioni nel teatro del Pacifico del conflitto, dove condussero raid contro navi e basi aeree giapponesi.\n Diventato un'icona della potenza aeronautica alleata gi\u00e0 durante il conflitto, si guadagn\u00f2 la reputazione di essere un sistema d'arma molto efficace e affidabile in grado di difendersi da solo e rientrare alla base nonostante ingenti danni. Numerose storie o foto di esemplari colpiti da aerei da caccia o dalla contraerea nemica, ma comunque in grado di volare, non fecero altro che accrescere la sua leggenda nell'immaginario collettivo. Il B-17 \u00e8 considerato il primo aereo a essere prodotto in grandi quantitativi, e a evolversi successivamente in numerose varianti.\nStoria del progetto.\nL'8 agosto 1934, la United States Army Air Corps (USAAC), a quel tempo denominazione della componente aerea dell'United States Army (l'esercito statunitense), emise la specifica tecnica 35-356 per la fornitura di un bombardiere plurimotore che sostituisse l'oramai obsoleto Martin B-10.\nGli Air Corps stavano cercando un velivolo in grado di rinforzare le flotte aeree nelle Hawaii, a Panama e in Alaska, come risposta alla possibile minaccia di una flotta nemica verso le coste statunitensi; questa risposta doveva attuarsi attraverso un velivolo dalla grande autonomia e da una altrettanto grande capacit\u00e0 di carico. Il progetto inizialmente si chiamava XBLR-1 (\"Experimental Bomber Long Range,Nr. 1\" - bombardiere sperimentale a lunga distanza n. 1), che fu poi abbreviato in Progetto A. La Boeing realizz\u00f2 il Modello 294, poi denominato Boeing XB-15, che vol\u00f2 per la prima volta il 15 ottobre 1937 e fu nel marzo 1938, ma giudicato troppo complesso e costoso.\nDi conseguenza, otto settimane dopo, con la circolare 35-26 venne emanata una nuova specifica per un aereo pi\u00f9 semplice ed economico. I requisiti prevedevano la capacit\u00e0 di trasportare un carico adeguato di bombe a una quota di per 10 ore con una velocit\u00e0 massima di almeno 320\u00a0km/h. \nIl prototipo del B-17 era designato come \"Model 299\" ed era progettato da un team di ingegneri costituito appositamente dalla Boeing e guidato da E. Gifford Emery ed Edward Curtis Wells. Combinava le caratteristiche del bombardiere sperimentale Boeing XB-15 con quelle dell'aereo da trasporto Boeing 247. Il B-17 era armato con bombe (fino a su due alloggiamenti nel vano bombe) e cinque mitragliatrici da 7,62\u00a0mm. Era spinto da quattro motori radiali Pratt &amp; Whitney R-1690 con di potenza ciascuno (a 2100\u00a0m).\nIl primo volo del Model 299 avvenne il 28 luglio 1935, con il capo pilota Leslie Tower ai controlli. Il reporter del \"Seattle Times\" Richard Williams coni\u00f2 il nome \"Fortezza Volante\" e la Boeing lo registr\u00f2 per impiegarlo ufficialmente. Il 20 agosto, il prototipo vol\u00f2 da Seattle a Wright Fields in nove ore e tre minuti ad una velocit\u00e0 media di 378\u00a0km/h, molto pi\u00f9 elevata di quella degli altri modelli.\nNei test, il progetto quadrimotore della Boeing dimostr\u00f2 delle prestazioni superiori rispetto al bimotore DB-1 e al Model 146, e l'allora maggior generale Frank Maxwell Andrews si convinse che le capacit\u00e0 a lungo raggio dell'aereo quadrimotore sarebbero state pi\u00f9 efficienti dei bimotori con autonomia inferiore. Questa opinione fu condivisa dagli altri ufficiali i quali, ancora prima che finisse la competizione tra i prototipi, suggerirono l'acquisto di 65 B-17.\nLo sviluppo continu\u00f2 con il prototipo Boeing Model 299 e il 30 ottobre 1935 il pilota collaudatore dell'aeronautica statunitense, il maggiore Ployer Peter Hill, assieme all'impiegato Les Tower della Boeing, condusse un secondo volo di valutazione. L'equipaggio dimentic\u00f2 tuttavia di disattivare un dispositivo che bloccava le superfici di volo; questo dispositivo era chiamato \"gust lock\", ed era inserito quando l'aereo era parcheggiato a terra. A causa di questa dimenticanza, dopo il decollo l'aereo inizi\u00f2 a salire rapidamente, entr\u00f2 in stallo e precipit\u00f2 sul terreno. Nell'incidente Hill e Tower persero la vita e alcuni osservatori a terra furono feriti.\nIl Model 299 non riusc\u00ec a compiere il volo di valutazione e mentre gli ufficiali dell'Air Corps erano entusiasti delle potenzialit\u00e0 del progetto, i responsabili dell'esercito erano preoccupati per il costo dell'aereo. La perdita dell'aereo non fu completa, poich\u00e9 si riusc\u00ec a recuperare parti delle ali per impiegarle nel successivo sviluppo dei punti di montaggio delle mitragliatrici. Le speranze della Boeing di concludere il contratto di fornitura svanirono: il Capo di Stato Maggiore Malin Craig cancell\u00f2 l'ordine di 65 B-17 e ordin\u00f2 133 velivoli B-18 Bolo della Douglas.\nNonostante questo incidente, l'USAAC continu\u00f2 ad essere impressionata favorevolmente dalle performance del prototipo e il 17 gennaio 1936 gli Air Corps ordinarono, sfruttando una possibilit\u00e0 della normativa vigente, 13 esemplari. Il velivolo venne rinominato \"YB-17\" ed in seguito \"Y1B-17\". L'YB-17 presentava molte migliorie rispetto al Model 299, tra cui propulsori Wright R-1820-39 Cyclone pi\u00f9 potenti. Anche se il prototipo era di propriet\u00e0 della Boeing e non ricevette una sigla militare, al velivolo venne applicata retroattivamente la sigla \"XB-17\", a designare un velivolo sperimentale.\nTra il 1\u00ba e il 4 marzo 1937, 12 dei 13 Y1B-17 vennero inviati al 2\u00ba gruppo bombardieri a Langley Field in Virginia, dove vennero impiegati per gli sviluppi operativi e i test di volo. Un suggerimento che venne adottato fu l'impiego di una \"checklist\" per evitare incidenti come quello accaduto al Model 299. In una delle prime missioni, tre B-17 diretti dal navigatore tenente Curtis LeMay furono inviati dal generale Andrews ad intercettare il transatlantico italiano \"Rex\", che si trovava a dalle coste dell'Atlantico, e scattare fotografie. La missione ebbe successo e venne ampiamente pubblicizzata. La US Navy per\u00f2 non fu molto entusiasta della riuscita dell'operazione, tanto che in seguito al 2\u00ba gruppo bombardieri, che aveva in forza i velivoli, venne imposto dal Segretario alla Guerra di non superare le 100 miglia dalla costa. Il tredicesimo YB-17 venne inviato in Ohio, alla \"Material Division\" della base \"Wright Field\", dove fu impiegato solo per le prove di volo.\nUn quattordicesimo esemplare (numero \"37-369\"), originalmente costruito per i test a terra di resistenza della struttura, venne aggiornato ed equipaggiato con turbocompressori. Questi ultimi mostrarono dei problemi e i voli di test del 1937 vennero rinviati fino a marzo dell'anno successivo. Queste modifiche costarono alla Boeing 100\u00a0000 dollari e furono completate solo nella primavera del 1939, ma aumentarono la velocit\u00e0 massima e la quota di tangenza. Il velivolo venne consegnato all'esercito il 31 gennaio 1939 e fu ri-designato con la sigla \"B-17A\", per indicare la prima variante operativa.\nNel tardo 1937, gli Air Corps ordinarono altri dieci velivoli, designati \"B-17B\" e, poco dopo, altri 29, che vennero finanziati solo a met\u00e0 1939. Migliorati con flap e timone maggiorati, con un musetto di polimetilmetacrilato, i B-17B vennero consegnati in cinque \"tranches\" tra il luglio 1939 e il marzo 1940. I velivoli formarono due gruppi di bombardieri, uno per la costa orientale ed uno per quella occidentale.\nPrima dell'attacco di Pearl Harbor, erano in servizio meno di 200 B-17, ma la produzione venne accelerata, e il B-17 divenne il primo aereo di grandi dimensioni ad essere prodotto in massa. Gli aerei entrarono in servizio in ogni zona di combattimento della seconda guerra mondiale e, quando la produzione termin\u00f2 a maggio 1945, erano stati costruiti 12\u00a0731 esemplari dalla Boeing, dalla Douglas e dalla Vega (una filiale della Lockheed).\nOperazioni.\nIl B-17 inizi\u00f2 le operazioni nella seconda guerra mondiale con la Royal Air Force nel 1941, l'ottava e la quindicesima forza aerea USAAF nel 1942, per l'impiego in bombardamenti strategici di precisione contro bersagli industriali in Germania. Nell'operazione \"Pointblank\" guidarono attacchi in preparazione per l'assalto terrestre.\nDurante la seconda guerra mondiale i B-17 furono impiegati in 32 gruppi di combattimento al di fuori degli Stati Uniti e, al culmine dell'impiego, nell'agosto 1944, ne erano presenti 4\u00a0574 esemplari in tutto il mondo; sganciarono 650\u00a0195 t di bombe su bersagli europei (al confronto, i Liberator sganciarono 451\u00a0691 t e tutti gli altri bombardieri statunitensi 420\u00a0520 t). Circa 4\u00a0750 esemplari (un terzo dei B-17 costruiti) andarono persi in combattimento.\nRoyal Air Force.\nLa Royal Air Force (RAF) entr\u00f2 in guerra senza possedere bombardieri pesanti e in attesa del 1941, anno di consegna dello Short S.29 Stirling e dell'Handley Page Halifax, la RAF strinse un accordo con la USAAC sin dall'inizio del 1940, per la fornitura di 20 B-17C, che vennero rinominati \"Fortress I\". La loro prima operazione avvenne contro la citt\u00e0 di Wilhelmshaven, l'8 luglio 1941. A quell'epoca, gli Air Corps statunitensi consideravano la quota di gi\u00e0 come un volo ad elevata altitudine e come tale al riparo da minacce provenienti da terra. Di conseguenza, l'equipaggiamento di bordo era stato progettato per operare alle temperature normalmente riscontrabili a quella quota; malgrado ci\u00f2, la RAF, preoccupata di essere intercettata dagli aerei tedeschi da caccia dell'epoca, bombard\u00f2 le installazioni navali da una quota superiore, arrivando a volare a .\nI bombardieri non riuscirono a colpire i bersagli da una quota cos\u00ec alta, anche in considerazione del fatto che questa serie di velivoli aveva come sistema di mira non il sistema di puntamento Norden USA (considerato segretissimo), ma un sistema inglese della Sperry ancora in fase di sviluppo; inoltre le temperature alla quota operativa prescelta furono tali da congelare i meccanismi delle mitragliatrici e il fatto non provoc\u00f2 conseguenze solo perch\u00e9 i caccia tedeschi attaccanti non riuscirono a compiere la corretta manovra di intercettazione nell'atmosfera rarefatta. Il 24 luglio tentarono il bombardamento di Brest, in Francia, ma anche in questo caso mancarono i bersagli completamente.\nA settembre, dopo che la RAF aveva perso 8 B-17C in combattimento o in incidenti, il comando bombardieri abbandon\u00f2 le operazioni di giorno a causa degli scarsi risultati. Il resto degli aerei fu trasferito a comandi diversi per l'impiego in vari compiti, tra cui la difesa delle coste. L'esperienza aveva mostrato alla RAF e alla USAAF che il B-17C non era pronto per il combattimento e che erano necessari un miglioramento delle difese, un maggiore carico di bombe e una maggiore accuratezza. Queste migliorie vennero introdotte nelle versioni successive. Inoltre, anche con questi aggiornamenti, solo la USAAF voleva continuare ad impiegare il B-17 come bombardiere diurno.\nIl Comando Bombardieri RAF trasfer\u00ec il resto degli aerei al Comando Costiero per l'impiego come pattugliatore a lunghissimo raggio. Queste pattuglie vennero rafforzate nell'agosto 1942 da 19 B-17F (chiamati \"Fortess Mk II\") e 45 B-17E (\"Fortress Mk IIA\") (l'USAAF offr\u00ec prima la variante B-17F, quindi le designazioni appaiono scambiate). Un esemplare del 206\u00ba squadrone RAF affond\u00f2 il sottomarino U-627 il 27 ottobre 1942, il primo di 11 sottomarini U-Boot affondati dai bombardieri RAF durante la guerra.\nUSAAF.\nGli \"Air Corps\" (rinominati nel 1941 United States Army Air Forces o USAAF) impiegarono il B-17 ed altri bombardieri per colpire i bersagli attraverso l'allora segreto sistema di puntamento Norden, un computer elettro-meccanico stabilizzato giroscopicamente. Durante le missioni di bombardamento diurne questo dispositivo era in grado di determinare, in base agli input del bombardiere, il punto nello spazio nel quale l'ordigno doveva essere sganciato per colpire il bersaglio. Il bombardiere essenzialmente prendeva i controlli di volo dell'aereo durante l'attacco, mantenendo un assetto livellato fino a portarsi nel punto calcolato..\nL'USAAF inizi\u00f2 ad accumulare forze aeree in Europa costituite dalla variante B-17E, poco dopo l'ingresso in guerra. Le prime unit\u00e0 dell'ottava forza aerea giunsero a High Wycombe, in Inghilterra il 12 maggio 1942, per formare il 97\u00ba gruppo di bombardamento. Il 17 agosto 1942 18 B-17E del 97 tra cui il \"Yankee Doodle\", pilotato dal maggiore Paul Tibbets (il pilota alcuni anni dopo dell'Enola Gay che lanci\u00f2 la bomba atomica su Hiroshima) e dal generale di Brigata Ira Eaker, vennero scortati dagli Spitfire della RAF nel primo raid in Europa contro le linee ferroviarie di smistamento a Rouen-Sotteville, in Francia. L'operazione fu un successo e furono registrati solo leggeri danni a due aerei.\nOffensiva combinata.\nLe due diverse strategie dei comandi inglesi e americani vennero organizzate nella Conferenza di Casablanca nel gennaio 1943, dove venne pianificata l'operazione Pointblank, per indebolire la \"Wehrmacht\" e stabilire la superiorit\u00e0 aerea in preparazione all'offensiva di terra.\nL'Operazione Pointblank inizi\u00f2 con attacchi su bersagli nell'Europa occidentale. Il generale Eaker e l'ottava forza aerea posero come obiettivi prioritari le industrie aeronautiche tedesche, specialmente le fabbriche di assemblaggio degli aerei da combattimento, le fabbriche di propulsori e i produttori di cuscinetti a sfera.\nIl 17 aprile 1943, un attacco alla fabbrica \"Focke-Wulk\" a Brema, effettuato da 115 B-17, ebbe uno scarso successo: sedici fortezze volanti vennero abbattute e altre 48 furono danneggiate. Nonostante questo, l'attacco riusc\u00ec a distrarre met\u00e0 delle forze della \"Luftwaffe\" in operazioni anti-bombardamento.\nPoich\u00e9 i bombardamenti delle basi aeree non stavano riducendo in modo apprezzabile la forza aerea della Germania, vennero formati ulteriori gruppi di B-17 ed Eaker ordin\u00f2 missioni in zone pi\u00f9 profonde del territorio nemico contro importanti bersagli industriali. L'ottava forza aerea prese di mira le fabbriche di cuscinetti a sfera a Schweinfurt, sperando di danneggiare la produzione bellica. Il primo raid, il 17 agosto 1943 non caus\u00f2 un danno critico alle fabbriche e i 230 bombardieri B-17 vennero intercettati da circa 300 caccia della \"Luftwaffe\". Come risultato, 36 bombardieri vennero abbattuti con la perdita di 200 persone di equipaggio ed assieme alle perdite dei raid contro Ratisbona, vennero persi quel giorno un totale di 60 B-17.\nUn secondo tentativo il 14 ottobre 1943 verr\u00e0 successivamente ricordato come il \"Gioved\u00ec Nero\". Dei 291 bombardieri, 59 vennero abbattuti sopra la Germania, uno precipit\u00f2 nella Manica, cinque si schiantaronno in Inghilterra e altri 12 vennero resi inutilizzabili a causa dei danni riportati o da incidenti, per una perdita totale di 77 velivoli. Altri 122 vennero danneggiati e necessitarono riparazioni prima di tornare in volo. Dei 2\u00a0900 aviatori che avevano fatto parte degli equipaggi, 650 non fecero ritorno, anche se alcuni sopravvissero come prigionieri di guerra. Negli aerei danneggiati rientrati, si contarono cinque morti e 43 feriti tra i membri di equipaggio. Solo 33 velivoli atterrarono senza danni. Tutte queste perdite furono causate da attacchi concentrati di oltre 300 aerei da caccia tedeschi.\nQueste perdite non erano sostenibili e l'USAAF riconoscendo la vulnerabilit\u00e0 dei bombardieri pesanti senza scorta, sospese i bombardamenti diurni in territorio tedesco fino allo sviluppo di aerei di scorta per proteggere i B-17 durante il percorso dall'Inghilterra alla Germania e ritorno. L'ottava forza aerea perse 176 velivoli nell'ottobre 1943 e l'11 gennaio 1944 sub\u00ec altre pesanti perdite nelle missioni a Oschersleben, Halberstadt e Braunschweig. Quel giorno Doolittle ordin\u00f2 la cancellazione della missione a causa del maltempo, ma le unit\u00e0 di testa erano gi\u00e0 entrate nello spazio aereo nemico e continuarono la missione. La maggior parte degli aerei di scorta tornarono indietro o mancarono l'appuntamento, e di conseguenza 60 B-17 vennero distrutti.\nIl terzo raid su Schweinfurt il 24 febbraio 1944 invece venne ricordato come la \"Grande Settimana\". Attraverso l'impiego di P-51 Mustang e P-47 Thunderbolt (con serbatoi supplementari sganciabili per aumentare il raggio d'azione), i B-17 vennero protetti adeguatamente dal nemico e solo 11 bombardieri su 231 impiegati vennero abbattuti. Gli aerei di scorta ridussero le perdite al di sotto del 7%, e solo 247 B-17 vennero persi in 3\u00a0500 voli.\nNel settembre 1944, 27 dei 40 gruppi che costituivano l'ottava forza aerea e sei dei 21 gruppi della quindicesima forza aerea impiegavano i B-17. Le perdite dovute alle armi contraeree continuarono ad essere elevate per tutto il 1944, ma il 27 aprile 1945 (due giorni dopo l'ultima missione di bombardamento pesante in Europa), la quantit\u00e0 di perdite si era ridotta talmente da non dover pi\u00f9 ordinare velivoli di rimpiazzo e il numero di bombardieri di ogni gruppo venne ridotto. L'offensiva di bombardamento coordinato era effettivamente terminata.\nTeatro del Pacifico.\nNel sudest del Pacifico operarono solo cinque gruppi di B-17, tutti convertiti ad altri impieghi nel 1943.\nIl 7 dicembre 1941 un gruppo di 12 B-17 del 38\u00ba (quattro B-17C) e dell'88\u00ba (otto B-17E) squadrone di ricognizione, in rotta per rafforzare le unit\u00e0 nelle Filippine, giunsero a Pearl Harbor durante l'attacco giapponese. Il copilota Leonard \"Smitty\" Smith Humiston, sul B-17C (numero di serie \"40-2049\") comandato dal tenente Robert H. Richards, pens\u00f2 che il fuoco dei cannoni fosse un saluto effettuato dalla marina statunitense per celebrare l'arrivo dei bombardieri, ma subito dopo si accorse che c'era una battaglia in corso. La fortezza volante fu attaccata dagli aerei da combattimento giapponesi ma l'equipaggio ne usc\u00ec illeso, tranne una persona che sub\u00ec delle abrasioni alle mani. Le attivit\u00e0 dei giapponesi costrinsero il velivolo ad annullare l'atterraggio a Hickam Field e dirigersi a Bellows Field, dove fuoriusc\u00ec dalla pista e venne successivamente mitragliato. Anche se inizialmente venne giudicato riparabile, il bombardiere \"40-2049\" ricevette pi\u00f9 di 200 colpi di mitragliatrice e non venne pi\u00f9 riportato in condizioni di volo. In totale, dieci dei dodici bombardieri sopravvissero all'attacco.\nPer il 1941, la \"Far East Air Force\" (FEAF) di base a Clark Field nelle Filippine aveva in dotazione 35 B-17, e il Dipartimento della Guerra pianific\u00f2 di aumentare questo numero a 165 unit\u00e0. Quando il comando FEAF venne a conoscenza dell'attacco a Pearl Harbor, il generale Lewis Brereton invi\u00f2 i bombardieri e gli aerei da combattimento in varie missioni di pattugliamento per evitare che venissero attaccati al suolo. Brereton pianific\u00f2 dei raid contro le basi aeree giapponesi a Taiwan, in accordo con le direttive di guerra \"Rainbow 5\", ma questa possibilit\u00e0 venne scartata dal generale Douglas MacArthur. L'autorizzazione alla missione venne rimandata a causa di aspre discussioni e decisioni controverse, seguite da vari rapporti falsi o confusi di attacchi aerei. Quando i B-17 ed i caccia Curtiss P-40 di scorta erano in procinto di decollare, vennero distrutti dai bombardieri giapponesi dell'11\u00aa flotta aerea. La FEAF perse completamente met\u00e0 dei velivoli durante il primo attacco e i restanti vennero distrutti nei due giorni successivi.\nUn'altra delle prime battaglie del Pacifico ebbe luogo il 10 dicembre 1941, e vide il primo abbattimento di un B-17. L'episodio ebbe come protagonista il comandante dell'aereo Colin Kelly, che viene ricordato come il primo eroe statunitense del secondo conflitto mondiale per aver sacrificato la sua vita tenendo in volo il suo aereo in fiamme per un tempo sufficientemente lungo da permettere l'abbandono del velivolo al suo equipaggio. Erroneamente l'attacco venne dichiarato contro la corazzata veloce giapponese \"Haruna\", che in realt\u00e0 era a centinaia di km di distanza dal luogo. La nave attaccata, come ben specificato dall'asso giapponese Saburo Sakai presente nella zona (a lui fu assegnato l'abbattimento di Kelly stesso), era un incrociatore che non sub\u00ec nessun danno. Kelly ricevette la Distinguished Service Cross alla memoria. L'asso giapponese che colp\u00ec il B-17, Sabur\u014d Sakai, not\u00f2 che la Fortezza era particolarmente resistente ai colpi, difatti lui e i suoi gregari furono obbligati ad effettuare numerosi attacchi prima di riuscire ad abbattere il bombardiere..\nI B-17 vennero impiegati nelle prime battaglie del Pacifico con scarsi risultati, in particolare nella battaglia del Mar dei Coralli e nella Battaglia delle Midway. La 5th \"Air Force\" venne impiegata per interrompere le linee marittime giapponesi. La dottrina dell'Air Corps prevedeva bombardamenti da elevate altezze, ma in questo modo solo l'1% delle bombe colpiva i bersagli. Tuttavia, i B-17 operavano ad altezze tali che la maggior parte degli A6M \"Zero\" non poteva raggiungere e l'equipaggiamento di mitragliatrici pesanti era efficace contro gli aerei giapponesi che possedevano corazze leggere.\nIl 2 marzo 1943 sei B-17 del 64\u00ba squadrone attaccarono un grande convoglio truppe giapponese da un'altezza di , durante le prime parti della battaglia del Mare di Bismarck, nei pressi della Nuova Guinea. I bombardieri affondarono tre mercantili, tra cui la \"Kyokusei Maru\". Un B-17 venne abbattuto da un A6M \"Zero\", il cui pilota colp\u00ec con le mitragliatrici i membri dell'equipaggio che stavano atterrando con i paracadute e altri membri dell'equipaggio quando erano ammarati. In seguito, 13 B-17 bombardarono il convoglio da media altezza, costringendo le navi a disperdersi. Il convoglio venne in seguito quasi completamente distrutto attraverso una combinazione di attacchi dei Beaufighter della Royal Australian Air Force e il bombardamento a bassa quota (a circa 30\u00a0m) dei North American B-25 Mitchell statunitensi, mentre i B-17 colpirono cinque obiettivi da altezze superiori.\nNel settembre 1942 fu presente il maggior numero di bombardieri in servizio, con 168 B-17.\nDifese.\nPrima dell'impiego di caccia di scorta a lungo raggio, i B-17 potevano fare affidamento solo sulle mitragliatrici Browning M2, calibro .50 BMG (12,7\u00a0mm) per difendersi. Quando la guerra si intensific\u00f2, la Boeing miglior\u00f2 le nuove varianti in base alle indicazioni degli equipaggi. Il numero di mitragliatrici difensive aument\u00f2 dalle quattro unit\u00e0 da e una da della versione B-17C fino alle 13 mitragliatrici da installate sulla versione B-17G. I bombardieri non potevano manovrare efficacemente per schivare gli attacchi dei caccia nemici, e durante la fase che comprendeva l'avvicinamento finale al bersaglio, il puntamento e lo sgancio delle bombe (\"bombing run\") dovevano volare diritti e livellati, per cui erano esposti agli attacchi diretti.\nUn sondaggio nella US Army Air Force condotto nel 1943 mostr\u00f2 che oltre met\u00e0 dei bombardieri abbattuti dai tedeschi avevano lasciato la protezione della formazione principale. Per contenere il problema, gli Stati Uniti svilupparono migliori tecniche di impiego delle formazioni da bombardamento, che si evolsero nel cosiddetto sistema del combat box proposto per la prima volta dal colonnello Curtis LeMay nel novembre 1942: gruppi da combattimento sfalsati dove tutti i B-17 potevano coprirsi in sicurezza tra loro attraverso le mitragliatrici. In questo modo, una formazione di bombardieri diventava un bersaglio pericoloso da ingaggiare.\nLa formazione da combattimento dei bombardieri era tuttavia molto rigida e vulnerabile alle armi contraeree tedesche. Inoltre i \"Jagdflieger\", piloti da combattimento della Luftwaffe, svilupparono la contro-tattica di compiere rapidi passaggi a fuoco, evitando di ingaggiare i singoli bombardieri.\nDi conseguenza, il tasso di perdite dei B-17 sal\u00ec fino al 25% nelle prime missioni (60 dei 291 B-17 vennero persi in combattimento nel secondo raid su Schweinfurt). Solo con l'avvento di velivoli di scorta a lungo raggio (in particolar modo del North American P-51 Mustang), che contrastarono l'azione degli intercettori della \"Luftwaffe\", tra il febbraio e il giugno 1944, le missioni dei B-17 assunsero significanza strategica.\nSin dall'inizio della campagna aerea i B-17 si misero in luce per la loro capacit\u00e0 di incassare danni durante i combattimenti e di riuscire a raggiungere il bersaglio e riportare l'equipaggio alla base. Wally Hoffman, un pilota di B-17 nell'Ottava Forza Aerea disse \"l'aereo pu\u00f2 essere tagliato e squarciato dal fuoco nemico quasi fino a ridurlo in pezzi e riporter\u00e0 l'equipaggio a casa\". Marin Caidin rifer\u00ec un episodio in cui un B-17 si scontr\u00f2 in volo con un Focke-Wulf Fw 190, perse un propulsore e sub\u00ec danni ad entrambi gli stabilizzatori orizzontali di tribordo e allo stabilizzatore verticale, oltre ad essere fuoriuscito dalla formazione. Alcuni osservatori riferirono che l'aereo venne gravemente danneggiato e perse quasi la coda, ma riusc\u00ec a restare in volo e riportare l'equipaggio alla base. Le sue doti di incassatore compensavano il raggio di azione e il carico utile inferiori al Consolidated B-24 Liberator o al britannico Avro 683 Lancaster. Si moltiplicarono i resoconti di B-17 ritornati alla base con la coda distrutta o con un solo propulsore funzionante oppure con ampie porzioni delle ali danneggiate dalla contraerea. La sua robustezza, assieme al gran numero di esemplari operativi nell'ottava forza aerea e alla fama del \"Memphis Belle\", resero il B-17 un aereo di importanza significativa del secondo conflitto mondiale.\nIl progetto attravers\u00f2 otto modifiche principali durante il corso della sua produzione, che culmin\u00f2 nel modello B-17G. Quest'ultimo si differenziava dal suo predecessore per l'aggiunta di una torretta con due mitragliatrici Browning M2 da 12,7\u00a0mm sotto il muso dell'aereo. Queste armi aggiuntive eliminavano la principale debolezza difensiva, costituita dagli attacchi frontali.\nDotazione elettronica.\nUn importante ruolo nelle missioni di bombardamento in massa era svolto da alcuni aerei attrezzati con equipaggiamenti elettronici di direzione del tiro. Questi aerei, i cosiddetti \"pathfinder\", cio\u00e8 battistrada, rilevavano la posizione del bersaglio a terra anche in caso di copertura nuvolosa e dirigevano il resto dell'incursione marcando l'area con segnali di fumo, visto che le incursioni statunitensi si tenevano di giorno, mentre quelle inglesi erano notturne.\nGli strumenti vennero affinati progressivamente; il primo era Gee, uno strumento di navigazione a breve raggio; poi venne \"Oboe\", che sfruttava segnali emessi da stazioni a terra in territorio inglese, in modo che il loro incrocio e l'angolo di emissione dessero la posizione dell'obiettivo, come l'X-Ger\u00e4t tedesco. Poi vennero \"H2S\", un radar di scansione del terreno collocato in una specie di vasca sotto il muso, e il suo successore \"H2X\", in un radome semisferico posto sotto la fusoliera, dietro l'ala al posto della torretta ventrale.\nH2S venne usato per la prima volta durante un raid su Emden il 27 settembre 1943, quando la prima parte della formazione guidata dai pathfinder e la seconda, guidata dal fumo sganciato da questi, riuscirono a colpire la citt\u00e0, mentre la terza parte, che aveva bombardato a vista in uno squarcio delle nubi, mise le bombe fuori bersaglio di miglia.\nAltro apparato era \"Carpet\", un emettitore di disturbi radar di creazione inglese, che veniva aeroportato e fu molto efficace nel disturbare i radar di guida alla contraerea.\nAlla fine della guerra un certo numero di esemplari di B-17G dell'USAAF venne convertito al ruolo di ricerca e soccorso come B-17H, dopo essere stati dotati di radar di ricerca marittima in un radome sotto il muso ed un battello di salvataggio gonfiabile nella stiva porta bombe. Anche la United States Navy lo utilizz\u00f2, ma per il ruolo di AEW, dopo averlo dotato di un radar APS-20 e ridesignato PB-1W.\nLa Luftwaffe.\nDopo aver esaminato i rottami di B-17 e B-24, gli ufficiali della \"Luftwaffe\" scoprirono che per abbattere un bombardiere B-17 mettendosi alle spalle, servivano almeno 20 colpi di cannone da 20 mm. I piloti con discrete abilit\u00e0 colpivano gli aerei nemici solo con il 2% dei proiettili sparati, di conseguenza, per centrare con 20 colpi un bombardiere, un pilota doveva sparare un migliaio di proiettili. Le prime versioni del Focke-Wulf Fw 190, uno dei migliori aerei intercettori tedeschi, erano equipaggiate con due mitragliatrici MG FF da 20\u00a0mm, ciascuna con solo 500 colpi. Le versioni successive impiegarono i cannoni MG 151, con una portata maggiore, ma pur sempre limitata come efficacia a non pi\u00f9 di 400\u00a0m, mentre i proiettili sparati dalle torrette dei B-17 erano letali fino a 1000\u00a0m. Per questo motivo gli aerei tedeschi erano in svantaggio con la tattica di avvicinamento da dietro. I tedeschi scoprirono che vi era un maggior vantaggio attaccando frontalmente, sia perch\u00e9 erano disposte meno armi difensive, sia perch\u00e9 il bombardiere poteva essere abbattuto mettendo a segno solo quattro o cinque colpi. Per migliorare le carenze offensive dell'FW 190, il numero dei cannoni venne portato da due a quattro, aumentando anche il numero di munizioni trasportate. Nel 1944 venne effettuato un ulteriore aggiornamento del cannone MK 108 da 30 mm, che poteva abbattere un B-17 con pochi colpi a segno.\nLa Luftwaffe fu tra gli operatori del B-17; infatti, dapprima un singolo aereo costretto ad un atterraggio sulla pancia nel dicembre 1942 venne rimesso in sesto e dato in carico alla I/KG.200, che era una unit\u00e0 speciale dedita alle operazioni clandestine. Nei mesi successivi altri due velivoli vennero catturati e rimessi in condizioni di volo; l'aereo venne ridesignato con il nome di copertura di \"Dornier Do 200\". Gli aerei vennero utilizzati per paracadutare agenti dietro le linee per il resto della guerra in vari fronti, dall'Irlanda all'Algeria ed al Medio Oriente. Solo una delle fortezze volanti tedesche sopravvisse e venne ricatturata ad Altenburg dopo l'armistizio.\nCon insegne sovietiche.\nIl governo Americano rifiut\u00f2 di vendere B-17 all'Unione Sovietica. Nonostante ci\u00f2, almeno 73 Flying Fortresses (Boeing model 299-0) vennero impiegate dall'aeronautica sovietica. Erano questi per lo pi\u00f9 aerei che erano stati costretti ad atterraggi forzati dopo i famosi bombardamenti \u201cshuttle\u201d sul Terzo Reich o danneggiati durante un attacco della Luftwaffe sull'aeroporto di Poltava. 23 B-17 vennero rimessi in condizioni di volare dai tecnici russi ma non vennero mai impiegati in combattimento. Furono concentrati nel 45\u00ba BAD /890\u00ba BAP che nel 1946 venne assegnato nella fabbrica di aerei Kazan' per essere di supporto alla produzione del Tupolev Tu-4, una copia del Boeing B-29.\nImpiego postbellico.\nU.S. Air Force.\nDopo la seconda guerra mondiale, il B-17 venne considerato obsoleto e gli Stati Uniti ritirarono la maggior parte degli esemplari. Gli equipaggi trasferirono i bombardieri attraverso l'Atlantico verso gli Stati Uniti, dove la maggior parte venne smantellata. A seguito della formazione della United States Air Force nel 1947, i B-17 restanti (chiamati \"F-9\" e in seguito \"RB-17\") entrarono in servizio nello Strategic Air Command (SAC) dal 1946 al 1951. Alcuni esemplari vennero impiegati dall'Air Rescue Service per le ricerche in pieno oceano tra la fine degli anni quaranta e met\u00e0 degli anni cinquanta.\nAl termine degli anni cinquanta, gli ultimi B-17 in servizio erano diventati QB-17 target drone, DB-17P drone controller e VB-17. L'ultima missione operativa venne condotta il 6 agosto 1959, quando l'esemplare DB-17P \"44-83684\" diresse un'unit\u00e0 QB-17G \"44-83717\" fuori dalla base aerea Holloman, nel Nuovo Messico, come bersaglio per un missile aria-aria AIM-4 Falcon lanciato da un F-101 Voodoo. Qualche giorno dopo si tenne una cerimonia di ritiro, dopo la quale l'ultimo esemplare, \"44-83684\" venne ritirato dal servizio.\nU.S. Navy e U.S. Coast Guard.\nDurante l'ultimo anno della guerra e nell'immediato dopoguerra, la marina statunitense acquis\u00ec 48 B-17 per il pattugliamento e le operazioni di recupero. Inizialmente questi velivoli operarono con le designazioni ufficiali USAAF, ma il 31 luglio 1945 queste vennero cambiate in PB-1, sigla impiegata originalmente nel 1925 per un aliscafo sperimentale. Poich\u00e9 la maggior parte delle Fortezze Volanti erano costruite dalla Douglas o dalla Lockheed e non pi\u00f9 dalla Boeing, sarebbe stata pi\u00f9 logica una designazione di tipo P4D-1W o P3V-1G.\nVentiquattro B-17G (tra cui un B-17F aggiornato alla versione G) vennero impiegati dalla marina con la sigla PB-1W. La \"W\" simboleggiava un impiego antisommergibile. Essi vennero equipaggiati con un grande radome, progettato per un radar di ricerca AN/APS-20, installato sotto la fusoliera, e vennero aggiunti ulteriori serbatoi interni di combustibile per aumentare il raggio d'azione. Questi velivoli vennero anche ridipinti in blu-scuro, una livrea standard impiegata dalla marina alla fine del 1944. La maggior parte degli aerei era costruita dalla Douglas e volarono dalla fabbrica di Long Beach alla \"Naval Aircraft Modification Unit\" in Pennsylvania durante l'estate del 1945, dove furono dotati del radar. Tuttavia, la guerra termin\u00f2 prima di poter impiegare i PB-1W, quindi l'installazione di armamenti difensivi fu cancellata.\nI primi PB-1W furono inseriti nello Squadrone Bombardieri Pattugliatori 101 (VPB-101) nell'aprile 1946. I velivoli evolsero infine in aerei da allerta rapida, grazie al loro radar APS-20. Nel 1947, i PB-1W vennero impiegati in unit\u00e0 operative con le flotte nell'Atlantico e nel Pacifico. VPB-101 sulla costa orientale vennero inseriti nello Squadrone Aereo di Test e Valutazione QUATTRO (VX-4) e assegnati alla base navale di \"Quonset Point\", a Rhode Island. Successivamente, nel 1952, lo squadrone VX-4 divenne lo Squadrone Aereo di Allerta Rapida DUE (VW-2) e trasferito alla base di \"Patuxent River\", in Maryland. La missione secondaria era costituita dalla difesa antisommergibile e il servizio di ricognizione per gli uragani. Il primo squadrone di allerta rapida venne formato nel 1952 con quattro PB-1W, di base alla \"Naval Air Station Barbers Point\" nelle Hawaii.\nI PB-1W continuarono a prestare servizio nella marina fino al 1955, quando vennero gradualmente sostituiti con i Lockheed WV-2, una versione militare del Lockheed 1049 Constellation.\nDue B-17 vennero assegnati alla marina con la sigla XPB-1, per vari programmi di sviluppo. Il primo venne trasferito alla marina nel giugno 1945 e il secondo nell'agosto dell'anno successivo. Quest'ultimo venne impiegato dal Cornell Aeronautical Laboratory in un programma di test per lo sviluppo di propulsori a jet.\nPrototipi e varianti.\nIl B-17 attravers\u00f2 diverse modifiche in ogni sua fase di sviluppo e durante la produzione. Dei 13 \"YB-17\" ordinati per i test, 12 vennero impiegati per sviluppare tecniche di bombardamento pesante, mentre il tredicesimo venne impiegato per i test di volo. Questi condussero allo sviluppo di turbocompressori, che vennero impiegati successivamente negli aerei. Un quattordicesimo esemplare, l\"Y1B-17A\", era originalmente progettato solo per i test a terra, ma venne aggiornato con i turbocompressori. Una volta aggiornato, venne chiamato \"B-17A\" e nell'aprile 1938 fu il primo aereo ad entrare in servizio con la designazione B-17.\nQuando si svilupp\u00f2 la linea di produzione, gli ingegneri della Boeing continuarono a sviluppare il progetto di base. Per aumentare le performance a velocit\u00e0 basse, venne sviluppato il \"B-17B\", che comprendeva un timone e dei flap maggiorati. Il \"B-17C\" incluse dei finestrini modificati di forma \"a lacrima\", che essendo piatti eliminavano le turbolenze generate dalle precedenti torrette \"a blister\". Con la versione \"B-17E\", la fusoliera venne allungata di , una pinna verticale e un timone pi\u00f9 grandi. Inoltre fu aggiunta una postazione dotata di una mitragliatrice nella coda e fu modificato il muso. I propulsori furono aggiornati a versioni pi\u00f9 potenti diverse volte ed analogamente, vennero modificate le postazioni dei mitraglieri in varie occasioni per migliorare la loro efficacia.\nQuando apparve la versione definitiva \"B-17G\", il numero di mitragliatrici era stato portato da sette a tredici e i progetti delle postazioni erano stati completati. Il B-17G fu la versione finale del B-17 e comprendeva tutte le modifiche effettuate nel modello precedente, il \"B-17F\". Ne vennero costruiti 8\u00a0680, l'ultimo dei quali il 9 aprile 1945.\nMolti B-17G vennero convertiti per altre missioni, come il trasporto cargo, i test dei propulsori e le missioni di ricognizione. Alcuni B-17G, rinominati in SB-17G, vennero convertiti per compiti di ricerca e soccorso, successivamente rinominati nuovamente in \"B-17H\".\nDai B-17 vennero sviluppati i prototipi XB-38 e YB-40. L\"XB-38\" venne impiegato per testare i propulsori a raffreddamento liquido Allison V-1710. L\"YB-40\" era una versione pesantemente armata del bombardiere standard impiegato prima dello sviluppo del P-51 Mustang, un aereo da combattimento a lungo raggio. Gli armamenti aggiuntivi includevano una torretta binata dorsale che occupava il compartimento radio, una torretta binata sotto al muso e due mitragliatori, al posto dell'arma singola della versione standard, per le postazioni laterali. L'armamento raggiungeva cos\u00ec un totale di 14 mitragliatrici. Il carico di munizioni era di oltre 11\u00a0000 colpi e tutto l'equipaggiamento bellico rendeva questa variante pi\u00f9 pesante di circa 4500\u00a0kg rispetto ad un modello B-17F a pieno carico. Di fatto, l'YB-17 aveva difficolt\u00e0 a stare al passo con i bombardieri standard senza carico quindi, con l'avvento dei P-51 Mustang, il progetto venne abbandonato nel luglio 1943.\nEquipaggio.\nL'equipaggio di un B-17 era composto da 10 persone:\nPiloti e membri di equipaggio di B-17 celebri.\nDecorati con la Medal of Honor.\nMolti appartenenti agli equipaggi di B-17 sono stati decorati al valore e 17 hanno ricevuto la Medal of Honor, la pi\u00f9 alta decorazione conferita dagli Stati Uniti:\nUtilizzatori.\nIl B-17 era un velivolo versatile impiegato in dozzine di unit\u00e0 dell'USAAF in teatri di combattimento in tutta la seconda guerra mondiale e in ruoli non da bombardamento per la RAF. Il suo utilizzo principale \u00e8 stato nel teatro europeo dove il suo raggio di azione e minor carico utile rispetto ad altri aerei disponibili non lo svantaggiavano come accadeva nel teatro del Pacifico. Il massimo numero di B-17 presenti nell'inventario dell'USAAF si \u00e8 registrato nell'agosto 1944 con 4574 aerei distribuiti in tutto il mondo.\nIl B-17 nella cinematografia.\nAnche Hollywood nel dopoguerra si \u00e8 ispirata alle vicende degli equipaggi di B-17 e ha prodotto alcuni film imperniati o su ricostruzioni storiche belliche o su piloti nel loro reinserimento nel mondo civile negli anni cinquanta. I film principali del dopoguerra sono stati:\n\"I migliori anni della nostra vita\" \u00e8 un film del 1946, vincitore di 7 premi Oscar e incentrato sulle vicende di militari rientrati dopo la guerra negli Stati Uniti fra cui un pilota di b17 Dana Andrews, costretti a confrontarsi con i cambiamenti sopravvenuti nelle loro vite.\nIl secondo film dell'elenco, \"Command Decision\" del 1948, ha come protagonista Clark Gable nel ruolo di un generale alle prese con le difficolt\u00e0 nell'organizzare i bombardamenti in profondit\u00e0 sulla Germania, pur di interrompere lo sviluppo di un nuovo caccia nazista in grado di alterare gli esiti della guerra. Nel film sono integrate molte sequenze provenienti dal documentario girato durante la guerra \"Target for Today\" (\"L'obiettivo di oggi\").\nNel film del 1949, \"Cielo di fuoco\", basato su di un romanzo scritto l'anno prima, il protagonista Gregory Peck \u00e8 il generale a capo di un reparto di Fortezze Volanti impiegato in Europa. Detestato dai suoi equipaggi per le aspre critiche cui sottopone tutti al rientro dalle missioni, viene nel corso del film rivalutato quando ci si rende conto che mettendo in pratica i rilievi ricevuti, il reparto \u00e8 quello che subisce le minori perdite in combattimento. Il conflitto di personalit\u00e0 tra i piloti e il loro comandante attraversa tutto il film fino all'ultima missione alla quale partecipa lo stesso generale. Girato in bianco e nero, il film venne supportato dalla aeronautica militare statunitense e includeva spezzoni di filmati girati durante le vere operazioni di combattimento. Il film ricevette quattro nomination per l'Oscar del 1960, arrivando a vincerne due: uno a Dean Jagger per il migliore attore non protagonista e uno per il miglior sonoro. Nel 1998, il film \u00e8 stato selezionato per la conservazione nel National Film Registry della Biblioteca del Congresso come \"culturalmente, storicamente o esteticamente significativo\". Al film segu\u00ec una serie televisiva che venne trasmessa negli Stati Uniti dal 1964 per tre stagioni.\nNel 1962 \u00e8 la volta di Steve McQueen di vestire la tuta di volo di pilota di B-17. Nel film \"Amante di guerra\" interpreta uno spericolato pilota di Fortezze Volanti che per\u00f2 gode della fiducia dei suoi membri di equipaggio per le grandi capacit\u00e0 di pilotaggio e di riportare l'aereo indietro alla base.\nNel film \"Tora! Tora! Tora!\" del 1970 \u00e8 inserito uno spezzone che riprende un atterraggio di emergenza di un B-17 con un carrello retratto. Il film, incentrato sulla rievocazione dell'attacco di Pearl Harbor, riporta l'episodio storicamente confermato, secondo il quale la prima ondata di attaccanti giapponesi, quando entr\u00f2 nel raggio di azione dei radar americani, fu avvistata da una postazione dell'esercito da poco operativa in quanto fino ad allora utilizzata come centro di addestramento per i radaristi, sita nella posizione pi\u00f9 settentrionale delle Hawaii. Il giovane ufficiale che la presiedeva, privo di solida esperienza, ritenne che dovesse trattarsi di una formazione di sei Fortezze Volanti il cui arrivo era atteso a breve. La rotta di avvicinamento della prima ondata di attacco, inoltre, si discostava di poco da quella lungo la quale i bombardieri americani si sarebbero dovuti avvicinare.\nNel film d'animazione di genere fantasy ed horror \"Heavy Metal\" del 1981, un B-17 gravemente danneggiato \u00e8 infestato dai cadaveri resuscitati dell'equipaggio colpito, avendo la meglio sui piloti superstiti.\nL'ultimo in ordine cronologico \u00e8 il film del 1989 \"Memphis Belle\" diretto da Michael Caton-Jones. La pellicola \u00e8 la trasposizione in film drammatico del documentario del 1944 \"Memphis Belle: A Story of Flying Fortress\" del regista William Wyler. Tratta la storia della venticinquesima e ultima missione di un bombardiere americano B17, il Memphis Belle, di base in Inghilterra durante la seconda guerra mondiale. Per il regolamento dell'epoca in vigore nell'USAAF, un equipaggio che fosse arrivato a compiere 25 missioni di guerra, avrebbe terminato il suo turno di servizio, conquistando il diritto a rientrare negli Stati Uniti. Il \"Memphis Belle\" fu il primo a raggiungere questo traguardo e il film narra in modo romanzato le paure e le superstizioni che si accumulano tra gli aviatori all'avvicinarsi del traguardo che gli consentirebbe di superare la guerra vivi. La sceneggiatura, per quanto solo ispirata alla vicenda reale, pur in presenza di errori storici come l'inserire sequenze con aerei di scorta North American P-51 Mustang non ancora operativi all'epoca dei fatti narrati, tenta di ricostruire la vita e le vicissitudini degli equipaggi di Fortezze Volanti durante la campagna di bombardamenti sull'Europa.\nUna menzione a parte merita il film di Howard Hawks \"Air Force\" del 1943. (titolo italiano \"Arcipelago in fiamme\") che narra anche in chiave propagandistica le vicissitudini dell'equipaggio di un B 17, la Mary-Ann, che si ritrova ad arrivare a Pearl Harbor nel bel mezzo dell'attacco giapponese."}
{"id": "38987", "revid": "1947", "url": "https://it.wikipedia.org/wiki?curid=38987", "title": "Hrabanus Maurus", "text": ""}
{"id": "38988", "revid": "1947", "url": "https://it.wikipedia.org/wiki?curid=38988", "title": "Rabanus Maurus", "text": ""}
{"id": "38991", "revid": "124550325", "url": "https://it.wikipedia.org/wiki?curid=38991", "title": "Dettifoss", "text": "Dettifoss \u00e8 la maggiore cascata islandese e d'Europa\nSi accede dalla strada 862, la Dettifossvegur.\nCirca 30 km prima di sfociare nella baia \u00d6xarfj\u00f6r\u00f0ur nell'Islanda settentrionale, il fiume J\u00f6kuls\u00e1 \u00e1 Fj\u00f6llum cade da pi\u00f9 cascate. La pi\u00f9 spettacolari delle quali sono tre, nell'ordine: Selfoss, seguita da Dettifoss e Hafragilsfoss. Tutte sono situate nel grandioso canyon J\u00f6kuls\u00e1rglj\u00fafur.\nNon \u00e8 difficile capire perch\u00e9 Dettifoss, la cascata dell'Acqua che Rovina, porti questo nome, il suo salto, la sua potenza e la forza con cui l'acqua fangosa dello J\u00f6kuls\u00e1 \u00e1 Fj\u00f6llum si getta nella gola sono assolutamente impressionanti e paurosi, specie se la si osserva da distanza ravvicinata.\nIl salto venne originato da un violento terremoto dovuto a un'eruzione vulcanica che devi\u00f2 il corso del fiume verso una profonda fenditura nella pianura basaltica. \u00c8 alta 44 m e larga 100 m, mentre la portata media \u00e8 di pi\u00f9 di 180-200 m\u00b3/s (circa 200 tonnellate d'acqua che si gettano ogni secondo fragorosamente gi\u00f9 per il canyon), ma \u00e8 estremamente variabile a seconda del livello e del volume dello J\u00f6kuls\u00e1, dipendentemente dalle precipitazioni, dallo scioglimento del Vatnaj\u00f6kull da cui il fiume si origina, in base alla stagione e all'attivit\u00e0 vulcanica sotto il ghiacciaio. In estate \u00e8 facile che si raggiungano i 500 m\u00b3/s, il culmine \u00e8 comunque di 1500 m\u00b3/s.\nLa potenza dell'acqua solleva spruzzi che si vedono a 1 km di distanza e nelle giornate di sole generano stupendi arcobaleni, anche il boato \u00e8 facilmente riconoscibile in lontananza. Lo spettacolo \u00e8 ancora pi\u00f9 spaventoso a causa dell'acqua plumbea del fiume, ricca di sedimenti glaciali. La potenza d'urto \u00e8 tale da scavare la sottostante forra al ritmo di diversi centimetri l'anno. \u00c8 possibile avvicinarsi al muro liquido da entrambi i lati del fiume, ma bisogna fare estrema attenzione al terreno ghiaioso e sdrucciolevole. Dall'alto si ha la visione della possente cascata che si getta nella gola e il panorama sul canyon J\u00f6kuls\u00e1rglj\u00fafur, che si offre con tutta la sua ruvida e selvaggia bellezza, frutto di millenni di erosione e di lotta tra gli elementi naturali. In passato c'\u00e8 chi ha pensato di imbrigliare parte della potenza di Dettifoss al fine di produrre energia elettrica, ma la conformazione del territorio e l'opposizione degli abitanti seppell\u00ec il progetto."}
{"id": "38993", "revid": "17351", "url": "https://it.wikipedia.org/wiki?curid=38993", "title": "B17 Flying Fortress", "text": ""}
{"id": "38996", "revid": "110253500", "url": "https://it.wikipedia.org/wiki?curid=38996", "title": "Simon Marius", "text": "Biografia.\nNacque a Gunzenhausen, ma pass\u00f2 la maggior parte della sua vita nella citt\u00e0 di Ansbach. Fu allievo di Tycho Brahe e Giovanni Keplero.\nNel 1614 Marius pubblic\u00f2 il suo lavoro \"Mundus Iovialis\", che descriveva il pianeta Giove e le sue lune. In esso sostenne di aver scoperto le quattro lune maggiori pochi giorni prima di Galileo. Questa affermazione port\u00f2 ad una disputa con Galileo, il quale accus\u00f2 Marius non solo di essere un bugiardo, ma anche di aver copiato i suoi lavori di sana pianta, e che il \"Mundus Iovialis\" non era altro che un plagio.\nOggi si reputa plausibile che Marius abbia scoperto le lune di Giove in modo indipendente da Galileo, ma almeno qualche giorno dopo l'italiano. Quale che sia l'ordine esatto degli eventi, i nomi mitologici delle quattro lune utilizzati oggi (Io, Europa, Ganimede e Callisto) sono quelli dati loro da Marius.\nSimon Marius sostenne anche di essere lo scopritore della Galassia di Andromeda. In realt\u00e0, probabilmente a sua insaputa, era gi\u00e0 conosciuta dagli astronomi arabi del Medioevo."}
{"id": "38997", "revid": "1573940", "url": "https://it.wikipedia.org/wiki?curid=38997", "title": "Lari (zoologia)", "text": "I Lari sono un sottordine di Charadriiformes a cui appartengono gabbiani, stercorari, alche, sterne, becchi a forbice e corrioni. Sono tutti uccelli strettamente legati ad ambienti acquatici, per la maggior parte marini, ma talvolta adattati agli ambienti dell'entroterra. Le dimensioni variano a seconda della famiglia, dai grandi Laridi e Stercoraridi, ai pi\u00f9 piccoli Alcidi e Glareolidi. Si nutrono prevalentemente di pesci o di invertebrati acquatici.\nTassonomia.\nSecondo recenti ricerche filogenetiche, ai Lari appartengono 4 famiglie:"}
{"id": "39003", "revid": "466539", "url": "https://it.wikipedia.org/wiki?curid=39003", "title": "Alfr\u00e9d Haj\u00f3s", "text": "Fu l'unica persona a ricevere una medaglia olimpica sia per una competizione sportiva sia per un concorso artistico, nonch\u00e9 il primo campione olimpico dell'era moderna.\nBiografia.\nNacque a Budapest con il nome di Arnold Guttmann. Il suo talento sportivo si espresse in diverse discipline; quella in cui ottenne i migliori risultati fu il nuoto, a cui si dedic\u00f2 a partire dai tredici anni, dopo la tragica morte del padre, annegato nel Danubio.\nPer la sua carriera sportiva, scelse il nome \"Haj\u00f3s\", che significa \"marinaio\" in ungherese.\nNel 1895 e nel 1896, divenne campione europeo di nuoto nei 100\u00a0m stile libero. Prima di partecipare ad Atene, nel 1896 Haj\u00f3s era studente in architettura in Ungheria e gli fu permesso di partecipare ai Giochi olimpici, ma non ottenne questo permesso facilmente. Quando ritorn\u00f2 il decano dell'Universit\u00e0 non si congratul\u00f2 con lui, ma disse invece:\nLe vittorie olimpiche.\nAlla I Olimpiade nel 1896 ad Atene, il diciottenne ungherese vinse due gare in un solo giorno: l'11 aprile, nelle acque fredde della baia di Zea (c'era una temperatura di appena 13 gradi), con onde che arrivavano a quattro metri, Haj\u00f3s fu il primo sia nei 100\u00a0m stile libero, con un tempo di 1'22\"2, sia nei 1200 m, in 18'22\"2. Voleva tuttavia vincere anche la gara dei 500\u00a0m stile libero, ma non partecip\u00f2 perch\u00e9 si svolgeva immediatamente dopo quella dei 100\u00a0m e subito prima di quella dei 1200\u00a0m.\nPrima della gara dei 1200\u00a0m, spalm\u00f2 sul corpo suo strato di un centimetro di grasso, per tentare di attutire la morsa del freddo; forse fu il ricordo del padre scomparso a sostenerlo: \nL'acqua era talmente fredda che un suo avversario, l'americano Gardner Williams, si ritir\u00f2 per protestare contro questo disagio. Comunque Haj\u00f3s fu il pi\u00f9 giovane vincitore ai Giochi olimpici.\nAltre discipline.\nHaj\u00f3s pratic\u00f2 anche atletica leggera e calcio. Nel 1898, fu campione nazionale ungherese nei 100\u00a0m, nei 400 ostacoli e nel lancio del disco, e gioc\u00f2 a calcio nel Budapesti Torna Club dal 1897 al 1907. Fu anche allenatore della nazionale di calcio e direttore del primo giornale sportivo. Pu\u00f2 considerarsi uno dei fondatori del football ungherese.\nCome architetto.\nContemporaneamente Haj\u00f3s aveva completato gli studi e si era laureato in architettura. Fu autore di numerosi progetti, con particolare attenzione alla realizzazione di impianti sportivi. Nel 1924 a Parigi fu premiato con una medaglia d'argento al concorso olimpico di architettura abbinato ai Giochi, per il suo progetto di uno stadio, assieme a Dezs\u0151 Lauber (che gioc\u00f2 a tennis nelle Olimpiadi del 1908). In quella edizione, la giuria non assegn\u00f2 la medaglia d'oro.\nTra le opere da lui progettate ricordiamo:\nHaj\u00f3s fu perseguitato durante la Seconda guerra mondiale a causa delle sue origini ebree, ma riusc\u00ec a sopravvivere.\nLe onorificenze.\nNel 1953 fu insignito del diploma olimpico, la pi\u00f9 alta onorificenza concessa dal CIO. Dopo la morte, avvenuta nel 1955, fu inserito nel \"Club degli immortali\" ungherese, nella International Swimming Hall of Fame (la \"Hall of Fame\" internazionale del nuoto) e nella \"Hall of Fame\" degli sportivi ebrei. Oggi riposa nel cimitero di Kozma, nella sezione ebrea, a Budapest.\nSuo fratello minore Henrik Haj\u00f3s vinse l'oro nel 4x250 metri stile libero ai Giochi olimpici intermedi di Atene del 1906.\nPalmar\u00e8s.\nIn carriera ha conseguito i seguenti risultati:"}
{"id": "39004", "revid": "287204", "url": "https://it.wikipedia.org/wiki?curid=39004", "title": "Alfred Hajos", "text": ""}
{"id": "39005", "revid": "834", "url": "https://it.wikipedia.org/wiki?curid=39005", "title": "Arnold Guttmann", "text": ""}
{"id": "39006", "revid": "599013", "url": "https://it.wikipedia.org/wiki?curid=39006", "title": "Satelliti medicei", "text": "Sono comunemente definiti satelliti medicei (o galileiani) i quattro satelliti maggiori di Giove, scoperti da Galileo Galilei e chiaramente visibili dalla Terra anche tramite piccoli telescopi. Si tratta di Io, Europa, Ganimede e Callisto; Ganimede, in particolare, \u00e8 cos\u00ec luminoso che se non si trovasse vicino a Giove sarebbe visibile anche ad occhio nudo, di notte, nel cielo terrestre. La prima osservazione di questi satelliti da parte di Galileo risale al 7 gennaio 1610.\nDopo numerosi giorni di osservazioni, Galileo concluse che i quattro corpi erano in orbita attorno al pianeta; la scoperta fu un solido argomento a favore della teoria eliocentrica di Niccol\u00f2 Copernico, perch\u00e9 mostrava che non tutti gli oggetti del sistema solare orbitavano attorno al pianeta Terra.\nOsservazione.\nSecondo alcuni, le prime osservazioni di Ganimede potrebbero risalire all'astronomo cinese Gan De, che nel 364 a.C. sarebbe riuscito a vedere il satellite ad occhio nudo schermando la vista di Giove con un albero o qualcosa di analogo. Anche gli altri tre satelliti sarebbero in teoria visibili ad occhio nudo, raggiungendo una magnitudine apparente inferiore alla 6\u00aa - che corrisponde al limite di visibilit\u00e0 - se non fossero nascosti dalla luminosit\u00e0 di Giove. Considerazioni recenti mirate a valutare il potere risolutivo dell\u2019occhio nudo, tuttavia, sembrerebbero indicare che \u2013 la combinazione della ridotta distanza angolare tra Giove ed ognuno dei suoi satelliti, e della luminosit\u00e0 del pianeta (anche valutando le condizioni in cui questa sarebbe minima) \u2013 renderebbero impossibile per un uomo riuscire ad individuare uno dei satelliti.\nBasta comunque un piccolo cannocchiale o telescopio rifrattore per poter osservare con facilit\u00e0 i satelliti medicei, che appaiono come quattro piccoli punti luminosi, disposti lungo il prolungamento dell'equatore del pianeta, e seguirne la rotazione attorno al pianeta tra una notte e l'altra. Essi infatti orbitano attorno a Giove molto rapidamente ed il pi\u00f9 interno, Io, arriva a compiere tra una notte e l'altra quasi un'orbita completa.\nOgni 5,93 anni la Terra si trova per alcuni mesi in prossimit\u00e0 del piano su cui giacciono le orbite dei satelliti medicei. In questa occasione \u00e8 possibile assistere a transiti ed eclissi tra i satelliti e Giove ed anche tra i satelliti stessi. Queste occultazioni mutue sono state utilizzate per confrontare i satelliti in albedo. Questi fenomeni non sono rari, anzi ne possono capitare anche qualche centinaio durante una fase di periodico allineamento. In generale \u00e8 complesso osservare l'eclissi di una luna per opera di un'altra luna, perch\u00e9 l'ombra del corpo anteriore non \u00e8 visibile sullo sfondo dello spazio finch\u00e9 il corpo posteriore non l'attraversa; di pi\u00f9 semplice osservazione \u00e8 il caso in cui l'eclissi avvenga mentre l'ombra del corpo anteriore ed il corpo celeste posteriore stiano transitando sul disco di Giove. Sebbene raro, \u00e8 possibile che si verifichi l'eclissi di un satellite per opera di un altro, mentre le ombre di entrambi stiano transitando sul disco di Giove. Durante questo evento, avvenuto ad esempio l'11 giugno 1991 tra Io e Ganimede, si osservano le due ombre raggiungersi ed unirsi, mentre il satellite pi\u00f9 interno diventa scuro. Un'altra rara possibilit\u00e0 \u00e8 che un satellite esterno sia occultato da un satellite pi\u00f9 interno eclissato a sua volta da Giove.\nStoria.\nLa prima osservazione scientificamente registrata dei satelliti medicei e la loro scoperta, avvenne nel 1610 per opera di Galileo Galilei. L'11 gennaio 1610 Galileo osserv\u00f2 quelle che credette essere tre stelle vicino a Giove. La notte seguente ne individu\u00f2 una quarta e not\u00f2 che avevano mutato posizione. Continu\u00f2 quindi le osservazioni e nelle notti seguenti not\u00f2 che la loro posizione relativa rispetto a Giove mutava coerentemente con oggetti che fossero in orbita attorno al pianeta (conclusione a cui giunse gi\u00e0 il 15 gennaio): a volte precedevano, a volte seguivano Giove, ma sempre ad uguali intervalli; non si allontanano mai oltre un certo limite dal pianeta, e questo limite era caratteristico del singolo oggetto. Dopo aver raccolto 65 osservazioni, riport\u00f2 la notizia della scoperta degli \"Astri Medicei\" (in onore di Cosimo II de' Medici) nel \"Sidereus Nuncius\".\nI nomi dei satelliti furono suggeriti da Simon Marius, anche se caddero per un lungo tempo in disuso. Fino alla met\u00e0 del XX secolo, nella letteratura astronomica ci si riferiva ai satelliti galileani servendosi della designazione numerica romana introdotta da Galileo, composta dal nome del pianeta seguito da un numero romano che indicasse l'ordine di distanza crescente da Giove. Ad esempio, Ganimede veniva indicato come o come \"terzo satellite di Giove\". In seguito alla scoperta dei satelliti di Saturno fu adottata la nomenclatura attuale.\nL'annuncio della scoperta dei satelliti galileiani dest\u00f2 l'attenzione degli astronomi dell'epoca che si unirono a Galileo ed a Simon Marius nella loro osservazione. Mentre Martin Hork\u00fd nella sua \"Brevissima Peregrinatio Contra Nuncium Sidereum\" sostenne che l'osservazione dei presunti satelliti galileiani fosse derivata dalla presenza di difetti nel telescopio, Keplero esegu\u00ec delle osservazioni in proprio e conferm\u00f2 la scoperta nel \"Narratio de observatis a s\u00e9 quatuor Iovis satellitibus erronibus\", pubblicato nel 1611. Anche gli astronomi Thomas Harriot e Nicolas-Claude Fabri de Peiresc pubblicarono le proprie osservazioni dei satelliti galileiani, rispettivamente in Inghilterra e Francia.\nNel 1612, Galileo ristudiando le osservazioni relative ai due anni precedenti, identific\u00f2 la prima eclissi di Europa osservata nella storia ed avvenuta il 12 gennaio 1610. Francesco Fontana nel 1643 osserv\u00f2 il transito dell'ombra di un satellite sul disco di Giove. Nei primi anni Settanta del XVII secolo, Ole R\u00f8mer scopr\u00ec che la luce ha una velocit\u00e0 finita osservando una serie di eclissi di Io. Nel 1693 fu osservato il primo evento che coinvolse due satelliti.\nPer i due secoli successivi i principali studi si concentrarono sulla determinazione dell'orbita dei satelliti e sul calcolo delle loro effemeridi. All'inizio del 1611, ne furono determinati i periodi orbitali. Odierna (1656), Cassini (1668), Pound (1719) e Bradley (1718-1749) pubblicarono tavole di effemeridi e predissero le eclissi tra i satelliti ed il pianeta. Le prime teorie valide per spiegare il moto dei satelliti furono avanzate da Jean Sylvain Bailly nel suo \"Saggio sulla teoria dei satelliti di Giove\" e da Joseph-Louis Lagrange (1766). Pierre Simon Laplace (1788), infine, complet\u00f2 il lavoro producendo un modello teorico in grado di spiegare con completezza il moto dei satelliti galileiani. In suo onore, per descrivere il comportamento orbitale posseduto da Ganimede, Europa ed Io si parla di risonanza di Laplace. La necessit\u00e0 di conoscere con tale precisione il loro moto derivava dal tentativo di utilizzarlo per il calcolo della longitudine, all'epoca un problema aperto e di importanza vitale per gli imperi coloniali. I satelliti di Giove, di fatto, costituivano uno dei migliori orologi dell'epoca e facilmente accessibile ad un navigatore in qualunque punto del globo (cos\u00ec come oggi alcuni studiosi utilizzano i fasci provenienti dalle pulsar come orologi per testare e confermare le conoscenze scientifiche sulla relativit\u00e0).\nUna stima dei diametri dei satelliti medicei prossima ai valori misurati dalla sonda \"Voyager 1\" fu ottenuta alla fine dell'Ottocento. Lo sviluppo nei telescopi registrato nel XX secolo ha permesso l'individuazione di qualche dettaglio e del colore delle superfici; soltanto l'era spaziale, tuttavia, ha permesso di migliorare significativamente le conoscenze scientifiche sui satelliti galileiani ad opera di missioni esplorative \"in loco\" e di osservazioni condotte dalla Terra attraverso il Telescopio spaziale Hubble.\nAi quattro satelliti medicei sono titolati i quattro telescopi dell'osservatorio SPECULOOS, situato presso l'osservatorio del Paranal dell'ESO, dedicato alla ricerca esoplanetaria mediante tecnica del transito.\nTavola riassuntiva.\nIl seguente prospetto riporta i satelliti medicei in ordine di distanza crescente da Giove.\nIo.\nLa caratteristica pi\u00f9 evidente di Io \u00e8 la sua natura vulcanica: \u00e8 il corpo geologicamente pi\u00f9 attivo del sistema solare con un vulcanesimo a base di zolfo o, forse, biossido di zolfo.\nL'attivit\u00e0 vulcanica \u00e8 con tutta probabilit\u00e0 resa possibile dalle intense forze di marea sprigionate dall'interazione tra Io, Giove ed i satelliti Europa e Ganimede. Essi sono interessati da un fenomeno di rotazione sincrona per cui Io compie due orbite per ogni orbita di Europa, la quale a sua volta compie due orbite per ogni orbita di Ganimede. Le oscillazioni nel moto di Io dovute all'attrazione degli altri satelliti medicei causano allungamenti e contrazioni che variano il suo diametro anche di , generando calore a causa della frizione interna.\nEuropa.\nDotata di una superficie ghiacciata particolarmente liscia e priva di crateri da impatto, Europa ospita probabilmente un oceano d'acqua allo stato liquido al di sotto dei suoi ghiacci. I numerosi sorvoli effettuati dalla sonda spaziale Galileo hanno permesso di ipotizzare la presenza di una immensa crosta ghiacciata simile al pack dei mari polari della Terra. Sulla superficie la temperatura si aggira intorno ai , ma le temperature interne potrebbero essere pi\u00f9 alte a causa di forze mareali analoghe a quelle che agiscono su Io.\nGanimede.\nGanimede \u00e8 il pi\u00f9 grande satellite naturale di Giove e del sistema solare in assoluto; supera Mercurio per dimensioni e Plutone per dimensioni e massa. Durante la sua formazione ha completato il processo di differenziazione interna. Presenta un campo magnetico proprio, scoperto grazie ai dati raccolti durante la missione Galileo ed una tenue atmosfera di ossigeno. Si ritiene probabile che al di sotto della superficie sia presente un oceano o comunque uno strato di acqua liquida.\nCallisto.\nCallisto \u00e8 il satellite naturale pi\u00f9 fortemente craterizzato del sistema solare. I crateri da impatto ed i loro anelli concentrici sono in effetti le sole formazioni geologiche presenti sulla sua superficie, priva di grandi montagne o altre strutture prominenti. Probabilmente crateri e montagne di grandi dimensioni sono stati cancellati dallo scorrimento dei ghiacci durante tempi geologici."}
{"id": "39007", "revid": "21371", "url": "https://it.wikipedia.org/wiki?curid=39007", "title": "Satelliti galileiani", "text": ""}
{"id": "39008", "revid": "2", "url": "https://it.wikipedia.org/wiki?curid=39008", "title": "Halloween Papers", "text": ""}
{"id": "39010", "revid": "1745361", "url": "https://it.wikipedia.org/wiki?curid=39010", "title": "Cinerama", "text": "Il Cinerama (dal greco \u03ba\u03af\u03bd\u03b5\u03c3\u03b9\u03c2 = movimento e \u1f41\u03c1\u03ac\u03c9 = vedere), \u00e8 un sistema di ripresa e proiezione atto ad offrire un'immagine di grandi dimensioni (sino a 28\u00a0m x 10\u00a0m) su uno schermo curvo di 146 gradi di ampiezza e 55 gradi di altezza. Tale immagine \u00e8 perci\u00f2 molto simile alla percezione dell'occhio umano (visione periferica). La scena \u00e8 ripresa da 3 cineprese diverse, disposte a semicerchio, poi la proiezione avviene tramite 3 proiettori tutti diretti sullo stesso schermo ed in sincronia tra loro, mentre come sonoro si utilizzava una colonna sonora a sette canali registrata su un nastro magnetico separato.\nL'evoluzione di questo sistema diede origine al 70\u00a0mm Supercinerama, tra i film sperimentati con questo sistema va ricordato \"\" (\"2001: A Space Odyssey, 1968\"), ma l'effetto non fu certo lo stesso del Cinerama, dato che le immagini vennero girate con una sola cinepresa per ridurre i costi di produzione, e per consentire la distribuzione in molte pi\u00f9 delle poche sale attrezzate alla proiezione dei film in Cinerama.\nLa storia.\nNegli anni venti durante le riprese di \"Napoleone\" (\"Napol\u00e9on, 1927\"), Abel Gance ide\u00f2 un sistema simile costituito da tre cineprese che proiettavano su tre schermi tradizionali. Il film fu girato solo in parte con il sistema che Gance chiam\u00f2 Polyvision e che utilizz\u00f2 sia per ampliare il campo visivo di certe scene che risultavano quindi tre volte pi\u00f9 grandi di quelle ordinarie, sia per presentare contemporaneamente sui tre schermi tre distinte sequenze a mo' di trittico. L'esperimento di Gance ebbe per\u00f2 vita breve anche per il fatto che poche sale cinematografiche potevano essere adattate allo scopo con modeste modifiche.\nFred Waller aveva reso disponibile per l'aviazione americana una versione \"a cinque cineprese\" del \"Cinerama\" chiamata \"Gunnery Trainer\" (prodotto dalla sua \"Vitarama\"); il suo utilizzo nella seconda guerra mondiale innalz\u00f2 considerevolmente le chance di sopravvivenza degli avieri statunitensi. In pratica il \"gunnery trainer\" aiutava i \"cannonieri\" allenandoli alla \"visione periferica\" in modo che essi potessero scegliere in maniera pi\u00f9 accurata i propri bersagli.\nIn seguito il formato \"Cinerama\" fu inventato e brevettato nel 1946 da Fred Waller, ma reso commerciale dal regista di \"King Kong\" (1933) Merian C. Cooper. Nel 1952 il \"Cinerama\" venne presentato in pompa magna nei cinema e Lowell Thomas, a cui veniva affidata l'introduzione video del primo film, annunciava \"This is Cinerama!\", che era proprio il titolo di quella pellicola. \"Questo \u00e8 il Cinerama\" veniva proiettato il 9 aprile 1955 anche in Italia al \"Cinema Manzoni\" di Milano e al \"Teatro Sistina\" a Roma, terza e quarta citt\u00e0 al mondo dopo New York (prima mondiale il 30 settembre 1952) e Londra. Tra l'altro il \"Cinema Manzoni\" di Milano, il \"Teatro Sistina\" e il \"Cinema Royal\" di Roma furono le prime ed uniche sale italiane a dotarsi del necessario \"schermo curvo\" a 146\u00ba e i \"tre proiettori\" necessari per la visione dei film in Cinerama.\nNicolas Reisini non volle rassegnarsi all'insuccesso commerciale del Cinerama e negli anni sessanta compr\u00f2 la compagnia, adatt\u00f2 gli schermi Cinerama al trasporto via camion e cominci\u00f2 a girare l'Europa. I camion trasportavano gli schermi e i proiettori, ma anche dei \"palloni gonfiabili\" ad aria con dei semplici compressori (una specie di antesignano delle cupole geodetiche), strutture capaci di ospitare fino a 3.000 spettatori. Neppure un incendio durante una tourn\u00e9e in Francia lo ferm\u00f2; la struttura venne anzi migliorata e fu dato un nuovo nome alla compagnia: \"Itinerama\".\nLa tecnica.\nLe immagini venivano proiettate sulle tre parti dello schermo, disposte in modo da coprire un angolo di 146\u00ba, in maniera \"incrociata\" dai due proiettori laterali, cio\u00e8 il proiettore di sinistra proiettava la pellicola sullo schermo di destra e viceversa. Ovviamente il proiettore centrale proiettava la pellicola sulla parte centrale dello schermo (vedi figura).\nTrattandosi di diverse pellicole era evidente che un minimo salto di fotogramma in una delle tre pellicole doveva comportare il taglio del corrispondente fotogramma sulle altre due al fine di mantenere il sincronismo video. Non erano, quindi, rari i casi di interruzione della proiezione per poter riparare i rulli, ed era lo stesso Lowell Thomas che aveva il compito di intrattenere il pubblico con dei messaggi video precedentemente appositamente preconfezionati.\nIl rapporto tra la base e l'altezza dello schermo era fissato in 3:1 (il Cinemascope, ad esempio, arrivava al massimo ad un rapporto di 2,55:1 mentre oggi la maggior parte di film in widescreen hanno 2,35:1 come \"aspect ratio\"). La colonna sonora a sette canali audio veniva registrata separatamente su una pellicola 35\u00a0mm, sistema ideato dall'ingegnere del suono Hazard Reeves.\nLo schermo era realizzato con strisce verticali orientabili e parzialmente sovrapposte (come tendine veneziane) non pi\u00f9 larghe di 10/12\u00a0cm per consentire ad ogni porzione dello schermo di essere orientato esattamente sul proiettore corrispondente (incidenza luce di 90\u00b0).\nFilm in Cinerama.\nIl seguente \u00e8 un elenco parziale dei film realizzati col sistema \"Cinerama a tre cineprese\" e prodotti principalmente dalla Cinerama Productions, casa di produzione, titolare del marchio \"Cinerama\".\nTutti i negativi in Cinerama del film \"Avventura nella fantasia\" andarono distrutti in un incendio e purtroppo l'unica copia del film si trova su un positivo di lavorazione a 35\u00a0mm.\nLe sale Cinerama nel mondo.\nSono solo tre le sale oggi attrezzate per proiettare spettacoli in Cinerama, due negli Stati Uniti ed una in Gran Bretagna\nHa avuto vita breve, invece, il \"New Neon Cinema\" che ha funzionato a Dayton (Ohio) dal 1996 al 1999."}
{"id": "39012", "revid": "116488295", "url": "https://it.wikipedia.org/wiki?curid=39012", "title": "Paul Masson", "text": "Professionista dal 1897 al 1899, ai Giochi della I Olimpiade del 1896 vinse tre titoli olimpici, nella cronometro, e nei 2 e 10 chilometri.\nCarriera.\nPartecip\u00f2 alle gare di ciclismo ai Giochi della I Olimpiade di Atene, vincendo tre medaglie, tutte d'oro, nella cronometro, nei 10 kilometri e nei 2000 metri. Vinse dunque una medaglia d'oro in ogni gara a cui partecip\u00f2.\nDopo i Giochi pass\u00f2 al professionismo, adottando lo pseudonimo di \"Paul Nossam\" (il suo cognome al contrario). Si classific\u00f2 terzo ai mondiali di velocit\u00e0 nel 1897 e secondo al Grand Prix de l'UVF (su 1000 metri) sempre nel 1897. Fu secondo anche ai campionati francesi di velocit\u00e0 nel 1897 (Parco dei Principi) su 1,333\u00a0km e terzo nel 1899 (Parco dei Principi)."}
{"id": "39013", "revid": "834", "url": "https://it.wikipedia.org/wiki?curid=39013", "title": "Paul Nossam", "text": ""}
{"id": "39017", "revid": "2", "url": "https://it.wikipedia.org/wiki?curid=39017", "title": "Halloween documents", "text": ""}
{"id": "39018", "revid": "1573940", "url": "https://it.wikipedia.org/wiki?curid=39018", "title": "Margaret Abbott", "text": "Fu la prima campionessa olimpica statunitense, ma mor\u00ec senza saperlo.\nBiografia.\nLa sua vittoria avvenne nel torneo di golf delle Olimpiadi del 1900. Quell'edizione si segnal\u00f2 per la pessima organizzazione delle competizioni, trasformate in una delle tante attivit\u00e0 collaterali dell'Esposizione universale di Parigi di quell'anno. Il programma delle gare era molto confuso riguardo a quali delle molte gare sportive disputate facessero parte delle Olimpiadi.\nMargaret Abbott si era trasferita a Parigi con la madre, la scrittrice Mary Ives Abbott, nel 1899, per studiare arte. L'anno successivo madre e figlia parteciparono a un torneo femminile di golf a nove buche. Margaret Abbott chiuse a 47 colpi, prima su dieci concorrenti, mentre la madre fece 65. Nessuna delle due sapeva che quel torneo era parte del programma olimpico. \nNel 1902 Margaret Abbott spos\u00f2 Finley Peter Dunne, autore di satira politica e creatore di \"Mr. Dooley\". Hanno avuto quattro figli, tra i quali il regista e sceneggiatore Philip Dunne.\nMor\u00ec nel 1955, senza scoprire mai di aver vinto un titolo olimpico. Solo nel 1990 le ricerche storiche hanno permesso di ricostruire i programmi e i risultati delle prime Olimpiadi, e assegnarle il titolo postumo."}
{"id": "39019", "revid": "348618", "url": "https://it.wikipedia.org/wiki?curid=39019", "title": "Alvin Kraenzlein", "text": "Nella storia delle Olimpiadi \u00e8 l'unico esponente dell'atletica leggera ad esserci riuscito con sole vittorie individuali (cio\u00e8 senza le staffette).\nBiografia.\nNacque a Milwaukee da Johann Georg Kr\u00e4nzlein e Maria Augusta Schmidt, entrambi di origine tedesca.\nStudente universitario di odontoiatria, Kraenzlein vinse il suo primo titolo nazionale nel 1897 sulle 220 iarde ostacoli ai campionati dilettanti dell'Amateur Athletic Union (AAU). Negli anni successivi vinse numerosi titoli AAU e universitari tra velocit\u00e0, ostacoli e salto in lungo. Si fece notare soprattutto per la sua tecnica sugli ostacoli: fu il primo a scavalcare l'ostacolo con la gamba avanti tesa, il metodo tuttora usato comunemente in questa specialit\u00e0.\nNel 1900 si prepar\u00f2 ai Giochi olimpici in Inghilterra. Vinse il titolo britannico sulle 120 iarde ostacoli e nel salto in lungo. Alle Olimpiadi di Parigi vinse quattro titoli in tre giorni: , ostacoli, ostacoli e salto in lungo. In quest'ultima competizione vinse di appena un centimetro sul connazionale Myer Prinstein. La curiosit\u00e0 \u00e8 che Prinstein ottenne il secondo posto senza disputare la finale: per motivi religiosi si rifiut\u00f2 di gareggiare la domenica, e per lui venne tenuta valida la misura delle qualificazioni.\nKraenzlein si ritir\u00f2 dalle competizioni l'anno dopo, e si concentr\u00f2 sugli studi. Ottenne la laurea, ma non lavor\u00f2 mai come dentista. Ritorn\u00f2 all'atletica come allenatore. Allen\u00f2 le squadre nazionali di Germania e Cuba.\nVenne inserito nella hall of fame olimpica degli Stati Uniti nel 1985."}
{"id": "39020", "revid": "1573940", "url": "https://it.wikipedia.org/wiki?curid=39020", "title": "Irving Baxter", "text": "\u00c8 stato l'unico atleta in grado di vincere il salto in alto e il salto con l'asta in una sola Olimpiade.\nBaxter dimostr\u00f2 presto le sue doti in entrambe le specialit\u00e0. Nel 1899, a ventitr\u00e9 anni, divent\u00f2 campione statunitense di salto con l'asta e campione universitario di salto in alto.\nBiografia.\nAlle Olimpiadi di Parigi del 1900 gareggi\u00f2 in varie specialit\u00e0, dando prova di grande versatilit\u00e0. Nei salti da fermo (in alto, in lungo e triplo) si dovette accontentare del secondo posto, dietro a Ray Ewry, il pi\u00f9 grande saltatore da fermo di tutti i tempi. Vinse invece le prove di salto in alto (con rincorsa) e del salto con l'asta. Pare che la partecipazione alla gara dell'asta sia stata improvvisata all'ultimo momento: Baxter aveva appena finito (e vinto) il salto in alto, quando fu chiamato a rimpiazzare uno dei tre atleti che non si erano presentati per la gara con l'asta che stava per cominciare.\nUn altro episodio curioso si verific\u00f2 l'anno dopo, al campionato britannico di atletica leggera. Baxter era l\u00ec per gareggiare nel salto in alto. Nell'asta c'era un unico concorrente, cos\u00ec Baxter decise di iscriversi per movimentare un po' la competizione. Per\u00f2 non aveva con s\u00e9 l'asta, e l'altro atleta non voleva prestargli la sua. Allora l'americano tolse l'asta ad una bandiera, e gareggi\u00f2 con quella. Alla fine chiusero a pari merito con la stessa misura.\nI migliori risultati Baxter li ottenne per\u00f2 nel salto in alto. Fu campione nazionale ininterrottamente dal 1907 al 1910, e di nuovo nel 1912."}
{"id": "39021", "revid": "125953659", "url": "https://it.wikipedia.org/wiki?curid=39021", "title": "Diocleziano", "text": "Nato in una famiglia di umili origini della provincia romana della Dalmazia, Diocle (questo il suo nome originario) scal\u00f2 i ranghi dell'esercito romano fino a divenire comandante di cavalleria sotto l'imperatore Marco Aurelio Caro (282\u2013283). Dopo la morte di Caro e di suo figlio Numeriano nella campagna contro i Sasanidi fu acclamato imperatore dalle legioni (in questa occasione mut\u00f2 il proprio nome in Diocleziano) in opposizione al figlio maggiore di Caro, Marco Aurelio Carino, che era stato nominato imperatore dal padre prima della campagna e che si trovava in Occidente: i due si scontrarono nella battaglia del fiume Margus, in cui Carino perse il potere e la vita (285).\nCon l'avvento di Diocleziano ebbe fine il periodo noto come crisi del terzo secolo, caratterizzato dal punto di vista politico da una fase di torbidi interni (anarchia militare), protrattasi per quasi un cinquantennio e che vide succedersi un elevato numero di imperatori la cui ascesa e permanenza al potere dipese esclusivamente dalla volont\u00e0 dell'esercito. Per porre fine a questa instabilit\u00e0, divenuta ormai pericolosa per la sopravvivenza dell'impero, mise in atto una serie di profonde riforme politiche e amministrative, tra cui risalta sotto quest'ultimo aspetto la condivisione dell'impero tra pi\u00f9 colleghi. L'impero infatti divenne una tetrarchia.\nA tal fine nel 285 scelse come collega in qualit\u00e0 di co-imperatore il commilitone Massimiano, conferendogli per l'appunto il titolo di Augusto e assegnandogli la met\u00e0 occidentale dell'Impero (riservando per s\u00e9 quella orientale). Il 1\u00ba marzo 293 complet\u00f2 l'architettura istituzionale associando ai due Augusti due Cesari (una sorta di vice-imperatori) nelle persone di Galerio e Costanzo, dando cos\u00ec vita alla cosiddetta \u00abtetrarchia\u00bb, il \u00abgoverno dei quattro\u00bb: ciascun Augusto avrebbe governato su met\u00e0 dell'impero coadiuvato dal proprio Cesare, al quale avrebbe delegato il governo di met\u00e0 del proprio territorio e che gli sarebbe succeduto (come nuovo Augusto) dopo venti anni di governo, nominando a sua volta un nuovo Cesare.\nSepar\u00f2 l'amministrazione civile da quella militare rafforzandole entrambe e riorganizz\u00f2 la suddivisione amministrativa dello Stato, aumentando il numero delle province a seguito del frazionamento di quelle esistenti, rivelatesi troppo estese e giudicate quindi di difficile gestione. Eresse a nuovi centri amministrativi le citt\u00e0 di Nicomedia, Mediolanum, Sirmio e Treviri, ritenendoli a causa della loro vicinanza alle turbolente frontiere dell'impero, luoghi pi\u00f9 idonei da cui coordinarne le difese rispetto all'antica capitale Roma. Complet\u00f2 l'evoluzione in senso autocratico della figura istituzionale dell'imperatore (un processo di trasformazione iniziato pi\u00f9 marcatamente sotto i Severi e perdurato per tutto il III secolo), che sotto l'aspetto sostanziale comport\u00f2 il passaggio dalla fase di governo detta del \u00abprincipato\u00bb a quella del \u00abdominato\u00bb, tra l'altro manifestandosi esteriormente con l'elevazione dell'imperatore al di sopra delle masse attraverso l'introduzione di un cerimoniale di corte molto elaborato. Il ricorso a una politica architettonica caratterizzata dalla realizzazione di imponenti opere edili (tipica del periodo tetrarchico) fece da cornice a questa evoluzione autocratica.\nPer rendere le frontiere pi\u00f9 sicure Diocleziano intraprese una serie di campagne militari vittoriose nei confronti dei Sarmati e dei Carpi tra il 285 e il 299 e contro gli Alemanni nel 288. All'interno sed\u00f2 a pi\u00f9 riprese una ribellione in Egitto nel 297 e nel 298. Sostenne inoltre il proprio Cesare Galerio nelle campagne da questi condotte contro i Sasanidi (che culminarono nel 298 col sacco della capitale nemica, Ctesifonte), negoziando poi direttamente con i Persiani una pace vantaggiosa e duratura.\nLa crescita dell'apparato amministrativo conseguente alla riorganizzazione delle province, l'aumento degli effettivi dell'esercito dovuto al costante stato di guerra e alla necessit\u00e0 di mantenere sicuri i confini e infine l'ambizioso programma edilizio richiesero una radicale riforma del sistema di tassazione volta a garantire la copertura delle ingenti spese che la costosa politica dioclezianea comportava. Pertanto a partire dal 297 (come attestato da un'iscrizione rinvenuta in Egitto) l'imposizione fiscale venne fondamentalmente incentrata sul pagamento per individuo e per lotto di terra. Tuttavia non tutte le riforme di Diocleziano ebbero gli effetti sperati e alcune di esse fallirono mentre l'imperatore era ancora al potere come l\"Editto sui prezzi massimi\" (301), il cui scopo era di controllare l'inflazione (dovuta alla svalutazione monetaria) tramite l'introduzione di prezzi calmierati, che fu invece contro-produttivo e rapidamente dimenticato. \nInoltre subito dopo la propria abdicazione Diocleziano dovette assistere impotente al crollo del sistema tetrarchico in quanto la tetrarchia, che diede l'impressione di essere un sistema di governo molto efficiente finch\u00e9 il suo ideatore si mantenne al potere, non di meno collass\u00f2 all'indomani della sua abdicazione in conseguenza delle mire dinastiche di Massenzio e Costantino, figli rispettivamente di Massimiano e Costanzo. Infine la politica religiosa anticristiana perseguita da Diocleziano tra il 303 e il 311 con una persecuzione che risult\u00f2 la pi\u00f9 violenta che sia mai stata attuata contro i cristiani non riusc\u00ec a debellare il cristianesimo, che anzi a partire dal 311 (l'editto di Serdica) soppiant\u00f2 gradatamente il paganesimo fino a divenire religione ufficiale dell'impero nel 380 con l'editto di Tessalonica.\nMalgrado questi fallimenti sull'opera riformatrice, di Diocleziano pu\u00f2 essere espresso un giudizio sostanzialmente positivo perch\u00e9 riusc\u00ec, indubbiamente, se non ad arrestare almeno a rallentare notevolmente il processo di decadimento cui era soggetto l'Impero romano a partire dalla morte dell'imperatore Settimio Severo e che nel corso del III secolo aveva sub\u00ecto una pericolosa accelerazione. Cosicch\u00e9 il ventennio dioclezianeo puntell\u00f2 lo Stato romano dotandolo degli strumenti di carattere istituzionale, amministrativo, finanziario e militare (perfezionati poi da Costantino) idonei a consentirgli di esistere come grande potenza almeno per gran parte del IV secolo.\nUn Diocleziano indebolito da una malattia abdic\u00f2 il 1\u00ba maggio 305, primo e unico imperatore a fare questa scelta volontariamente. Si ritir\u00f2 nel proprio palazzo a Spalato sulla costa dalmata fino alla morte, avvenuta nella primavera del 313, rifiutando gli inviti a riprendere il potere nel caos politico che corrispose al collasso della Tetrarchia.\nBiografia.\nOrigini e carriera militare.\nDi Diocleziano non si conosce con certezza n\u00e9 il luogo, n\u00e9 la data di nascita. Certamente dalmata, si sarebbe chiamato Diocle dal nome della madre o dal presunto quartiere nativo nella citt\u00e0 di Spalato Doclea o Dioclea, mentre suo padre sarebbe stato un liberto, scriba del senatore Anullino. Se si ammette che sia vissuto 68 anni e sia morto nel 313, dovrebbe esser nato nel 243-244; ma \u00e8 stata avanzata sia l'ipotesi che Diocleziano sia morto nel 311 o 312, sicch\u00e9 sarebbe nato nel 242-243, sia che Diocleziano non sia morto a 68 anni, ma abbia abdicato a quell'et\u00e0, cos\u00ec che l'anno della sua nascita risalirebbe al 236; e si \u00e8 ritenuto che il 22 dicembre, data della sua acclamazione a imperatore, sia anche il giorno della sua nascita. Quanto alla citt\u00e0 di nascita, oltre a Doclea, si \u00e8 pensato a Salona, unicamente ritenendo che abbia deciso di ritirarsi a Spalato, sobborgo di Salona, per il desiderio di vivere i suoi ultimi anni nella citt\u00e0 natale.\nLe origini umili, che non dovettero consentirgli un'educazione di alto livello, costituiscono probabilmente il motivo della mancanza di notizie sui suoi primi anni. Prima del 270 entr\u00f2 nell'esercito, secondo una tradizione che vedeva nell'Illirico \u2013 gli odierni Balcani \u2013 una regione privilegiata di reclutamento dei militari e degli ufficiali di grado inferiore delle legioni romane: d'altra parte, a partire dal III secolo essere un legionario significava, per un appartenente al rango degli \"humiliores\", entrare a far parte della superiore categoria degli \"honestiores\". Con le riforme apportate da Gallieno, infatti, era mutata sia la composizione sociale dei comandanti militari e dei loro diretti subalterni, gi\u00e0 monopolio aristocratico, sia quella degli ufficiali intermedi, un tempo privilegio dell'ordine equestre: dopo il 260 il comando delle legioni e la carica di tribuno militare fu assegnata a ufficiali di carriera spesso di bassa origine sociale. Era ora possibile, anche per un semplice legionario che si distinguesse per abilit\u00e0 e disciplina, scalare i diversi gradi dell'esercito\u00a0\u2013 centurione, \"protector\", \"dux\" \u2013 fino a ottenere incarichi amministrativi prestigiosi, quale quello di \"praefectus\".\nRiguardo alla carriera militare di Diocle, la spesso inaffidabile \"Historia Augusta\" riporta che serv\u00ec in Gallia al tempo di Aureliano e di Probo, ma questa notizia non \u00e8 confermata da altre fonti e ignorata dagli storici moderni. Secondo lo storico Giovanni Zonara, attorno al 280 Diocle sarebbe stato \"dux Moesiae\", ossia comandante dell'esercito stanziato in Mesia, regione corrispondente all'odierna Serbia, vigilando le frontiere del basso Danubio. Quando nel 282 Probo fu rovesciato e ucciso e il prefetto del pretorio Marco Aurelio Caro proclamato imperatore, Diocle divenne \"domesticus regens\", ossia comandante dei \"protectores domestici\", la guardia a cavallo dell'imperatore, e l'anno dopo fu nominato console suffetto.\nAscesa al potere.\nMorte di Numeriano.\nNel 283 Diocle prese parte alla spedizione di Caro contro i Sasanidi. I Romani ottennero una facile vittoria sul nemico, in quanto il sovrano sasanide Bahram II era impegnato a sedare una rivolta capeggiata dal fratello Ormisda e da alcuni nobili persiani insorti contro di lui, ma l'imperatore Caro mor\u00ec improvvisamente (luglio/agosto 283) senza poter consolidare il successo ottenuto a seguito della conquista della capitale persiana Ctesifonte. Suo figlio e successore Numeriano, consigliato dal suocero, il prefetto del pretorio Arrio Apro, prefer\u00ec ricondurre l'esercito romano sulla via del ritorno, 1.200 miglia lungo il fiume Eufrate che percorse con ordine e lentamente: nel marzo 284 si trovavano a Emesa, in Siria, a novembre ancora in Asia Minore.\nQuando l'esercito fece tappa a Emesa, Numeriano sembra fosse ancora vivo e in buona salute (qui, infatti, promulg\u00f2 l'unico suo rescritto conservatosi), ma quando lasci\u00f2 la citt\u00e0, i suoi collaboratori dissero che era affetto da un'infiammazione agli occhi e Numeriano continu\u00f2 il viaggio in una carrozza chiusa. Giunti in prossimit\u00e0 di Nicomedia, in Bitinia, alcuni soldati sentirono un cattivo odore provenire dalla carrozza; l'aprirono, e vi trovarono il cadavere di Numeriano, che era morto da diversi giorni.\nI generali e i tribuni romani si riunirono per deliberare sulla successione, e scelsero Diocle come imperatore. Il 20 novembre 284 Diocle fu proclamato imperatore dai suoi colleghi generali su una collina a 3 miglia da Nicomedia. Poi, di fronte all'esercito che lo acclamava augusto, il nuovo imperatore giur\u00f2 di non aver avuto alcuna parte nella morte di Numeriano, e che Apro aveva ucciso l'imperatore e poi tentato di nasconderne la morte; Diocle estrasse allora la spada e uccise Apro; secondo la \"Historia Augusta\", cit\u00f2 un verso di Virgilio mentre lo faceva. realizzando cos\u00ec la profezia che aveva ricevuto quando nel 270 circa, mentre contava attentamente i denari per pagare il pranzo che aveva consumato in un'osteria nei dintorni di Liegi, gli si avvicin\u00f2 una druidessa che lo rimprover\u00f2 per la sua spilorceria; al che quello rispose che quando sarebbe diventato imperatore non avrebbe badato a spese. Allora la druidessa lo ammon\u00ec a non scherzare e gli profetizz\u00f2 che sarebbe divenuto imperatore dopo aver ucciso un cinghiale (\"aper, apri\" in latino). Fu cos\u00ec che Diocle uccidendo Apro divenne imperatore.\nQuesta tradizionale narrazione degli avvenimenti non \u00e8 del tutto accolta dalla critica storica: gi\u00e0 Edward Gibbon sosteneva che Apro fu ucciso \u00absenza dargli tempo di entrare in una pericolosa giustificazione\u00bb e la stessa pubblica protesta di innocenza di Diocleziano durante la cerimonia di investitura appare sospetta e dimostra almeno che la colpevolezza di Apro non doveva essere cos\u00ec scontata come fu poi fatta apparire. \u00c8 possibile che Diocleziano sia stato a capo di una congiura dei generali che si liberarono sia di Numeriano, giovane pi\u00f9 votato alla poesia che alle armi, sia del suocero Apro. Inoltre, storicamente Diocleziano non intese presentarsi come vendicatore di Numeriano, tanto che fece cancellare il suo nome da molte epigrafi ufficiali, e dal panegirista Claudio Mamertino Diocleziano fu descritto come liberatore \u00abda una crudelissima dominazione\u00bb.\nPoco dopo la morte di Apro, Diocle mut\u00f2 il proprio nome nel pi\u00f9 latinizzante \u00abDiocleziano\u00bb, adottando il nome di Gaio Aurelio Valerio Diocleziano.\nGuerra contro Carino.\nRimaneva da risolvere la divisione del potere con il fratello maggiore di Numeriano, Carino, che dopo la morte del padre si era rapidamente diretto a Roma e aveva assunto il consolato per la terza volta nel 285. Carino, fatto divinizzare Numeriano, dichiar\u00f2 Diocleziano usurpatore e con il suo esercito si mosse verso Oriente; lungo il percorso, nei pressi di Verona, sconfisse in battaglia e poi uccise il governatore Marco Aurelio Sabino Giuliano, che si era proclamato imperatore. La rivolta di Giuliano (e la sua tragica conclusione) fornirono a Diocleziano il pretesto per presentare Carino come un tiranno crudele e oppressivo.\nDiocleziano assunse a sua volta il consolato, e scelse Cesonio Basso come collega. Basso proveniva dalla famiglia senatoria campana dei \"Caesonii\", ed era stato gi\u00e0 console e proconsole d'Africa per tre volte, una distinzione voluta dall'imperatore Probo. Si trattava dunque di un politico dotato di quell'esperienza degli affari di governo di cui Diocleziano, presumibilmente, difettava. Con la scelta di assumere il consolato (con un collega proveniente dai ranghi del Senato) intendeva rimarcare la sua opposizione al regime di Carino rispetto al quale rifiutava qualsiasi forma di subordinazione, dimostrando altres\u00ec la volont\u00e0 di continuare la collaborazione con l'aristocrazia senatoriale e militare, del cui sostegno necessitava per concretizzare il proprio successo sia al presente (mentre marciava su Roma) sia in futuro per consolidarsi al potere.\nNel corso dell'inverno 284/285 Diocleziano attravers\u00f2 i Balcani diretto a Occidente, intenzionato ad affrontare Carino. L'occasione dello scontro risolutivo non tard\u00f2 ad arrivare: nella primavera del 285, poco prima della fine di maggio, nei pressi del fiume Margus (la Grande Morava) in Moesia. Gli studiosi moderni ritengono di aver individuato il luogo della battaglia del fiume Margus tra il Mons Aureus (Seona, a occidente di Smederevo) e Viminacium, nei pressi della moderna Belgrado, in Serbia. Malgrado Carino disponesse dell'esercito pi\u00f9 consistente (avendo quindi, almeno numericamente, maggiori probabilit\u00e0 di vittoria), dispose le proprie legioni in una posizione pi\u00f9 sfavorevole rispetto al dispiegamento adottato da Diocleziano che ne approfitt\u00f2 per prevalere sull'avversario. Secondo gli storici antichi, Carino fu ucciso da uno dei suoi ufficiali, di cui aveva sedotto la moglie. Gli storici moderni, invece, ritengono che sia morto a seguito del tradimento perpetrato dal suo prefetto del pretorio e collega nel consolato, Aristobulo, che l'assassin\u00f2 all'inizio della battaglia, dopo essere passato dalla parte di Diocleziano, ottenendone in compenso la riconferma nelle cariche al momento ricoperte.\nAl termine della battaglia, Diocleziano, ricevuto un giuramento di fedelt\u00e0 tanto dalle legioni vincitrici quanto da quelle appena sconfitte, che lo acclamarono \"Augusto\", part\u00ec per l'Italia.\nInsediatosi al potere, Diocleziano, convinto che l'attuale sistema di governo dell'Impero fosse ormai manifestamente inadeguato ad amministrare un territorio largamente esteso e le cui frontiere erano sottoposte alla minacciosa e crescente pressione di popoli ostili (come gli eventi anche recenti avevano ampiamente dimostrato), si risolse a crearne uno nuovo. Istitu\u00ec, quindi, una struttura di governo di tipo \"quadricefalo\", nota come la tetrarchia, al cui vertice erano collocati due imperatori (col titolo di \"Augusto\") ciascuno a capo dei due territori in cui l'Impero veniva a essere diviso: Occidente e Oriente. I due \"Augusti\" erano coadiuvati da due \"Cesari\" di loro scelta, che esercitavano un controllo quasi diretto sulla met\u00e0 del territorio governato dal rispettivo \"Augusto\" al quale erano destinati a succedere, scegliendo a loro volta un nuovo \"Cesare\". Il sistema tetrarchico ebbe formalmente termine nel 324, quando Costantino I, dopo aver sconfitto Licinio, ponendo fine a una lunga guerra civile protrattasi dal 306, riunific\u00f2 nelle proprie mani l'Occidente e l'Oriente romani.\nIntroducendo il nuovo sistema di governo, Diocleziano si attribu\u00ec il titolo di \"Augusto\" dell'Oriente, stabilendo la propria capitale a Nicomedia, e nomin\u00f2 \"Augusto\" dell'Occidente Massimiano, che scelse come capitale Mediolanum (Milano). Nel corso del III secolo gi\u00e0 altri imperatori, in pi\u00f9 di un'occasione, preferirono a Roma (resa dalla posizione geografica troppo distante dalle turbolenti frontiere renana e danubiana), quelle citt\u00e0 (come Milano) che gli consentissero di raggiungere rapidamente le zone di volta in volta minacciate. Con Diocleziano questo dato di fatto fu in qualche modo istituzionalizzato. Roma rest\u00f2 comunque il riferimento ideale dell'Impero, rimanendo la sede di quelle istituzioni (come il Senato) ridottesi a rivestire un ruolo puramente simbolico a seguito di un secolare processo di erosione delle proprie originarie prerogative. Il potere effettivo era oramai circoscritto all'imperatore e alla cerchia dei suoi pi\u00f9 stretti collaboratori (\"consilium\" e poi \"consistorium\"), nei nuovi centri amministrativi dell'Impero (Milano, nella \"pars Occidentis\"; Nicomedia e poi Costantinopoli, nella \"pars Orientis\"). Nel 293, Diocleziano nomin\u00f2 Galerio suo \"Cesare\", e Massimiano fece altrettanto con Costanzo Cloro. Il territorio dell'Impero venne ripartito in dodici diocesi che raggruppavano pi\u00f9 province (aumentate di numero). A seguito di tale riorganizzazione territoriale e amministrativa, venne a cadere qualsiasi residuo di privilegio dell'Italia, che si trov\u00f2 completamente equiparata alle altre parti dell'Impero. Le varie diocesi furono a loro volta raggruppate in quattro regioni pi\u00f9 ampie, denominate prefetture, ciascuna governata da un personaggio di dignit\u00e0 imperiale (prefetto del pretorio).\nRegno (284-305).\nDiocleziano potrebbe essere stato impegnato a combattere i Quadi e i Marcomanni immediatamente dopo la battaglia del fiume Margus. \u00c8 certo che, dopo la vittoria su Carino, si diresse in Italia settentrionale per avviare l'istituzione di un nuovo apparato di governo, ma non \u00e8 noto se sia sceso fino a Roma in tale occasione. Esiste una emissione monetaria che suggerisce un \"adventus\" dell'imperatore nella citt\u00e0, ma alcuni storici moderni fanno notare come Diocleziano facesse iniziare il suo regno dalla data di acclamazione dell'esercito e non da quella di ratificazione del Senato romano, sull'esempio di Caro, che aveva definito la ratifica senatoriale un'inutile formalit\u00e0. Tuttavia, anche nell'eventualit\u00e0 che Diocleziano si fosse recato a Roma all'indomani della propria ascesa al potere, non vi rest\u00f2 a lungo, essendo attestata la sua presenza nei Balcani il 2 novembre 285, in occasione di una campagna contro i Sarmati.\nSe si esclude la sostituzione del prefetto urbano di Roma col proprio collega al consolato, Cesonio Basso, non risulta che Diocleziano abbia proceduto a un'epurazione capillare delle personalit\u00e0 coinvolte con il precedente regime. Infatti, almeno per il momento, la maggior parte dei funzionari che avevano servito sotto Carino mantennero i propri incarichi, compreso Aristobulo che Diocleziano conferm\u00f2 al consolato e alla prefettura del pretorio, nonostante avesse tradito Carino (forse al pari di molti altri mantenuti ai loro posti), e successivamente nomin\u00f2 proconsole d'Africa e prefetto urbano: un atto che lo storico Aurelio Vittore defin\u00ec come esempio inusuale di \u00ab\"clementia\"\u00bb imperiale.\nDiarchia (285-293).\nMassimiano \"cesare\" (285).\nDalle vicende degli ultimi decenni era emerso chiaramente quanto l'insorgere (a volte contemporaneamente) di crisi regionali (Gallia, Siria, Egitto, basso Danubio) poste, oltretutto, a grande distanza l'una dall'altra e in un contesto territoriale molto esteso, rendeva piuttosto difficile (se non impossibile) a un singolo imperatore porvi rimedio. Ci\u00f2 valeva anche nei casi in cui al vertice dello Stato ci fossero personalit\u00e0 capaci ed energiche quali Aureliano e Probo, la cui opera venne bruscamente interrotta dalle congiure dei propri ufficiali di cui rimasero vittime. Considerazioni di questo tipo contribuirono a far maturare nella mente di Diocleziano la convinzione che la suddivisione delle responsabilit\u00e0 di governo tra pi\u00f9 imperatori fosse il rimedio pi\u00f9 idoneo a \"curare\" il processo di decadimento dell'Impero. Pertanto, nel 285 a Mediolanum, appena un anno dopo essere asceso al potere (e questo potrebbe indurre a supporre che Diocleziano pervenne a tale conclusione gi\u00e0 alcuni anni prima di divenire imperatore), Diocleziano scelse Massimiano come proprio collega, conferendogli il titolo di cesare e rendendolo cos\u00ec a tutti gli effetti un co-imperatore. La lealt\u00e0 di Massimiano a Diocleziano fu un fattore determinante per i successi iniziali della diarchia (poi Tetrarchia). I due imperatori si dividevano su base geografica il governo dell'Impero e la responsabilit\u00e0 della difesa delle frontiere e della lotta contro gli usurpatori, nelle rispettive aree di competenza.\nL'idea di una sovranit\u00e0 condivisa non era certo nuova nell'Impero romano. Augusto, il primo imperatore, aveva condiviso il potere con i propri colleghi, e forme pi\u00f9 ufficiali di co-imperatore esistettero da Marco Aurelio (161-180) in poi. Pi\u00f9 recentemente, l'imperatore Caro e i suoi figli avevano governato insieme, sebbene senza ottenere un grande risultato. E Diocleziano si trovava in una situazione ancora pi\u00f9 difficile dei suoi predecessori, in quanto aveva una figlia, Valeria, ma nessun figlio: il suo co-imperatore sarebbe provenuto dal di fuori della sua cerchia familiare con tutti i rischi in termini di affidabilit\u00e0 che ci\u00f2 comportava. Alcuni storici sostengono che Diocleziano avesse adottato Massimiano come \"filius Augusti\" all'atto della sua acclamazione a imperatore, sull'esempio di alcuni suoi predecessori, anche se non tutti gli storici concordano su questa ricostruzione.\nLa relazione tra Diocleziano e Massimiano fu rapidamente ridefinita in termini religiosi. Nel 287 circa Diocleziano assunse il titolo di \"Iovius\", Massimiano quello di \"Herculius\". Il titolo doveva probabilmente richiamare alcune caratteristiche del sovrano da cui era usato: a Diocleziano, associato a Giove, era riservato il ruolo principale di pianificare e comandare; Massimiano, assimilato a Ercole, avrebbe avuto il ruolo di eseguire \"eroicamente\" le disposizioni del collega. Malgrado queste connotazioni religiose, gli imperatori non erano \"divinit\u00e0\", in accordo con le caratteristiche del culto imperiale romano, sebbene potessero essere salutati come tali nei panegirici imperiali; erano invece visti come rappresentanti delle divinit\u00e0, incaricati di eseguire la loro volont\u00e0 sulla terra. Vero \u00e8 che Diocleziano elev\u00f2 la sua dignit\u00e0 imperiale al di sopra del livello umano e della tradizione romana. Egli voleva risultare intoccabile. Soltanto lui risultava \"dominus et deus\", signore e dio, tanto che a tutti coloro che lo circondavano venne attribuita, come di riflesso, una dignit\u00e0 sacrale: il palazzo divenne \"sacrum palatium\" e i suoi consiglieri \"sacrum consistorium\". Segni evidenti di questa nuova qualificazione monarchico-divina furono il cerimoniale di corte, le insegne e le vesti dell'imperatore. Egli, infatti, al posto della solita porpora, indoss\u00f2 abiti di seta ricamati d'oro, calzature ricamate d'oro con pietre preziose. Il suo trono poi si elevava dal suolo del \"sacrum palatium\" di Nicomedia. Veniva, infine, venerato come un dio, da parenti e dignitari, applicando il rituale della \"prosk\u00fdnesis\", una forma di prosternazione utilizzata da secoli nei confronti dei sovrani orientali.\nIl passaggio dall'acclamazione militare alla santificazione divina mirava a privare l'esercito del potere di scegliere gli imperatori e di influire nei meccanismi di successione imperiale; la legittimazione religiosa elev\u00f2 Diocleziano e Massimiano al di sopra dei potenziali rivali con un'efficacia che n\u00e9 il potere militare n\u00e9 le rivendicazioni dinastiche potevano vantare.\nPrimi conflitti con germani e sarmati del medio-basso Danubio (285).\nDopo essere stato nominato cesare, Massimiano fu inviato a combattere i Bagaudi in Gallia. Diocleziano, invece, ritorn\u00f2 in Oriente e durante il tragitto, raggiunse il 2 novembre la citt\u00e0 di \"Citivas Iovia\" (Botivo, nei pressi di Poetovio, oggi in Slovenia). Nei Balcani, nel corso dell'autunno del 285, alcuni emissari di una trib\u00f9 di Sarmati chiesero all'Augusto un aiuto per recuperare le loro terre perdute o, in alternativa, la concessione del diritto di pascolo all'interno del territorio dell'Impero. Al rifiuto di Diocleziano fece seguito uno scontro armato dal quale i Sarmati uscirono sconfitti. Ma la vittoria romana, per quanto schiacciante, non fu risolutiva del problema della crescente pressione (e degli sconfinamenti) delle trib\u00f9 nomadi lungo la frontiera danubiana dell'Impero: presto sarebbe stato necessario affrontarle nuovamente.\nIn effetti, non molto tempo dopo Diocleziano fu costretto a respingere nuove invasioni germano-sarmatiche, non solo in Pannonia, ma anche in Mesia, favorite dalla riduzione dei contingenti di guarnigione lungo le frontiere del medio-basso tratto danubiano per soddisfare le necessit\u00e0 di truppe che la guerra civile, recentemente conclusasi, di volta in volta richiedeva ai vari contendenti. A seguito dei successi riportati su Quadi e Iazigi ricevette l'appellativo di \"Germanicus maximus\".\nNell'estate di quello stesso anno Massimiano mosse in Gallia, affrontando i ribelli Bagaudi. I resoconti di questa campagna estiva pervenutici non sono utili a fornire maggiori dettagli. In autunno due eserciti barbarici, uno di Burgundi e Alemanni, l'altro di \"Chaibones\" ed Eruli, forzarono il \"limes\" renano ed entrarono in Gallia. Mentre il primo esercito fu decimato dagli stenti patiti per la fame e le malattie, Massimiano concentr\u00f2 i propri sforzi sul secondo che sconfisse non appena intercettato, decidendo quindi di stabilire il proprio quartier generale sul Reno in previsione di future campagne. Per tale successo, Massimiano ottenne per la prima volta l'appellativo di \"Germanicus maximus\" e Diocleziano un'iterazione di questo \"cognomen\" che aveva gi\u00e0 assunto in precedenza.\nLa questione persiana (286-287).\nNell'inverno 285-286 Diocleziano, che risiedeva a Nicomedia, trasfer\u00ec alcuni coloni dalla provincia d'Asia in Tracia per ripopolare le zone rurali di questa provincia a seguito della fuga di una parte dei suoi abitanti causata da una rivolta. Nella primavera del 286 visit\u00f2 la provincia di Siria-Palestina, sebbene alcune fonti ne sposterebbero la data alla primavera del 287. La sua presenza nella regione emergerebbe anche dal Midrash ebraico, secondo il quale Diocleziano, nel periodo in questione, avrebbe soggiornato a \"Panias\" (oggi Banias) sulle alture settentrionali del Golan. Diocleziano approfitt\u00f2 della sua vicinanza alla frontiera orientale per intensificare i contatti diplomatici con l'Impero sasanide, finalizzati a dar vita a una fase di distensione nei rapporti tra Roma e la Persia. I successi in tal senso non tardarono ad arrivare: nel 287, Bahram II invi\u00f2 doni preziosi, una dichiarazione di amicizia tra i due Imperi, e un invito rivolto allo stesso Diocleziano affinch\u00e9 si recasse a fargli visita. Tuttavia, da alcune fonti romane pare, invece, che la buona disponibilit\u00e0 persiana non fosse il frutto della diplomazia ma semplicemente un'iniziativa spontanea.\nSempre nello stesso periodo, forse nel 287, i Sasanidi, a conferma della volont\u00e0 di pace con Roma scaturita dalla recente riapertura dei canali diplomatici tra i due Imperi, rinunciarono a ogni pretesa sulla vicina Armenia riconoscendo altres\u00ec l'autorit\u00e0 di Roma a ovest e a sud del fiume Tigri. Inoltre, la parte occidentale dell'Armenia fu trasformata in provincia romana mentre Tiridate III, Arsacide, che reclamava il trono armeno fin da quando, essendo cliente di Roma, fu costretto a rifugiarsi nella capitale romana in seguito alla conquista persiana del 252-253, pot\u00e9, nel 287, tornare a rivendicare la parte orientale dei suoi antichi domini senza incontrare alcuna opposizione da parte persiana. I doni ricevuti da Bahram II, vennero interpretati come i simboli di una vittoria romana sui Sasanidi (di cui la soluzione della questione armena costituiva l'aspetto sostanziale), tant'\u00e8 che Diocleziano venne salutato come il \"fondatore della pace eterna\". Tali eventi potrebbero aver rappresentato la fine formale della campagna sasanide di Caro, che probabilmente era terminata senza la conclusione di un vero e proprio trattato di pace. Al termine dei colloqui di pace con i Persiani-Sasanidi, Diocleziano intraprese una riorganizzazione della frontiera mesopotamica nel corso della quale fortific\u00f2 la citt\u00e0 di \"Circesium\" (Buseira, Siria) posta sull'Eufrate.\nMassimiano viene promosso \"Augusto\" (286).\nMentre in Oriente si addiveniva pacificamente a un compromesso con i Persiani, in Occidente (nel 286), il prefetto della flotta del canale della Manica, il futuro usurpatore Carausio, che aveva come sede principale della flotta la citt\u00e0 di \"Gesoriacum\", respinse con successo gli attacchi dei pirati Franchi e Sassoni lungo le coste della Britannia e della Gallia Belgica, tant'\u00e8 che per tali vittorie Diocleziano assunse il titolo di \"Britannicus maximus\". Al contempo, Massimiano sconfisse Burgundi e Alemanni, come risulta da un suo panegirico risalente al 289. Ma la stabilit\u00e0 interna della parte occidentale dell'Impero cominci\u00f2 a vacillare quando Carausio prefer\u00ec appropriarsi dei beni confiscati ai pirati anzich\u00e9 destinarli allo Stato. Massimiano emise allora una sentenza di morte nei confronti del suo infido subordinato, ma Carausio prefer\u00ec fuggire dalla Gallia, proclamandosi Augusto e istigando alla rivolta contro Massimiano e Diocleziano la Britannia e la Gallia nord-occidentale. Al seguito di tale evento, lo stesso Diocleziano decise di rinunciare al titolo di \"Britannicus maximus\" assunto in precedenza, per una sorta di \"damnatio memoriae\" rispetto alle vittorie conseguite da Carausio prima della sua usurpazione.\nSulla base dei reperti archeologici pervenutici, si \u00e8 avanzata l'ipotesi che Carausio, al momento della rivolta, controllasse gi\u00e0 alcune postazioni militari in Britannia che gli garantivano una solida base di potere sia in Britannia, sia nella Gallia settentrionale: una moneta rinvenuta a Rouen attesta che il suo potere all'inizio della rivolta si era esteso sino a questa zona continentale, a causa della debolezza del governo centrale. Carausio si sforz\u00f2 di ottenere una legittimit\u00e0 da Diocleziano, come se fosse un \"cesare\" designato: nel suo conio (che aveva una qualit\u00e0 di gran lunga migliore di quella ufficiale, in particolare nei suoi pezzi d'argento) egli esaltava la \"concordia\" tra lui e il potere centrale ( \"la pace dei tre Augusti\", si legge su una moneta di bronzo del 290, dove troviamo sul fronte l'immagine di Carausio insieme a quella Diocleziano e Massimiano, con la didascalia ,\"Carausio &amp; i suoi fratelli\"). Tuttavia, Diocleziano non poteva permettere a un usurpatore di entrare a far parte del suo governo imperiale, come in passato era accaduto a Postumo, solo perch\u00e9 lo reclamasse. Infatti, un suo cedimento alle richieste di Carausio avrebbe costituito un precedente pericoloso per la tenuta dell'Impero che Diocleziano si apprestava a riformare, potendo aprire la strada a ulteriori usurpazioni: Carausio doveva essere, quindi, neutralizzato.\nSpinto dall'incalzare degli eventi critici, Diocleziano si risolse a elevare Massimiano al titolo di Augusto il 1\u00ba aprile del 286, attribuendogli, tra l'altro, l'appellativo di \"Nobilissimus et frater\". Tuttavia, una datazione precisa di tale conferimento non pu\u00f2 essere stabilita con assoluta certezza. Infatti, mentre alcuni sostengono che Massimiano ricevette l'investitura ad Augusto sin dall'inizio, senza aver mai ricoperto precedentemente la carica di Cesare, altri ritengono che l'elevazione alla dignit\u00e0 di Augusto sia avvenuta il 1\u00ba marzo 286. Ma quella del 1\u00ba aprile del 286 rimane la datazione sulla quale concorda la maggioranza dagli storici moderni. La modalit\u00e0 della nomina di Massimiano presenta dei risvolti poco chiari, essendo piuttosto dubbio che Diocleziano fosse presente all'evento. \u00c8 stato persino ipotizzato che Massimiano avesse in un primo tempo usurpato il titolo e che solo successivamente ne ottenne il riconoscimento da parte di Diocleziano, preoccupato pi\u00f9 di scongiurare il riaccendersi di nuova guerra civile che di avere un collega. Questa interpretazione \u00e8 largamente minoritaria in quanto presta il fianco alla critica secondo la quale, sulla base di molteplici indizi, risulterebbe abbastanza chiaramente che Diocleziano avesse fin da principio stabilito che Massimiano potesse agire con una certa dose di indipendenza. Una parte della storiografia moderna sostiene, infine, che la scelta di Diocleziano potesse essere stata dettata dalla necessit\u00e0 dell'imperatore di legare maggiormente a s\u00e9 Massimiano, associandolo al trono imperiale, in modo da ridurre il rischio che questi potesse stringere un patto con lo stesso Carausio ai suoi danni.\nNel nuovo sistema di distribuzione del potere che si era venuto a creare, Diocleziano si considerava sotto la protezione di Giove (\"Iovius\") per non dare adito a dubbi circa la posizione di supremazia che intendeva stabilire nei confronti del collega Massimiano, associato a sua volta \"semplicemente\" a Ercole (\"Herculius\", figlio di Giove). Tale sistema, concepito da un imperatore proveniente dai ranghi dell'esercito qual era Diocleziano, non poteva che essere estremamente gerarchizzato.\nNuovi successi su Germani e Sarmati (287-289).\nL'anno successivo (287), Massimiano, resosi conto di non essere ancora in grado di affrontare direttamente l'usurpatore Carausio, prefer\u00ec colpirlo indirettamente dedicandosi a combattere le trib\u00f9 germaniche d'oltre Reno. Le campagne militari di Massimiano sembra, infatti, che abbiano avuto come obiettivo quello di minare l'autorit\u00e0 dell'imperatore separatista di Britannia privandolo delle sue basi d'appoggio sul continente, essendosi Carausio precedentemente alleato con i Franchi. Grazie ai successi conseguiti da Massimiano contro Alemanni e Burgundi sull'alto Reno, e nei confronti dei Sassoni e dei Franchi lungo il corso inferiore dello stesso fiume, a Diocleziano fu rinnovato l'appellativo di \"Germanicus maximus\" per ben due volte nel corso dell'anno.\nNella primavera del 288, Massimiano si apprestava ad allestire una grande flotta per intraprendere una spedizione contro Carausio. Diocleziano, a sua volta, torn\u00f2 dall'Oriente per incontrare Massimiano e concordare con lui una campagna congiunta contro gli Alemanni, probabilmente per rendere sicura la frontiera renana in vista dell'imminente campagna di Massimiano ai danni di Carausio. Sulla base della strategia prestabilita, venne invasa la \"Germania Magna\" da due direzioni distinte: Diocleziano muovendo dalla Retia, mentre Massimiano avanz\u00f2 da \"Mogontiacum\" (Magonza). Ciascun imperatore rec\u00f2 distruzione man mano che penetrava nel territorio nemico, bruciando raccolti e mezzi di sostentamento delle popolazioni germaniche. Questi successi determinarono l'annessione di nuovi territori e permisero a Massimiano di proseguire i suoi preparativi bellici contro Carausio senza correre il pericolo di subire aggressioni sul proprio fianco destro (il Reno appunto) non appena avesse dato il via all'attacco. Alla fine del 288 \u00e8 risalente la quarta acclamazione di Diocleziano quale \"Germanicus maximus\". Sempre quello stesso anno Massimiano fece prigioniero il re dei Franchi Sali, Gennobaude, ottenendo in cambio della sua liberazione la restituzione di tutti i prigionieri romani in mano dei Franchi. A completamento dell'opera di pacificazione, disloc\u00f2 alcuni Franchi nei territori circostanti \"Augusta Treverorum\" e \"Bagacum\" (attuale Bavay, in Belgio).\nDi ritorno in Oriente, Diocleziano si trov\u00f2 nuovamente impegnato in un'ulteriore e breve campagna contro i Sarmati. Nessun dettaglio degli eventi militari ci \u00e8 pervenuto, eccezion fatta per alcune iscrizioni dalle quali si apprende che Diocleziano venne salutato per la prima volta con il titolo vittorioso di \"Sarmaticus Maximus\" (nel 289). Nello stesso periodo si registra un altro successo sugli Alemanni del quale fu artefice questa volta il futuro \"cesare\", Costanzo Cloro.\nTra Oriente e Occidente (290-293).\nIn Oriente, Diocleziano tent\u00f2, ricorrendo alla diplomazia, di riallacciare i rapporti con le trib\u00f9 nomadi del deserto stanziate nella regione a ridosso della frontiera con la Persia, forse allo scopo di ridurne le incursioni, oppure di riportare l'influenza romana nell'area ai livelli raggiunti all'epoca del regno palmireno. Se si tiene presente che alcune di queste trib\u00f9 erano state clienti dei re persiani, si comprendono le attenzioni rivolte a esse da Diocleziano per rafforzare il \"limes\" orientale, soprattutto alla luce delle recenti tensioni con i Sasanidi. Tuttavia, dalle informazioni in nostro possesso non si evince se l'imperatore sia riuscito nel proprio intento. Al 290 risale la prima citazione, storicamente accertata, della trib\u00f9 araba dei Saraceni (che si ritiene originaria della penisola del Sinai), dei quali i Romani stroncarono un tentativo di invasione della Siria.\nIn Occidente Massimiano sub\u00ec la perdita della flotta recentemente allestita per affrontare l'usurpatore Carausio ma la data precisa del disastro non \u00e8 certa, sebbene la si collochi presumibilmente nella primavera del 290. I \"panegyrici latini\" riferiscono che all'origine della perdita ci fosse una tempesta, ma questo potrebbe essere semplicemente un tentativo di nascondere una sconfitta militare imbarazzante. Diocleziano, non appena ne venne informato, interruppe la sua visita nelle province orientali e torn\u00f2 rapidamente verso Occidente, raggiungendo \"Emesa\" il 10 maggio del 290, e \"Sirmium\" sul Danubio il 1\u00ba luglio del 290.\nL'incontro tra Diocleziano e Massimiano, che si svolse a \"Mediolanum\" (Milano) verso il tardo dicembre del 290 oppure nel gennaio del 291, fu organizzato con un apparato scenico di fastosit\u00e0 solenne, caratterizzato da frequenti apparizioni pubbliche da parte dei due imperatori. Ci\u00f2 ha indotto a ipotizzare che le cerimonie fossero organizzate per confermare indiscutibilmente il sostegno di Diocleziano nei confronti del collega in difficolt\u00e0. In tale occasione, una delegazione di senatori proveniente da Roma raggiunse i due Augusti, forse per dimostrare con la propria presenza la sopravvivenza di un certo prestigio da parte della capitale dell'Impero romano, molto spesso scartata quale propria sede, da vari imperatori, rispetto ad altre citt\u00e0. Ma era ormai consuetudine da lungo tempo che Roma fosse utilizzata solo come una capitale \"cerimoniale\", mentre la sede amministrativa fosse determinata, di volta in volta, dalle esigenze di difesa dei confini imperiali: gi\u00e0 Gallieno (253 - 268), aveva scelto \"Mediolanum\" come suo quartier generale. Se il panegirico, descrivendo nei dettagli la cerimonia dell'incontro di \"Mediolanum\", asserisce che il vero centro dell'Impero non era Roma, ma dove l'imperatore si trovasse (\u00abla capitale dell'Impero sembrava fosse l\u00ec, dove i due imperatori si erano incontrati\u00bb), ci\u00f2 fa semplicemente eco a quanto aveva anticipato lo storico Erodiano agli inizi del III secolo, secondo il quale \u00abRoma si trovava dov'era l'imperatore\u00bb. Le decisioni di carattere politico e militare scaturite dal vertice di \"Mediolanum\" non furono rese pubbliche. Gli \"Augusti\" non ebbero altri incontri fino al 303.\nTetrarchia (293-305).\nNascita della tetrarchia (293).\nQualche tempo dopo il suo rientro in Oriente, e prima del 293, Diocleziano trasfer\u00ec il comando della guerra contro Carausio da Massimiano a Flavio Costanzo. Ex governatore della Dalmazia, uomo di provata esperienza militare risalente ai tempi delle campagne di Aureliano contro Zenobia (272-273), Costanzo, al momento della nomina, ricopriva la carica di prefetto del pretorio di Massimiano in Gallia, del quale aveva sposato la figlia, Teodora. Il 1\u00ba marzo del 293 a \"Mediolanum\" (Milano), egli fu insignito, inoltre, da Massimiano del titolo di \"cesare\". Nella primavera del 293, a \"Philippopolis\" (Plovdiv, Bulgaria) oppure a \"Sirmium\", Diocleziano fece lo stesso con Galerio (forse gi\u00e0 suo prefetto del pretorio), al quale aveva concesso in sposa la propria figlia, Valeria. A Costanzo vennero assegnate la Gallia e la Britannia; a Galerio la Siria, la Palestina, l'Egitto e la responsabilit\u00e0 per i confini orientali.\nQuesto nuovo assetto dello Stato che si era venuto a determinare a seguito dell'associazione di un \"cesare\" a ciascun \"augusto\" \u00e8 comunemente denominato tetrarchia, termine derivante dal greco antico e il cui significato consiste nel \u00abdominio dei quattro\u00bb. I tetrarchi era pi\u00f9 o meno sovrani nei loro territori; viaggiavano avendo al proprio seguito una vera e propria corte imperiale (composta, tra l'altro, da amministratori e segretari) nonch\u00e9 un esercito personale. Rinsaldarono maggiormente il legame tra loro grazie a un'accorta politica di matrimoni combinati e legami di sangue: Diocleziano e Massimiano (i due \"Augusti\") si consideravano spiritualmente come due fratelli e adottarono formalmente Galerio e Costanzo (gi\u00e0 loro generi), come rispettivi figli, nel 293. Queste relazioni implicavano una linea di successione in virt\u00f9 della quale Galerio e Costanzo sarebbero divenuti \"Augusti\" dopo l'abbandono di Diocleziano e Massimiano. Il legame tra i tetrarchi fu ulteriormente saldato da vincoli matrimoniali: Galerio spos\u00f2 la figlia di Diocleziano, Valeria, mentre Costanzo la figliastra di Massimiano, Teodora; a sua volta Massenzio, primogenito di Massimiano, prese in moglie Valeria Massimilla, figlia di Galerio, mentre Costantino, primogenito di Costanzo, ebbe promessa la mano di Fausta, figlia di Massimiano, e fu inviato alla corte di Diocleziano a Nicomedia per essere introdotto all'arte militare e di governo: secondo un'interpretazione moderna, avvalorata da un passo di Lattanzio, i due rampolli erano predestinati ad assurgere al titolo di \"Cesare\".\nFine della secessione in Britannia (293-296).\nLa vittoria riportata da Costanzo Cloro, nel 293, sugli alleati franchi del ribelle Carausio nella regione compresa tra gli estuari del Reno e della Schelda, procur\u00f2 a Diocleziano la quinta acclamazione come \"Germanicus maximus\". Il successo di Costanzo costituiva la conclusione di una serie di operazioni militari, da lui intraprese in Gallia gi\u00e0 prima di divenire \"Cesare\", volte a privare Carausio delle sue basi di appoggio nel continente e che ebbero nella sanguinosa espugnazione di Boulogne, al termine di un lungo assedio, uno dei passaggi cruciali. La perdita della Gallia determin\u00f2 la caduta di Carausio che venne assassinato e sostituito da un suo collaboratore, Alletto. Quest'ultimo si fece animatore della resistenza della Britannia per altri tre anni, finch\u00e9 l'isola non fu sottoposta a un'invasione che nel giro di poco tempo represse la ribellione separatista. I principali responsabili della rivolta furono messi a morte dopo essere stati definitivamente sconfitti, presso l'odierna Farnham, dal prefetto del pretorio di Costanzo, Giulio Asclepiodoto, mentre Alletto fu ucciso nel pieno della battaglia. Lo stesso Costanzo, dopo lo sbarco avvenuto nel sud-est dell'isola, entr\u00f2 a \"Londinium\" (Londra), precedentemente saccheggiata dai disertori franchi di Alletto, dove fu accolto come un liberatore. Per tale evento furono coniate a Treviri una serie di medaglioni aurei che sul rovescio commemoravano Costanzo come \"Redditor Lucis Aeternae \"(\"restauratore della luce eterna\"), associata all'effige della personificazione di \"Londinium\" che inginocchiata attende, appena fuori le mura cittadine, proprio Costanzo sopraggiunge in sella al suo cavallo. Al seguito della riconquista della Britannia, i tetrarchi assunsero simultaneamente il titolo di \"Britannicus maximus.\"\nRivolta in Egitto (293-298).\nTra il 293 e il 294, Galerio, subito dopo la sua nomina a Cesare, si impegn\u00f2 a reprimere una rivolta locale nell'Alto Egitto. Due anni dopo (295) si spost\u00f2 in Siria per contrastare una nuova minaccia proveniente dall'Impero sasanide. Nel frattempo, in Egitto cominci\u00f2 a diffondersi un profondo malcontento, causato dalla decisione di Diocleziano di equiparare il livello della tassazione a quello delle altre province romane, che successivamente degener\u00f2 in una vera e propria rivolta popolare, scoppiata subito dopo la partenza di Galerio. A capo dei disordini si impose Domizio Domiziano, il quale, autoproclamandosi \"augustus\" nel luglio/agosto del 297, divenne di fatto un usurpatore che riusc\u00ec tuttavia a raccogliere il consenso della maggior parte dell'Egitto, compresa Alessandria. La reazione di Diocleziano non si fece attendere: l'imperatore recatosi personalmente in Egitto ristabil\u00ec l'ordine a cominciare dalla Tebaide (autunno 297), muovendo poi verso Alessandria, che venne posta sotto assedio. Con la morte di Domiziano nel dicembre del 297, Diocleziano riprese il controllo sull'intero Egitto con l'eccezione di Alessandria le cui difese (predisposte dal precedente \"corrector\" Aurelio Achilleo), le consentirono di resistere fino al marzo del 298, quando, dopo essersi arresa, fu sottoposta a un saccheggio. Una volta sedata la ribellione, riprese la regolare navigazione lungo le coste del Mar Rosso, ma si decise di abbandonare e affidare ai Nobati, come \"foederati\" contro i Blemmi, i territori del Dodecascheno.\nDiocleziano approfitt\u00f2 della sua presenza in Egitto per riformare la burocrazia della provincia e per disporre un censimento della popolazione, privando in tale occasione Alessandria, colpevole di aver aderito alla rivolta, della possibilit\u00e0 di battere moneta. Le riforme dell'assetto burocratico attuate da Diocleziano, combinandosi con quelle apportate da Settimio Severo, snellirono i procedimenti amministrativi egiziani al punto da assimilarli a quelli delle altre province dell'Impero. Durante il soggiorno egiziano Diocleziano risal\u00ec il corso del Nilo nell'estate del 298, visitando Ossirinco ed Elefantina. In Nubia, stipul\u00f2 un trattato di pace con le popolazioni dei Nobati e dei Blemmi, in virt\u00f9 del quale queste ultime, a fronte di un donativo annuale in oro, resero possibile lo spostamento della frontiera sino a File. Nell'autunno del 298, Diocleziano lasci\u00f2 l'Egitto dirigendosi in Siria (dove giunse nel febbraio del 299), incontrandosi, quindi, con Galerio in Mesopotamia.\nLungo i \"limes\" occidentali di Reno e Africa (297-302).\nCon la soppressione della rivolta separatista britannica svaniva la minaccia pi\u00f9 seria, sino a quel momento, alla legittimit\u00e0 dei Tetrarchi e ci\u00f2 consent\u00ec a Massimiano e Costanzo di concentrare i propri sforzi per contrastare le minacce esterne. Cosicch\u00e9 dal 297 Costanzo torn\u00f2 nuovamente sul Reno per affrontare i pirati Franchi e gli Alemanni, mentre Massimiano intraprese una campagna militare su vasta scala, prima lungo il Danubio e poi in Africa, contro le popolazioni nomadi, probabilmente entrando trionfalmente a Cartagine, il 10 marzo 298.\nNel 297, terminata la riorganizzazione della Britannia di concerto con il proprio \"Augusto\" Massimiano, Costanzo Cloro avvi\u00f2 il ripopolamento del territorio un tempo abitato dai Batavi, con i Franchi Sali provenienti dalla Frisia. L'anno seguente (298), ancora il \"Cesare\" Costanzo, cui era stata affidata la frontiera renana, inflisse una pesante sconfitta a una coalizione di trib\u00f9 Alemanne in due importanti scontri (battaglia di Lingones e battaglia di Vindonissa), che garantirono il rafforzamento di questo tratto di confine almeno per qualche decennio.\nPer queste vittorie di Costanzo, i tetrarchi si appuntarono un'iterazione del titolo \"Germanicus maximus\", la quinta per Diocleziano, mentre nell'anno 302 sembra si svolse una seconda battaglia presso Vindonissa, da cui, nuovamente, Alemanni e Burgundi uscirono sconfitti, ma con ogni probabilit\u00e0 dovrebbe trattarsi dello stesso combattimento del 298.\nLungo il \"limes\" africano, le fonti riferiscono di una rivolta scoppiata nel 293 tra i Quinquegentiani, che fu domata solo quattro anni pi\u00f9 tardi da Massimiano. Questi, infatti, partito per la Mauretania verso la fine del 297 (con un esercito eterogeneo formato da contingenti della guardia pretoriana, legionari di Aquileia, Egiziani e Danubiani, ausiliari galli e germani e reclute della Tracia), respinse le trib\u00f9 dei Mauri e debell\u00f2 quelle dei Quinquegentiani, che erano penetrati anche in Numidia. Sempre nel 297 Massimiano diede inizio a una sanguinosa offensiva contro i Berberi che si protrasse per molto tempo. Non contento di averli ricacciati nelle loro terre d'origine tra le montagne dell'Atlante, da dove avrebbero potuto proseguire le incursioni, Massimiano si avventur\u00f2 in profondit\u00e0 nel territorio nemico infliggendo loro quante pi\u00f9 devastazioni possibili a scopo punitivo, respingendoli fino al Sahara. L'anno successivo (298) rinforz\u00f2 le difese della frontiera africana dalle Mauritanie alla provincia d'Africa.\nLungo il \"limes\" danubiano (293-303).\nDiocleziano trascorse la primavera del 293 spostandosi con il proprio \"cesare\" Galerio da \"Sirmium\" (Sremska Mitrovica, Serbia) a \"Byzantium\" (Istanbul, Turchia). Poi, nell'ottobre di quell'anno, rientr\u00f2 a \"Sirmium\", dove, tra l'inverno e la primavera successiva, si immerse nei preparativi di una nuova campagna militare contro i Sarmati Iazigi, che egli condusse personalmente a partire dalla primavera del 294 fino (forse) all'autunno dello stesso anno, riportando una vittoria. Il successo romano procur\u00f2 all'Impero il mantenimento della calma lungo il tratto danubiano della frontiera, mentre a Dicleziano frutt\u00f2 la terza acclamazione a \"Sarmaticus maximus\". Nello stesso periodo sarebbero collocabili ulteriori successi sulle popolazioni barbariche, questa volta dei Goti, tanto che i tetrarchi assunsero il titolo di \"Gothicus maximus\".\nPer consolidare la posizione di forza raggiunta sul Danubio grazie ai recenti successi militari, Diocleziano diede inizio alla costruzione di una serie di forti a nord del fiume ad \"Aquincum\" (Budapest, Ungheria), \"Bononia\" (Vidin, Bulgaria), \"Ulcisia Vetera\", \"Castra Florentium\", \"Intercisa\" (Duna\u00fajv\u00e1ros, Ungheria) e a \"Onagrinum\" (Bege\u010d, Serbia). Queste nuove fortificazioni erano destinate a far parte di una nuova linea difensiva chiamata \"Ripa sarmatica\".\nNel 295 e nell'estate del 296 Diocleziano scaten\u00f2 nuovamente un'offensiva nella regione danubiana, conclusasi con la sconfitta del popolo dei Carpi, e il loro parziale trasferimento in territorio romano, a imitazione di quanto gi\u00e0 attuato da Aureliano con altre popolazioni barbariche sconfitte.\nPi\u00f9 tardi nel 299, Diocleziano e Galerio, una volta terminate le operazioni in Oriente, tornarono presso il confine danubiano della Mesia inferiore per contrastare i Carpi, i Bastarni e i Sarmati (o presumibilmente i Roxolani). Anche in tale occasione i prigionieri vennero trasferiti in territorio romano, obbligandoli a stanziarvisi (nella Pannonia a nord del fiume Drava, come asserito da Ammiano Marcellino). La recente disfatta inflitta alle trib\u00f9 sarmatiche valse a procurare a Diocleziano la quarta acclamazione a \"Sarmaticus maximus\".\nNel 302, a seguito del forzato rientro di Diocleziano in Oriente, la direzione delle operazioni sul Danubio pass\u00f2 a Galerio che port\u00f2 a termine felicemente il compito affidatogli. Al momento della sua abdicazione (305), Diocleziano era riuscito a rendere pi\u00f9 sicure le frontiere per l'intera lunghezza del Danubio, dotandole di un nuovo e articolato sistema difensivo caratterizzato da nuove fortezze, teste di ponte, ampie strade e citt\u00e0 munite di mura, e rinforzando le guarnigioni con l'invio di quindici o pi\u00f9 legioni a pattugliare la regione. A conferma di ci\u00f2 un'iscrizione rinvenuta a \"Sexaginta Prista\", sul basso Danubio, esaltava la restaurata \"tranquilitas\" della regione. Questa politica di rafforzamento delle frontiere comport\u00f2 sforzi enormi e dispendiosi, ma i costi sostenuti furono ampiamente compensati dai vantaggi conseguiti sul piano della difesa e della sicurezza se si considera l'importanza nevralgica della regione danubiana.\nGuerra con la Persia (296-298).\nNel 294, Narsete, figlio di Sapore I, si impossess\u00f2 del trono di Persia dopo aver eliminato Bahram III, che governava l'Impero sasanide dalla morte di Bahram II, avvenuta nel 293. Agli inizi del 294, Narsete invi\u00f2 una serie di doni a Diocleziano, secondo un'usanza consolidatasi da lunga data, a cui fece seguito uno scambio di ambascerie tra i due Imperi. In Persia, al contempo, Narsete provvide a cancellare ogni traccia del predecessore dai monumenti pubblici, in una sorta di \"damnatio memoriae\". Egli desiderava emulare le imprese militari dei re guerrieri che lo avevano preceduto, come Ardashir I (226-241) e soprattutto Shapur I (241\u2013272), il quale era giunto a saccheggiare Antiochia di Siria facendo prigioniero l'imperatore romano, Valeriano (253\u201360) e adornando le pareti dei templi persiani con le spoglie dei nemici sconfitti.\nCon una simile disposizione d'animo risult\u00f2 inevitabile che Narsete dichiarasse guerra a Roma, nel 295 o forse nel 296. Il primo territorio romano a fare le spese della politica aggressiva persiana, venendo invaso, fu la parte occidentale dell'Armenia, regno cliente di Roma, recentemente affidato dai Romani a Tiridate dopo la pace del 287. Il re sasanide diresse poi il proprio esercito verso sud, addentrandosi nella provincia romana di Mesopotamia (nel 297), dove, nella regione tra \"Carrhae\" (Harran, Turchia) e \"Callinicum\" (Al-Raqqa, Siria), che lo storico Fergus Millar identifica probabilmente lungo il fiume Balikh, inflisse una pesante sconfitta a Galerio, che gli si era fatto incontro per contrastarlo, senza attendere i rinforzi che Diocleziano gli stava portando. Diocleziano potrebbe essere stato presente nelle fasi finali della battaglia, limitando la portata del rovescio, ma scaric\u00f2 le responsabilit\u00e0 dell'insuccesso militare sul proprio \"cesare\", come risult\u00f2 chiaramente dalla versione ufficiale emersa nel corso di una pubblica cerimonia tenutasi ad Antiochia di Siria. Inoltre, l\"Augusto\" umili\u00f2 pubblicamente il suo \"Cesare\", costringendolo a camminare in abiti sontuosi per un miglio alla testa del corteo imperiale. Tuttavia \u00e8 possibile che il gesto di Diocleziano nei confronti di Galerio non fosse dettato dall'intenzione di infliggere un'umiliazione, ma rientrasse semplicemente in un normale protocollo di corte.\nGalerio chiese e ottenne da Diocleziano una seconda possibilit\u00e0 per risollevare il proprio prestigio e quello delle armi romane. Cosicch\u00e9, nella seconda met\u00e0 del 297, il suo esercito venne rinforzato da una serie di contingenti militari estratti da svariate legioni (\"vexillationes\"), schierate lungo il \"limes\" danubiano. Narsete, dopo i recenti successi, si era posto sulla difensiva preferendo attendere la controffensiva romana, che, in attuazione dei piani elaborati dai Romani, prevedeva un attacco dall'Armenia in direzione della Mesopotamia settentrionale. Secondo il resoconto di Fausto di Bisanzio, si sarebbe svolta una battaglia, dopo che Galerio dispose a Satala (Sadak, Turkey) in Armenia Minore, il suo quartier generale, e Narsete avanz\u00f2 dalla sua base di Oskha per attaccarlo, anche se altre fonti del periodo non confermano questi particolari. Non \u00e8 chiaro, inoltre, se Diocleziano fosse presente alla campagna militare del suo \"cesare\" o si trovasse piuttosto in Egitto o in Siria. Lattanzio critica Diocleziano per la sua assenza dal fronte, ma Southern, che data la campagna egiziana di Diocleziano un anno prima di Barnes, pone Diocleziano nelle retrovie, a supporto di Galerio lungo il fronte meridionale. Quel che \u00e8 certo \u00e8 che Narsete fu costretto a ripiegare in Armenia subendo, in netto svantaggio, l'iniziativa di Galerio. Il terreno armeno, particolarmente accidentato, si prestava maggiormente alle manovre della fanteria legionaria romana, che non a quelle della cavalleria sasanide. Questi fattori tra loro concomitanti favorirono il successo di Galerio che si impose sull'avversario persiano in due successive battaglie. Nel corso del secondo scontro, le forze romane conquistarono il campo di Narsete, impossessandosi dei suoi tesori, del suo harem, e facendo prigioniera la moglie del re persiano. Galerio sfrutt\u00f2 la vittoria proseguendo l'avanzata lungo il basso corso del Tigri, arrivando a occupare la stessa capitale persiana Ctesifonte, prima di far rientro in territorio romano risalendo il corso del fiume Eufrate.\nAnzich\u00e9 proseguire le operazioni militari, sfruttando appieno i vantaggi conseguiti a seguito delle vittorie riportate da Galerio, Diocleziano prefer\u00ec approfittare della posizione di forza detenuta al momento da Roma, per intavolare trattative di pace col nemico. Dopo un avvio deludente, caratterizzato dal rifiuto opposto da Galerio agli ambasciatori inviatigli da Narsete con la richiesta della restituzione della famiglia fatta prigioniera dai Romani, i negoziati di pace veri e propri iniziarono nella primavera del 299. Il \"magister memoriae\" (segretario) di Diocleziano e Galerio, Sicorio Probo, venne inviato dal re sasanide per illustrare i termini dell'accordo auspicati da Roma. Le condizioni della cosiddetta pace di Nisibis erano pesanti: l'Armenia sarebbe dovuta tornare sotto il dominio romano compreso il forte di Ziatha, posto lungo il confine; l'Iberia caucasica sarebbe stata posta sotto il controllo di un incaricato di Roma; \"Nisibis\", ora in mano romana, fu prescelta quale unica citt\u00e0 preposta agli scambi tra i due Imperi; Roma avrebbe, inoltre, esercitato il controllo su cinque satrapie tra il Tigri e l'Armenia: Ingilene, Sofene, Arzanene (Aghdznik), Corduene (Carduene), e Zabdicene (presso la moderna Hakk\u00e2ri, Turchia). Queste regioni includevano il tratto del fiume Tigri che attraversava la catena dell'Anti-Tauro; Roma avrebbe esteso il controllo sul passo di Bitlis, (situato lungo il percorso pi\u00f9 breve per attraversare l'Armenia persiana), e l'accesso alla regione di Tur Abdin. I Persiani furono costretti a cedere anche una striscia di territorio sul quale sorgeva una serie di roccaforti situate tra \"Amida\" (Diyarbak\u0131r, Turchia) e \"Bezabde\", fornendo a Roma una linea fortificata situata poco a nord di Ctesifonte, che avrebbe attenuato il rischio di invasione da parte della Persia lungo quel tratto di frontiera. Molte citt\u00e0 a est del Tigri passarono sotto il controllo dei Romani, comprese Tigranocerta, Saird, Martiropoli, Balalesa, Moxos, \"Daudia\", e Arzan, sebbene non sia ancora molto chiaro se tali citt\u00e0 avrebbero fatto parte di una provincia romana o di uno Stato vassallo di Roma. La stipulazione del trattato di pace, consent\u00ec a Tiridate III di Armenia di ottenere nuovamente il trono per s\u00e9 e la propria discendenza. Roma si assicur\u00f2, pertanto, una vasta zona di influenza culturale, che port\u00f2 a un'ampia diffusione in Oriente del cosiddetto cristianesimo siriaco, avente come epicentro la citt\u00e0 di Nisibis, e alla successiva cristianizzazione dell'Armenia. Queste concessioni strappate dai Romani con il trattato di pace assicurarono un periodo relativamente lungo di tranquillit\u00e0 sulla frontiera orientale, durante il quale Diocleziano ebbe modo di attuare una profonda riforma dell'esercito i cui effetti benefici influenzarono tutto il tardo impero romano.\nRisale sempre a questo periodo la costruzione di una nuova linea di fortificazioni: la \"strata Diocletiana\". Si trattava di una \"via militaris\", lungo il cosiddetto tratto di \"limes arabicus\", e quindi comprendente forti, fortini e torri di avvistamento, e che rimase in uso fino al VI secolo. La strada era munita di una lunga serie di fortificazioni, costruite tutte uniformemente: si trattava di \"castra\" rettangolari con mura molto spesse e con torri sporgenti verso l'esterno. Erano situate normalmente a un giorno di marcia (ca. 20 miglia romane) le une dalle altre. Il percorso cominciava presso l'Eufrate a Sura, lungo il confine prospiciente l'Impero sasanide, e proseguiva verso sud-ovest, passando prima per Palmira e poi per Damasco e congiungendosi, quindi, con la Via Traiana Nova. Va segnalata, infine, una diramazione che si spingeva a est dell'Hauran, per Imtan, fino all'oasi di Qasr Azraq. Si trattava, in sostanza, di un sistema continuo di fortificazioni che collegava l'Eufrate al Mar Rosso presso \"Aila\".\nDiocleziano e il Cristianesimo (299-305).\nPrime persecuzioni (299-302).\nDopo la conclusione della pace di Nisibis, Diocleziano e Galerio tornarono ad Antiochia di Siria. Durante quell'anno (nel 299), gli imperatori presero parte a una cerimonia religiosa culminante in un sacrificio a scopo divinatorio. Ma gli aruspici non furono in grado di leggere le viscere degli animali sacrificati e accusarono di ci\u00f2 i Cristiani presenti all'interno della corte imperiale. Gli imperatori pertanto, ordinarono che tutti i membri della corte eseguissero un sacrificio purificatorio, estendendo successivamente la richiesta all'intero esercito, stabilendo l'espulsione dai ranghi per coloro che si fossero rifiutati. Diocleziano era un conservatore in materia religiosa, rispettoso dei valori tradizionali della religione romana compreso il rito della purificazione religiosa. Tuttavia Eusebio, Lattanzio e Constantino ritenevano che fosse Galerio (animato da mire politiche) a istigare Diocleziano a infierire contro i Cristiani. Si ebbe cos\u00ec un'inversione di tendenza rispetto alla politica di tolleranza perseguita in precedenza dal governo imperiale.\nAntiochia fu la residenza principale di Diocleziano dal 299 al 302, mentre Galerio prefer\u00ec avvalersi di diverse sedi (a volte di concerto con il suo \"Augusto\") situate lungo la frontiera del medio-basso Danubio. Diocleziano visit\u00f2 nuovamente l'Egitto nell'inverno del 301\u2013302, concedendo in tale occasione un sussidio in grano ad Alessandria. A seguito degli insanabili contrasti con i Manichei, emersi particolarmente nel corso di pubbliche controversie, l\"Augusto\" ordin\u00f2 che i capi dei seguaci di Mani fossero gettati sul rogo insieme ai loro testi sacri, dando avvio a una vera e propria repressione religiosa. Il 31 marzo del 302, come riportato in un rescritto di Alessandria, egli dichiar\u00f2 che i Manichei di basso ceto sociale venissero messi a morte, mentre quelli di alto rango subissero la condanna ai lavori forzati nelle miniere del Proconneso (isole del Mar di Marmara, Turchia) o in quelle di \"Phaeno\" nel sud della Palestina. Tutte le propriet\u00e0 dei Manichei furono confiscate e incamerate nel tesoro imperiale. L'avversione di Diocleziano nei confronti del manicheismo trovava fondamento nelle peculiarit\u00e0 di questo nuovo credo: la sua novit\u00e0, le sue origini straniere, il modo in cui corrompesse la morale della razza romana, e la sua opposizione alle preesistenti tradizioni religiose. Al contempo, il manicheismo era invece largamente diffuso e tollerato nell'Impero persiano, fornendo un ulteriore appiglio per aggravare i gi\u00e0 tesi rapporti tra Roma e la Persia, poich\u00e9 Diocleziano temeva un'ingerenza persiana nella politica interna romana, attraverso la religione manichea, finalizzata ad alimentare disordini e instabilit\u00e0. Le caratteristiche fondamentali del credo manicheo, poc'anzi elencate, prese a pretesto dall'imperatore per giustificare la lotta al manicheismo risulteranno utili, senza particolari adattamenti, per organizzare una persecuzione in grande stile anche ai danni dei Cristiani.\nGrande persecuzione (303-305).\nDiocleziano rientr\u00f2 ad Antiochia nell'autunno del 302. L'anno successivo comp\u00ec un primo passo nella repressione del Cristianesimo facendo imprigionare e poi giustiziare (17 novembre del 303) dopo orrendi supplizi, il diacono Romano di Cesarea, ritenuto colpevole di aver messo in discussione la legittimit\u00e0 a giudicare dei tribunali imperiali e, soprattutto, per essersi rifiutato di compiere, in rispetto alle disposizioni dell'imperatore, i sacrifici rituali agli d\u00e8i. Successivamente l\"Augusto\" si trasfer\u00ec a Nicomedia, accompagnato da Galerio, dove trascorse l'inverno. Secondo Lattanzio, i due imperatori durante il loro soggiorno a Nicomedia pianificarono la politica da adottare nei confronti dei Cristiani. Diocleziano, inizialmente, intendeva limitarsi a imporre ai Cristiani il divieto di ricoprire incarichi amministrativi e militari, ritenendo tali misure sufficienti a placare gli d\u00e8i, ma Galerio persuase l\"Augusto\" a condurre un'azione pi\u00f9 decisa che prevedeva la possibilit\u00e0 di sterminare gli adepti di questa nuova religione. Le argomentazioni addotte da Galerio (nel corso, pare, di riunioni segrete) a sostegno dell'adozione della linea dura verso i Cristiani potrebbero essere cos\u00ec riassunte: i Cristiani avevano creato uno Stato nello Stato, che era gi\u00e0 governato da proprie leggi e magistrati, possedeva un tesoro e manteneva la coesione grazie all'instancabile opera dei vescovi che dirigevano le diverse comunit\u00e0 dei fedeli cui erano preposti attraverso decreti cui si obbediva ciecamente; occorreva, quindi, intervenire prima che il Cristianesimo \"contaminasse\" irrimediabilmente i ranghi dell'esercito. Secondo fonti dell'epoca, prima di agire si consult\u00f2 il \"Didymaion\", l'oracolo di Apollo di Didima, ma il responso fu che, \"a causa degli empi sulla Terra, Apollo non avrebbe potuto fornire il proprio aiuto\". Gli \"empi\" cui l'oracolo fece riferimento vennero identificati (da gran parte della corte imperiale) con i Cristiani e Diocleziano si lasci\u00f2 indurre a condividere questa interpretazione, probabilmente lieto di disporre anche di una giustificazione di carattere \"religioso\" per scatenare una vera e propria persecuzione universale.\nLa persecuzione ebbe inizio il 23 febbraio del 303, e fu condotta con grande ferocia, soprattutto in Oriente, dove la religione cristiana era ormai notevolmente diffusa. Il primo editto venne affisso nella capitale, Nicomedia, e ordinava: \nNel giro di pochi giorni, prima della fine di febbraio, per due volte il palazzo e le stanze di Diocleziano subirono un incendio. La strana coincidenza fu considerata prova della dolosit\u00e0 dei due eventi, e il sospetto, fagocitato da Galerio, ricadde ovviamente sui Cristiani. Venne allora promossa un'indagine, ma diede esito negativo, poich\u00e9 nessun responsabile venne trovato. Diocleziano, allora, sentendosi minacciato in prima persona, abbandon\u00f2 ogni residua prudenza e irrigid\u00ec la persecuzione. Nonostante i numerosi arresti, torture ed esecuzioni ovunque, sia nel palazzo sia nella citt\u00e0, non fu possibile estorcere alcuna confessione di responsabilit\u00e0 nel complotto. Ad alcuni apparve per\u00f2 sospetta la frettolosa partenza di Galerio dalla citt\u00e0, che fu giustificata con il timore di cadere vittima dell'odio dei Cristiani. Vennero inizialmente messi a morte gli eunuchi di corte, Doroteo e Gorgonio. Il cubicolario, Pietro, fu spogliato, innalzato e flagellato. Sale e aceto vennero versati sulle sue ferite, e lentamente venne messo sul fuoco e fatto bollire fino alla morte. Le esecuzioni continuarono fino almeno al 24 aprile del 303, quando sei persone, incluso il vescovo Antimo di Nicomedia, furono decapitate. Dopo il secondo incendio, scoppiato sedici giorni dopo il primo, Galerio abbandon\u00f2 la citt\u00e0 per Roma, dichiarando Nicomedia insicura, e poco dopo anche Diocleziano lo segu\u00ec.\nForse per l'iniziale scarsa animosit\u00e0 nei confronti della persecuzione da parte di Diocleziano, che voleva magari verificarne gli esiti personalmente prima di dover intervenire su larga scala, stranamente l'editto impieg\u00f2 quasi due mesi per arrivare in Siria e quattro per essere reso pubblico in Africa. Nelle varie parti dell'Impero i magistrati e i governatori applicarono comunque con varia severit\u00e0 (e a volte con mitezza) il decreto, ma le vittime e le distruzioni delle chiese furono numerose, come numerosi furono i roghi dei libri sacri (che per\u00f2, grazie alla loro diffusione, vanificarono l'opera del fuoco). Questo editto fu seguito da altri, nei quali si comminavano pene sempre pi\u00f9 gravi, dapprima nei confronti dei funzionari pubblici, e quindi di tutti i cittadini di fede cristiana. Malgrado il crescendo delle persecuzioni, queste risultarono infruttuose. La maggior parte dei Cristiani riuscirono a fuggire e la persecuzione non ebbe il supporto dei pagani. Le sofferenze dei martiri rafforzarono la determinazione dei loro fratelli cristiani.\nEusebio definir\u00e0 una vera guerra gli anni che seguirono: molti furono i \"lapsi\", ma anche i martiri. Il maggior numero di vittime si ebbe nell'area controllata da Diocleziano (Asia minore, Siria, Egitto), dove i Cristiani erano molto numerosi; nei meno cristianizzati Balcani il \"cesare\" Galerio, spesso indicato come l'ispiratore della persecuzione, fu egualmente duro. Anche in Italia e in Africa Occidentale, governata dall\"augusto\" Massimiano, le violenze furono dure e si contarono molti martiri, anche se il quarto editto fu applicato in modo limitato; invece in Britannia e Gallia il \"cesare\" Costanzo Cloro, padre di Costantino I, applic\u00f2 solo il primo editto. A ricordo dei martiri di questo periodo sono pervenute testimonianze epigrafiche e agiografie ritenute autentiche.\nLa persecuzione prese forma in un periodo nel quale il Cristianesimo era ormai radicato nell'Impero (si stima che all'inizio del regno di Diocleziano circa il 10% della popolazione dell'Impero fosse cristiana); non mancavano per\u00f2 le resistenze: verso il 300 circolavano numerose pubblicazioni anticristiane, che spaziavano dal filosofico al triviale. Diocleziano fu in genere tollerante nei confronti degli avversari politici, ma si dimostr\u00f2 molto rigido nei confronti di quelle che considerava deviazioni intellettuali: nel 297 si rivolse ad esempio contro i Manichei. Il difficile equilibrio con il Cristianesimo resse fino al 303. Per spiegare l'avvio della persecuzione sono state proposte diverse motivazioni: rafforzamento dei pregiudizi, interessi economici, reazione alla cristianizzazione dell'Armenia.\nAll'abdicazione di Diocleziano, nel 305, la persecuzione non aveva ottenuto i risultati sperati, tuttavia le ostilit\u00e0 contro i Cristiani trovarono comunque prosecuzione in Oriente sotto i governi di Galerio e Massimino Daia, anche se in modo intermittente, fino al 311. Durante la persecuzione i Cristiani trovarono, in molte localit\u00e0, protezione anche presso i vicini pagani, segno di una crescente tolleranza popolare nei confronti della nuova religione. L'apostasia temporanea di alcuni Cristiani, e la consegna delle scritture, durante la persecuzione gioc\u00f2 un ruolo importante nella successiva controversia donatista. Entro i venticinque anni dall'inizio delle persecuzioni, l'imperatore cristiano Costantino, avrebbe governato da solo l'Impero. Egli avrebbe riparato alle conseguenze degli editti, restituendo tutti i beni confiscati in precedenza ai Cristiani. Sotto il suo regno, il Cristianesimo sarebbe divenuta la religione ufficiale prediletta. Diocleziano fu demonizzato dai suoi successori cristiani: Lattanzio fece intuire che l'ascesa dello stesso fosse il preludio all'apocalisse, e nella mitologia serba, Diocleziano \u00e8 ricordato come l'avversario di Dio.\nRiforme.\nTetrarchica e ideologica.\nDiocleziano vide il suo compito come quello di un restauratore, un'autorit\u00e0 il cui dovere era di riportare l'impero alla pace, di ridare stabilit\u00e0 e giustizia dove le orde dei barbari avevano portato devastazione. Egli si assunse la responsabilit\u00e0 di irreggimentare, centralizzare l'autorit\u00e0 politica in modo massiccio. Egli impose un sistema di valori verso il pubblico spesso diverso e poco ricettivo da parte dei provinciali. Nella propaganda imperiale del periodo, la storia recente minimizz\u00f2 e distorse il significato dei tetrarchi come \"restauratori\". I successi di Aureliano vennero ignorati, la rivolta di Carausio fu retrodatata al regno di Gallieno, rendendo implicito che il progetto dei tetrarchi producesse la sconfitta di Aureliano dei Palmireni; il periodo tra Gallieno e Diocleziano venne di fatto cancellato. La storia dell'impero romano prima della tetrarchia venne interpretato come un periodo di guerre civili, dispotismo selvaggio e collasso imperiale. In quelle iscrizioni che recavano i loro nomi, Diocleziano e gli altri tetrarchi vennero indicati come \"restauratori dell'intero mondo\", uomini che riuscirono a \"sconfiggere le nazioni dei barbari, dando la tranquillit\u00e0 ai loro mondi\". Diocleziano venne indicato come il \"fondatore della pace eterna\". La tematica della restaurazione era congiunto con l'enfasi sull'unicit\u00e0 e sul genio degli stessi tetrarchi.\nLe citt\u00e0 maggiormente utilizzate quali sedi imperiali di questo periodo furono: \"Mediolanum\" (Milano), \"Augusta Treverorum\" (Treveri), \"Arelate\" (Arles), \"Sirmium\" (Sremska Mitrovica), \"Tessalonica\" (Salonicco), \"Serdica\" (Sofia), \"Nicomedia\" (\u0130zmit) e \"Antiochia\" (Antakya). Esse erano considerate sedi imperiali alternative ad esclusione della citt\u00e0 di Roma e dell'aristocrazia senatoriale. Si perfezion\u00f2 cos\u00ec il processo di esautoramento del Senato romano come autorit\u00e0 decisionale: l'impero divenne una monarchia assoluta e assunse caratteristiche tipiche delle monarchie orientali, come l'origine divina del monarca e la sua adorazione. \nVenne sviluppato un nuovo stile cerimoniale che enfatizzava ed esaltava la figura sacrale dell'imperatore nei confronti delle altre persone. Gli ideali quasi repubblicani di Augusto, \"primus inter pares\", in cui si rendeva onore divino al \"genius\" dell'imperatore in carica (bruciando incenso davanti alla statua) ma la divinizzazione era ammessa solo dopo la morte, furono abbandonati completamente da tutti i tetrarchi. Diocleziano inizi\u00f2 a indossare una corona d'oro e gioielli, proib\u00ec l'utilizzo degli abiti color porpora a tutti, eccetto che agli imperatori. I sudditi erano tenuti a prostrarsi alla sua presenza (\"adoratio\"); ai pi\u00f9 fortunati era concesso il privilegio di baciare l'orlo della sua veste (una forma del rito religioso detto \"prosk\u00fdnesis\", \u03c0\u03c1\u03bf\u03c3\u03ba\u03cd\u03bd\u03b7\u03c3\u03b9\u03c2, che i sudditi dei sovrani orientali usavano da secoli). Circhi e basiliche vennero costruite per mettere in risalto la grandezza, il potere e l'autorit\u00e0 di ciascun tetrarca nella propria sede imperiale. La figura dell'imperatore ebbe un'autorit\u00e0 trascendente, un uomo al di sopra delle masse. Il suo apparire era gestito in ogni dettaglio. Questo stile di presentazione non era nuovo, molti dei suoi elementi si erano gi\u00e0 andati mostrando durante i regni di Aureliano e Settimio Severo, che si fece chiamare \"dominus ac deus\" (prima ancora con Caligola e Domiziano, la cui pretesa di essere \"deus\" o \"divo\" gi\u00e0 in vita, e di ammantarsi di carattere regio di tipo orientale fu per\u00f2 considerata offensiva dalla mentalit\u00e0 romana del tempo, e una delle cause del loro assassinio), ma fu solo sotto i tetrarchi che ci\u00f2 venne esplicitato in modo tanto evidente.\nTerritoriale e amministrativa.\nLa tetrarchia venne progettata prima di tutto su base territoriale, sia per le crescenti difficolt\u00e0 dovute alle numerose rivolte interne all'impero, sia a causa delle devastanti incursioni dei barbari lungo i confini esterni. Si provvedette a dividere l'impero in quattro parti, tra due Augusti e due Cesari. Ogni sua parte era poi costituita da tre diocesi, per un totale di dodici.\nLa diocesi era governata da un \"pretore vicario\" o semplicemente \"vicario\" (\"vicarius\"), sottoposto al prefetto del pretorio (alcune diocesi, peraltro, potevano essere governate direttamente dal prefetto del pretorio). Il vicario controllava i governatori delle province (variamente denominati: \"proconsules\", \"consulares\", \"correctores\", \"praesides\") e giudicava in appello le cause gi\u00e0 decise in primo grado dai medesimi (le parti potevano scegliere se appellarsi al vicario o al prefetto del pretorio). I vicari non avevano poteri militari, infatti le truppe stanziate nella diocesi erano sotto il comando di un \"comes rei militaris\", che dipendeva direttamente dal \"magister militum\" e aveva alle sue dipendenze i \"duces\" ai quali era affidato il comando militare nelle singole province. Qui sotto, la prima riorganizzazione voluta da Diocleziano con la \"tetrarchia\", divisa in 12 diocesi, di cui 6 in Occidente e 6 in Oriente.\nPer evitare la possibilit\u00e0 di usurpazioni locali, per facilitare una raccolta pi\u00f9 efficiente delle tasse e forniture, e per facilitare l'applicazione della legge, Diocleziano raddoppi\u00f2 il numero delle province da cinquanta a almeno cento.\nAlcune delle divisioni provinciali richiesero delle successive revisioni, che portarono a modifiche subito dopo il 293 o agli inizi del IV secolo. La stessa Roma (inclusi i suoi dintorni per un perimetro di circa 150\u00a0km) venne esclusa dall'autorit\u00e0 del prefetto del pretorio, poich\u00e9 venne amministrata da un prefetto urbano dell'ordine senatorio (l'unico funzionario di prestigio riservato esclusivamente ai senatori, con l'eccezione di alcuni governatori: in Italia con il titolo di \"corrector\", oltre ai \"proconsules\" d'Asia e Africa.\nQuesta divisione territoriale port\u00f2 inevitabilmente a un numero di sedi imperiali crescenti, alternative a Roma:\nIl sistema si rivel\u00f2 efficace per la stabilit\u00e0 dell'impero e rese possibile agli augusti di celebrare i \"vicennalia\", ossia i vent'anni di regno, come non era pi\u00f9 successo dai tempi di Antonino Pio. Tutto il territorio venne ridisegnato dal punto di vista amministrativo, abolendo le regioni augustee con la relativa divisione in \"imperiali\" e \"senatoriali\". Vennero create dodici circoscrizioni amministrative (le \"diocesi\", tre per ognuno dei tetrarchi), rette da vicarii e a loro volta suddivise in 101 province. Restava da mettere alla prova il meccanismo della successione.\nIn linea con fatto di essere passato da un'ideologia repubblicana a una autocratica, la corte dei consigliari di Diocleziano, il suo \"consilium\", fu differente da quello dei precedenti imperatori. Egli mut\u00f2 completamente l'illusione augustea di un governo imperiale, nato dalla cooperazione tra l'imperatore, l'esercito e il senato. Nel suo palazzo egli stabil\u00ec una struttura a tutti gli effetti autocratica, un cambiamento pi\u00f9 tardi sintetizzato nel nome di concistoro (\"consistorium\"), non un consiglio. Il termine \"consistorium\" era gi\u00e0 stato utilizzato per definire il luogo dove avvenivano questi incontri del consiglio imperiale. Diocleziano regol\u00f2 la sua corte iniziando a distinguendola per reparti separati (\"scrina\"), a cui erano affidati particolari compiti. Da questa struttura vennero create le funzioni dei diversi \"magistri\", come il \"Magister officiorum\", e delle segreterie associate. Si trattava di uomini preposti a trattare petizioni, richieste, corrispondenza, affari legali, oltre alle ambasciate straniere. All'interno della sua corte, Diocleziano mantenne un organismo permanente di consulenti legali, uomini con un'influenza notevole sul riordino degli affari giuridici. C'erano poi due \"ministri\" delle finanze, che avevano a che fare sia con il tesoro pubblico (\"aerarium populi Romani\"), sia con i domini privati dell'imperatore (\"fiscus Caesaris\"), oltre al prefetto del pretorio, il funzionario sicuramente pi\u00f9 influente di tutti. La riduzione della guardia pretoriana a livello di semplice guarnigione della citt\u00e0 di Roma ridusse notevolmente il potere militare nelle mani del prefetto (sebbene prefetti come Giulio Asclepiodoto, che sconfisse Alletto in Britannia romana, furono dei valenti comandanti militari), a vantaggio di compiti prevalentemente civili. Il prefetto mantenne uno staff di centinaia di collaboratori e diresse affari in numerose discipline del governo imperiale: dalla tassazione, all'amministrazione, alla materia legale, ai comandi militari minori, tanto che il prefetto del pretorio spesso risult\u00f2 essere secondo solo all'imperatore stesso.\nComplessivamente Diocleziano gener\u00f2 un forte aumento del numero dei burocrati all'interno dell'amministrazione imperiale; Lattanzio era solito affermare che vi fossero pi\u00f9 uomini che utilizzavano il denaro delle tasse di quanti le pagassero. Lo storico Warren Treadgold ritiene che sotto Diocleziano il numero di persone dedito all'amministrazione imperiale raddoppi\u00f2, passando da 15.000 a 30.000. Roger Bagnall stim\u00f2 che ci fosse un funzionario imperiale per ogni 5\u201310.000 persone in Egitto, vale a dire tra i 400 e i 800 funzionari per 4 milioni di abitanti (nessuno conosce la popolazione della provincia nel 300 d.C.; Strabone, 300 anni prima, indicava in 7.5 milioni, esclusa Alessandria). E paragonando l'Impero di Diocleziano a quello cinese del V secolo della dinastia Song, qui vi era un funzionario ogni 15.000 abitanti. Jones stim\u00f2 in 30.000 funzionari per un impero di 50\u201365 milioni di abitanti, pari a un funzionario ogni 1.667-2.167 abitanti, come media dell'intero impero. Il numero dei funzionari e della percentuale per abitante, variava naturalmente a seconda della diocesi, del numero delle province che la componevano e della popolazione delle stesse. Il personale provinciale e delle diocesi si aggirava sulle 13\u201315.000 unit\u00e0, come stabilito dalla legge. Il restante 50% si trovava con l'imperatore all'interno del suo \"comitatus\", insieme a vari prefetti del pretorio, con gli ufficiali addetti all'approvvigionamento del grano (pi\u00f9 tardi per entrambe le capitali, Roma e Costantinopoli), di Alessandria, Cartagine, oltre ai funzionari degli uffici centrali di tutte le province.\nLa diffusione del diritto imperiale nelle province fu facilitato dalla riforma che Diocleziano fece a livello di struttura provinciale, ora che vi era un numero maggiore di governatori (\"praesides\") che prendevano decisioni su pi\u00f9 ridotte aree geografiche e su popolazioni meno numerose. La riforma di Diocleziano fece s\u00ec che tra le funzioni dei governatori ci fosse quella di presiedere ufficialmente alle corti minori: mentre le funzioni militari e giudiziarie nell'alto impero romano erano le funzioni tipiche del governatore, e i procuratori si occupavano di tassazione, sotto il nuovo sistema dei \"vicarii\", i governatori erano responsabili della giustizia e della tassazione, mentre un nuovo tipo di funzionario, il \"dux\", agiva indipendente dal servizio civile, e deteneva il comando militare. Questi \"duces\" spesso amministravano le forze militari di due o tre delle nuove province create da Diocleziano, comandando su forze militari che potevano essere costituite da 2.000 fino a pi\u00f9 di 20.000 armati. Oltre al ruolo di giudici e funzionari addetti a riscuotere le tasse, i governatori dovevano mantenere il servizio postale (\"cursus publicus\") e garantire che i consigli cittadini facessero il loro dovere.\nQuesta riduzione dei poteri dei governatori, come rappresentanti degli imperatori, potrebbe aver ridotto i rischi politici di una classe fin troppo potente dei delegati imperiali, ma anche aver limitato la capacit\u00e0 dei governatori in opposizione ai proprietari terrieri locali, specialmente quelli dell'ordine senatorio, che, sebbene con minori opportunit\u00e0 di ottenere una determinata carica, conservarono le ricchezze, il prestigio sociale e i rapporti di clientela (soprattutto nelle regioni relativamente tranquille, dove non era necessaria una forte presenza militare). In un'occasione Diocleziano dovette esortare un proconsole d'Africa, a on temere le conseguenze di grossi proprietari terrieri di rango senatoriale. Se un governatore di rango senatoriale subiva queste pressioni, possiamo immaginare quali difficolt\u00e0 a cui andavano incontro i semplici \"praeses\". Questo spiega il difficile rapporto tra il potere centrale e le caste locali: nel 303, un tentativo di sedizione militare Seleucia di Pieria e Antiochia di Siria costrinse Diocleziano a compiere una tremenda vendetta su entrambe le citt\u00e0, mettendo a morte alcuni membri del consiglio cittadino per aver fallito nel loro incarico di mantenere l'ordine nella propria giurisdizione.\nGiuridica.\nCome la maggior parte degli imperatori, gran parte della routine quotidiana ruotava attorno agli affari legali, rispondendo agli appelli e alle petizioni, emettendo giudizi su questioni controverse. Rescritti, interpretazioni autorevoli emessi dall'imperatore in risposta a una serie di questioni legali posti sia tra contendenti nel campo pubblico sia privato, erano un dovere comune proprio degli imperatori del II e III secolo. Diocleziano era inondato da un lavoro di questo genere, ed era incapace di delegare le sue funzioni. Sarebbe stato visto come un inadempimento, il fatto di ignorarli. Nella corte imperiale itinerante della tarda antichit\u00e0, possiamo analizzare lo stato di avanzamento del seguito imperiale attraverso le posizioni da cui furono emessi determinati rescritti - la presenza dell'Imperatore era ci\u00f2 che permetteva al sistema di funzionare. Quando mai la corte imperiale decise di stabilirsi in una delle capitali, vi era un eccesso di petizioni, come accadde nel 294 a Nicomedia, dove Diocleziano pose i suoi quartieri d'inverno.\nCertamente i prefetti del pretorio (Afranio Annibaliano, Giulio Asclepiodoto e Aurelio Ermogeniano) aiutarono a regolare il flusso e la presentazione di tali documenti, il profondo senso della legalit\u00e0 insito nella cultura romana fece s\u00ec che il carico di lavoro fosse pesante. Gli imperatori che avevano preceduto Diocleziano nei quarant'anni antecedenti il suo regno, non erano riusciti a far fronte ai loro doveri in modo efficace, e la loro produzione di rescritti attestata risulta bassa. Diocleziano al contrario, fu prodigioso nei suoi affari: ci sono almeno 1.200 rescritti a suo nome che ancora sopravvivono, e questi rappresentano solo una piccola parte dell'enorme mole di lavoro svolta. Il forte aumento del numero di editti e rescritti prodotti sotto il governo di Dioclezioano \u00e8 stato letto come la prova tangibile di un continuo sforzo per riallineare tutto l'impero alle condizioni dettate dal potere centrale imperiale.\nSotto la guida di giuristi come Gregorio, Aurelio Arcadio Carisio e Ermogeniano, il governo imperiale cominci\u00f2 a pubblicare libri ufficiali sui precedenti legislativi, raccogliendo ed elencando tutti i rescritti che erano stati rilasciati a partire dal principato di Adriano (regno 117\u2013138) a quello di Diocleziano. Il \"Codex Gregorianus\" includeva rescritti fino al 292, che il \"Codex Hermogenianus\" aggiorn\u00f2 con una vasta collezione di rescritti emessi da Diocleziano nel 293 e nel 294. Anche se l'atto stesso di codificare fu una radicale innovazione, che aveva il progetto di basarsi sui precedenti del sistema giuridico romano, i giuristi rimasero generalmente conservativi, osservanti la pratica e la teoria dell'antico passato romano come loro guida. Essi diedero probabilmente pi\u00f9 libero sfogo nella compilazione dei codici di quanto non fecero in seguito i compilatori del \"Codex Theodosianus\" (438) e \"Codex Iustinianus\" (529). I codici di Gregorio e Ermogeniano non sottostavano ancora alla ferrea struttura dei codici di et\u00e0 pi\u00f9 tarda, e non furono pubblicati con il nome del loro imperatore (\"Codex Diocletianus\"), ma sotto il nome dei loro compilatori. Le loro caratteristiche ufficiali erano chiare. Si trattava di raccolte, successivamente riconosciute nei tribunali, come fonti autorevoli della legislazione imperiale fino alla data della loro pubblicazione e regolarmente aggiornate.\nDopo la riforma delle province di Diocleziano, i governatori vennero chiamati \"iudex\" o giudice. Il governatore divenne responsabile delle sue decisioni, prima nei confronti del suo superiore, cos\u00ec come in quelli dell'imperatore. Fu proprio attorno a questo periodo che i documenti giudiziari divennero trascrizioni di quanto era stato detto nel corso del processo, rendendo pi\u00f9 facile determinare il pregiudizio o il comportamento improprio da parte del governatore. Con queste fonti e il diritto universale d'appello, le autorit\u00e0 imperiali probabilmente avevano un grande potere di far rispettare le norme di comportamento da parte dei loro giudici. Nonostante i tentativi riformistici di Diocleziano, la ristrutturazione provinciale era tutt'altro che chiara, specialmente quando i cittadini facevano ricorso contro le decisioni dei funzionari imperiali. I proconsoli, per esempio, erano spesso giudici di primo grado e del successivo grado d'appello, e i governatori di alcune province ricevevano casi di appello da quelle vicine. Ben presto divenne impossibile per l'imperatore evitare di occuparsi di alcuni casi di arbitrato o di giudizio. Il regno di Diocleziano segna la fine del periodo classico del diritto romano. E se il sistema dei rescritti di Diocleziano mostr\u00f2 aderenza alla tradizione classica, la giurisprudenza di Costantino fu invece piena di influenze greche e orientali.\nMilitare.\nDiocleziano riform\u00f2 e organizz\u00f2 l'esercito romano che era uscito dalla grande crisi del III secolo. Egli non fece altro che continuare l'opera iniziata da Gallieno e dagli imperatori illirici (da Aureliano a Marco Aurelio Probo, fino a Marco Aurelio Caro). Alcuni suoi atti erano gi\u00e0 stati in parte preceduti dalle trasformazioni volute dei suoi predecessori, ma Diocleziano impost\u00f2 una organica riorganizzazione.\nLa vera grande riforma militare di Diocleziano fu soprattutto di tipo politico. Il nuovo imperatore dispose, prima di tutto, una divisione del sommo potere imperiale, dapprima attraverso una diarchia (due \"Augusti\", a partire dal 286), e poi tramite una tetrarchia (nel 293, tramite l'aggiunta di due \"Cesari\"), compiendo cos\u00ec una prima vera \"rivoluzione\" sull'intera struttura organizzativa dell'esercito romano dai tempi di Augusto. Questa forma di governo a quattro, se da un lato non fu cos\u00ec felice nella trasmissione dei poteri (vedi successiva guerra civile), ebbe tuttavia il grande merito di fronteggiare con tempestivit\u00e0 i pericoli esterni al mondo romano.. La presenza di due Augusti e due Cesari facilitava, infatti, la rapidit\u00e0 dell'intervento armato e riduceva i pericoli che la prolungata assenza di un unico sovrano poteva arrecare alla stabilit\u00e0 dell'Impero.\nDiocleziano cre\u00f2 una vera e propria nuova gerarchia militare sin dalle pi\u00f9 alte cariche statali, quelle dei \"quattro\" Imperatori, dove il pi\u00f9 alto in grado era l\"Augusto\" \"Iovio\" (protetto da Giove), assistito da un secondo \"Augusto\" \"Herculio\" (protetto da un semidio, Ercole), a cui si aggiungevano i due rispettivi \"Cesari\", ovvero i \"successori designati\". In sostanza si trattava di un sistema politico-militare che permetteva di dividere meglio i compiti di difesa del confine: ogni tetrarca, infatti, curava un singolo settore strategico e la sua sede amministrativa era il pi\u00f9 possibile vicino alle frontiere che doveva controllare (Treviri e Milano in Occidente; Sirmio e Nicomedia in Oriente), in questo modo era possibile stroncare rapidamente i tentativi di incursione dei barbari, evitando che diventassero catastrofiche invasioni come quelle che si erano verificate nel III secolo.\nIl nuovo sistema difensivo dei confini venne reso pi\u00f9 elastico e \"profondo\": alla rigida difesa del \"vallum\" venne aggiunta una rete sempre pi\u00f9 fitta di \"castella\" interni, collegati tra di loro da un pi\u00f9 complesso sistema viario (un esempio su tutti: la \"strata Diocletiana\" in Oriente). In sostanza si pass\u00f2 da un sistema difensivo di tipo \"lineare\" a uno \"pi\u00f9 profondo\" (sebbene non nelle proporzioni generate dalla crisi del III secolo, quando Gallieno e gli imperatori illirici erano stati costretti dai continui \"sfondamenti\" del \"limes\" a far ricorso a \"riserve\" strategiche molto \"interne\" rispetto alle frontiere imperiali), che vide un notevole ampliamento dello \"spessore\" del \"limes\", il quale fu esteso da una fascia interna del territorio imperiale a una esterna, \"in Barbaricum\", attraverso la costruzione di numerose \"teste di ponte\" fortificate (anche oltre i grandi fiumi Reno, Danubio ed Eufrate), avamposti con relative vie di comunicazione e strutture logistiche.\nUna conseguenza di questa trasformazione delle frontiere fu anche l'aumento della protezione delle nuove e vecchie strutture militari, che vennero adeguate alle nuove esigenze difensive (tale necessit\u00e0 non era cos\u00ec urgente nei primi due secoli dell'Impero romano, dedicati soprattutto alla conquista di nuovi territori). Le nuove fortezze cominciarono cos\u00ec a essere costruite, o ricostruite, in modo pi\u00f9 compatto nelle loro dimensioni (riducendone il perimetro complessivo), pi\u00f9 solide nello spessore delle loro mura (in alcuni casi si pass\u00f2 da uno spessore di 1,6 metri a 3,4 metri, come nel caso della fortezza di Sucidava) e con un maggior utilizzo di torri esterne, per migliorarne la difesa.\nVero \u00e8 anche che da un punto di vista archeologico risulta difficile distinguere quali siano state le fortificazioni messe in opera da Diocleziano e quali dai suoi predecessori e successori. La \"diga del Diavolo\", per esempio, il terrapieno costruito a oriente del Danubio e tradizionalmente attribuito a Diocleziano, non pu\u00f2 essere datato con sicurezza a un particolare secolo. Ci\u00f2 che possiamo dire delle strutture costruite al tempo di questo imperatore \u00e8 che:\nNel tentativo di risolvere le difficolt\u00e0 e la lentezza con cui venivano trasmessi gli ordini alla frontiera, le nuove sedi imperiali del sistema tetrarchico furono poste pi\u00f9 vicino ai confini, di quanto in passato era stata Roma: \"Augusta Treverorum\" era nei pressi del Reno, \"Sirmium\" e \"Serdica\" erano vicine al Danubio, \"Tessalonica\" si trovava lungo la strada che portava verso Oriente, \"Nicomedia\" e \"Antiochia\" erano importanti localit\u00e0 nei rapporti con la vicina Persia.\nSe da un lato Lattanzio fu critico nei confronti di Diocleziano per il suo eccessivo incremento degli effettivi dell'esercito romano, dichiarando che \u00ab\"ciascuno dei quattro [tetrarchi] aveva un numero di armati largamente superiore a quello di qualunque altro imperatore avessero governato lo Stato da soli\"\u00bb; dall'altro viene lodato dallo storico Zosimo, che ne descrive l'apparato quantitativamente concentrato lungo le frontiere, a differenza di quanto invece fece Costantino che lo concentr\u00f2 nelle citt\u00e0.\nEntrambi questi punti di vista avevano qualche verit\u00e0, nonostante i pregiudizi dei loro autori: Diocleziano e i tetrarchi potenziarono notevolmente l'esercito, e la crescita si ebbe soprattutto nelle regioni di confine, dove l'incremento degli effettivi delle nuove legioni dioclezianee sembra sia stato distribuito attraverso una fitta rete di fortezze. Tuttavia, \u00e8 difficile stabilire i dettagli precisi di questi cambiamenti, data la scarsit\u00e0 delle fonti. L'esercito raggiunse i 580.000 uomini circa dal 285 (quando era composto da 390.000 armati), dei quali 310.000 erano posizionati in Oriente, soprattutto lungo la frontiera persiana. La flotta venne incrementata approssimativamente da 45.000 a 65.000 uomini. L'autore bizantino, Giovanni Lido ci fornisce in modo straordinariamente preciso il numero delle truppe: 389.704 nelle truppe di terra e 45.562 in quelle di mare. La sua precisione ha incuriosito molto gli storici moderni. Alcuni ritengono che Lido trov\u00f2 questi dati in documenti officiali, e che perci\u00f2 siano credibili e reali; altri ritengono invece che si tratti di pura invenzione.\nDiocleziano, in sostanza, non solo intraprese una politica a favore dell'aumento degli effettivi, ma anche volta a migliorare e moltiplicare le costruzioni militari del periodo, sebbene queste ultime siano risultate, sulla base dei ritrovamenti archeologici, meno numerose di quanto non abbiano raccontato gli antichi e i moderni.\nL'espansione del numero dei soldati e dei funzionari civili, costrinse il sistema imperiale a dovervi provvedere con ulteriori tassazioni. E poich\u00e9 il mantenimento delle armate comportava la parte di budget maggior del bilancio statale, qualsiasi riforma risult\u00f2 particolarmente costosa. La percentuale della popolazione dei maschi adulti, escludendo gli schiavi, che prestavano servizio sotto le armi pass\u00f2 da un venticinquesimo a un quindicesimo, un incremento giudicato eccessivo da alcuni storici moderni. Le paghe delle truppe furono mantenute a livelli bassi, tanto che spesso gran parte degli uomini ricorreva all'estorsione o al ricoprire normali posti di lavoro tra i civili. Gli arretrati divennero una costante per la maggior parte delle truppe, molte delle quali erano perfino pagate in natura al posto di ricevere un regolare stipendio. E dove non era possibile pagare questo immenso esercito, spesso scoppiavano conflitti civili e rivolte. Per questo motivo Diocleziano dovette anche riformare il sistema imperiale della tassazione.\nEconomiche (294-301).\nNella prima et\u00e0 imperiale (dal 30 a.C. al 235 d.C.), il governo romano pagava per quello di cui aveva bisogno in oro e argento. Il valore della moneta era cos\u00ec rimasto pressoch\u00e9 stabile. L'acquisto forzato venne utilizzato solo nel caso in cui fosse strettamente necessario, per mantenere la fornitura di eserciti durante una campagna militare. Nel corso della crisi del III secolo (235-285), che aveva comportato pesanti conseguenze economiche e sociali, il governo fece ricorso spesso all'esproprio piuttosto che al pagamento in moneta svalutata, poich\u00e9 non era possibile capire quale fosse il reale valore del denaro. L'esproprio aveva un significato pari a quello del sequestro.\nDiocleziano effettu\u00f2 una specie di confisca sotto forma di tassazione. Egli introdusse un vasto sistema di tasse basato sui singoli individui (\"capita\") e sui terreni (\"iuga\") e lo leg\u00f2 a un nuovo e regolare censimento della popolazione dell'impero e della sua ricchezza. I funzionari di questo censimento viaggiavano in tutto l'impero, valutavano il valore del lavoro e della terra di ciascun proprietario terriero, e univano il valore di tutti i proprietari terrieri al totale di tutta la popolazione residente in citt\u00e0, con lo scopo di avere una valutazione complessiva di tutti i \"capita\" e gli \"iuga\" dell'intero impero. Si trattava di un vero e proprio bilancio statale annuale. Lo \"iugum\" non era una vera e propria misurazione dei terreni. Esso variava a seconda della tipologia del terreno, del suo raccolto ed era legato anche alla quantit\u00e0 di lavoro necessario per il sostentamento. Anche il \"caput\" dipendeva dalla tipologia delle persone censite: ad esempio una donna era spesso valutata come mezzo \"caput\", o comunque un valore differente da un \"caput\" completo. Le citt\u00e0 dovevano fornire animali, denaro e forza lavoro in proporzione ai loro \"capita\", e il grano doveva essere fornito in proporzione ai loro \"iuga\". La tassa di reclutamento era chiamata \"praebitio tironum\", e poteva essere pagata in natura (con l'arruolamento di reclute tra gli addetti al lavoro di un proprietario terriero) oppure, quando un \"capitulum\" era esteso a molte aziende agricole, gli agricoltori contribuivano a pagare il vicino che era stato costretto a fornire le reclute. I proprietari terrieri dell'ordine senatorio avevano anche la facolt\u00e0 di pagare le tasse con un pagamento in oro (\"aurum tironicum\"). Questa forma di tassazione era denominata capitazione.\nLa maggior parte delle imposte veniva pagata il 1\u00ba settembre di ogni anno, ed erano riscossi presso ciascun proprietario terriero dai \"decuriones\". Essi avevano un ruolo analogo a quello dei consiglieri comunali, ed erano responsabili per il pagamento di tasca propria per quello che non riuscivano a raccogliere. La riforma di Diocleziano increment\u00f2 inoltre il numero di funzionari finanziari nelle province: pi\u00f9 \"rationales\" e \"magistri privatae\" sono attestati sotto il suo regno rispetto ai suoi predecessori. Questi funzionari avevano il compito di gestire gli interessi del fisco, che raccoglieva le tasse in oro, e le propriet\u00e0 imperiali. Le fluttuazioni del valore della moneta, fece s\u00ec che la riscossione delle tasse avvenisse di norma soprattutto in natura, bench\u00e9 tutto poi fosse convertito in moneta, tenendo conto dell'inflazione. Nel 296, Diocleziano emise un editto che riformava le procedure di censimento. Esso introduceva un censimento ogni cinque anni sull'intero impero, sostituendo cos\u00ec i precedenti censimenti e valutando i cambiamenti del valore dei nuovi \"capita\" e \"iuga\".\nL'Italia, che era stata per lungo tempo esente da imposte, fu inclusa nel nuovo sistema fiscale dal 290/291, al pari della altre province. Solo la citt\u00e0 di Roma e la diocesi Suburbicaria rimasero esenti, proprio dove i senatori romani possedevano la maggior parte dei loro possedimenti terrieri.\nGli editti di Diocleziano sottolinearono la comune responsabilit\u00e0 di tutti i contribuenti. I pubblici registri delle tasse furono resi pubblici. La posizione del decurione, membro con consiglio cittadino, costituiva un'aspirazione per i ricchi aristocratici e la classe media, che mostravano la loro ricchezza pagando per i servizi cittadini e i lavori pubblici. Ma quando i decurioni divennero responsabili per ogni deficit nella raccolta delle tasse, molti cercarono di trovare il modo per eludere tali obblighi.\nIl tentativo di Aureliano di riformare la moneta era fallito; il denario era morto. Diocleziano aveva restaurato il sistema basato sul conio dei tre metalli e aveva emesso monete di qualit\u00e0 migliore. il nuovo sistema era basato su cinque monete: quello \"aureus\"/\"solidus\", una moneta d'oro del peso di 1/60 di libbra, come in passato avevano fatto i suoi predecessori; l'argenteo, una moneta d'argento del peso di 1/96 di libbra che conteneva il 95% d'argento puro; il \"follis\", qualche volta indicato anche come il \"laureatus\" A, moneta di rame con l'aggiunta d'argento, del peso di 1/32 di libbra; il \"radiatus\", una piccola moneta di rame del peso di 1/108 di libbra, senza alcuna aggiunta di argento; e una moneta conosciuta aggi come il \"laureatus\" B, una pi\u00f9 piccola moneta di rame del peso di 1/192 di libbra. Il \"denarius\" venne abbandonato dalle zecche imperiali, ma il valore delle monete continu\u00f2 a essere misurato sulla base di questa moneta. E poich\u00e9 il valore nominale di queste emissioni era inferiore al loro valore intrinseco come metalli, la condizione fu di coniare queste monete in perdita. Questa pressi pot\u00e9 essere sostenuta solo con la requisizione di metalli preziosi dai cittadini privati in cambio di nuova moneta appena coniata, il cui valore era di gran lunga inferiore al prezzo del metallo prezioso requisito.\nA partire dal 301, il sistema era comunque in difficolt\u00e0, colpito da un nuovo attacco inflazionistico. Diocleziano, al fine di contenerne gli effetti emise l'Editto sui prezzi massimi (\"Edictum De Pretiis Rerum Venalium\"), un atto che generava un nuovo tariffario su tutti i debiti in modo che un \"nummus\", la moneta circolante pi\u00f9 comune, era deprezzata della met\u00e0. Nell'editto, conservatoci in un'iscrizione dalla citt\u00e0 di Afrodisia in Caria (nei pressi di Geyre, Turchia), venne dichiarato che tutti i debiti contratti prima del 1\u00ba settembre del 301 fossero rimborsati con al vecchio valore, mentre tutti quelli contratti dopo questa data fossero ripagati al nuovo valore. L'editto era stato fatto per preservare il prezzo corrente dell'oro e mantenere la monetazione sull'argento, il metallo tradizionale della monetazione romana. Questo editto rischi\u00f2 di dare un nuovo impulso alla crescita inflazionistica, cos\u00ec come era accaduto dopo la riforma monetaria di Aureliano. La risposta del governo centrale imperiale era stata di tentare di congelare i prezzi.\nL\"Editto sui prezzi massimi\" fu emesso due o tre mesi dopo quello sulla riforma monetaria, tra il 20 novembre e il 10 dicembre del 301. L'iscrizione meglio conservata a noi pervenuta \u00e8 quella scoperta nella Grecia orientale, anche se l'editto sopravvive in molte versioni, su materiali differenti come legno, papiro e pietra. Nell'editto, Diocleziano dichiar\u00f2 che la crisi di quel momento storico era da attribuirsi principalmente alla avidit\u00e0 incontrollata dei mercanti, che aveva portato gravi disagi alla massa dei comuni cittadini. Il linguaggio dell'editto ricorda la benevolenza dei tetrarchi nei confronti del proprio popolo e li esorta a far rispettare le disposizioni del decreto, per ristabilire la perfezione nel mondo. L'editto prosegue elencando nel dettaglio oltre mille beni di consumo e invitando a non superare i vari prezzi al dettaglio. Erano previste delle sanzioni contro chi avesse trasgredito a queste tabelle di prezzo.\nQuesti provvedimenti, tuttavia, non ebbero successo: la nuova moneta scomparve rapidamente dal mercato in quanto si preferiva conservarla (tesaurizzazione) e i prezzi fissati fecero scomparire alcuni beni dal mercato ufficiale per essere venduti alla borsa nera e quindi lo stesso Diocleziano fu costretto a ritirare l'editto. Nel frattempo, per\u00f2, le condizioni di vita della popolazione peggiorarono: le tasse erano pesantissime e molti abbandonarono le proprie attivit\u00e0 produttive, non pi\u00f9 redditizie, spesso per vivere come mendicanti. Diocleziano ricorse allora alla precettazione, ossia l'obbligo per gli abitanti dell'impero a continuare il proprio mestiere e la negazione della scelta libera della professione, costringendo gli abitanti dell'impero romano a subentrare ai padri nelle loro attivit\u00e0 produttive.\nIn termini pi\u00f9 elementari, l'editto non conosceva le leggi di domanda e offerta: si ignorava il fatto che i prezzi potessero variare da regione a regione, in base alla disponibilit\u00e0 dei prodotti, e non teneva conto del costo dei trasporti nel prezzo di vendita al dettaglio. Nel giudizio dello storico David Potter, l'editto fu \"un atto di follia economica\". L'editto iniziava con un lungo preambolo retorico e moralizzante, che poco capiva di economia e che, semplicemente criminalizzando una pratica comune, sperava di porre rimedio alla pesante crisi del periodo.\nNon c'\u00e8 consenso su come effettivamente l'editto venne imposto. Presumibilmente da un lato l'inflazione, la speculazione e l'instabilit\u00e0 monetaria continuarono a permanere, andando ad alimentare un mercato nero, non ufficiale, generato da quelle merci dove il prezzo era stato imposto nell'editto. Le sanzioni dell'editto vennero applicate in modo assai differente nelle diverse parti dell'impero (alcuni studiosi ritengono che furono applicate solo nella parte d'impero posta sotto il dominio di Diocleziano), ovunque con grandi resistenze, poi disattese forse gi\u00e0 dopo un anno dall'emissione dell'editto. Lattanzio scrisse del perverso modo in cui fu applicato l'editto; dei beni ritirati dal mercato, di risse su variazioni minime dei prezzi, dei morti quando vennero applicate le disposizioni. Questo racconto pu\u00f2 darsi che sia vero, anche se agli storici moderni appare esagerato e iperbolico, considerando che l'impatto legislativo non fu ricordato in nessun altro documento antico.\nAnche in risposta alle pressioni economiche e al fine di proteggere le funzioni vitali dello Stato, Diocleziano limit\u00f2 la mobilit\u00e0 sociale e professionale. I contadini risultarono legati alla terra in un modo tale che ci\u00f2 lasciasse presagire un successivo sistema in cui le occupazioni risultassero ereditarie, come nel caso dei possidenti terrieri o delle occupazioni di panettieri, armaioli, intrattenitori dello spettacolo e lavoratori della zecca. I figli dei soldati furono arruolati con la forza, qualcosa che divenne poi una tendenza spontanea, ma che espresse anche le crescenti difficolt\u00e0 nel reclutamento degli eserciti.\nGli ultimi anni (303-313).\nMalattia e abdicazione (303-305).\nDiocleziano entr\u00f2 nella citt\u00e0 di Roma agli inizi di novembre del 303. Il 20 novembre, celebr\u00f2 insieme a Massimiano il ventennale del proprio governo (\"vicennalia\"), il decimo anniversario della tetrarchia (\"decennalia\"), e il trionfo per la vittoria ottenuta sui Persiani. Presto divenne insofferente nei confronti della citt\u00e0, poich\u00e9 i Romani ebbero nei suoi confronti, come sottolinea Edward Gibbon, sulla base di quello che ci ha tramandato Lattanzio, una \"familiarit\u00e0 licenziosa\". Il popolo romano non ebbe sufficiente deferenza nei confronti della sua suprema autorit\u00e0; si aspettava che lo stesso recitasse la parte di un sovrano democratico, non monarchico. Il 20 dicembre del 303, Diocleziano decise di allontanarsi dalla capitale, deluso (dopo aver visionato anche la costruzione delle pi\u00f9 grandi terme romane, a lui dedicate), e si rec\u00f2 al nord. Non attese neppure la cerimonia che lo avrebbe investito del nono consolato; lo fece invece a Ravenna il 1\u00ba gennaio del 304. Secondo quanto narrano i \"Panegyrici Latini\" e Lattanzio, Diocleziano organizz\u00f2 il ritiro dalla vita politica suo e di Massimiano, abdicando in favore dei due \"cesari\". Massimiano, secondo questi racconti, giur\u00f2 di tener fede a quanto auspicato dall'Augusto Giovio, in una cerimonia tenutasi nel tempio di Giove Ottimo Massimo.\nDa Ravenna, lo stesso part\u00ec per il Danubio. Qui, probabilmente in compagnia di Galerio, prese parte a una campagna militare contro i Carpi. Si ammal\u00f2 durante questo periodo, e le sue condizioni di salute peggiorarono rapidamente, tanto da costringerlo a essere trasportato in lettiga. Nella tarda estate part\u00ec per Nicomedia. Il 20 novembre apparve in pubblico per inaugurare il nuovo circo, davanti al palazzo imperiale. Croll\u00f2 subito dopo le cerimonie. Durante l'inverno del 304/5 rimase per tutto il tempo all'interno del palazzo di Nicomedia. Alcuni diffusero la voce che lo stesso Augusto fosse morto e che tutto ci\u00f2 era stato tenuto segreto fino a quando Galerio non avesse potuto ottenere il completo controllo del potere sulla citt\u00e0. Il 13 dicembre, qualcuno diram\u00f2 la falsa notizia che fosse morto. Venne proclamato il lutto cittadino, fino a quando non vennero smentite le voci della sua morte. E quando Diocleziano riapparve in pubblico il 1\u00ba marzo del 305, egli era emaciato e appena riconoscibile.\nGalerio giunse nella citt\u00e0 pi\u00f9 tardi, in marzo. Secondo quanto ci racconta Lattanzio, egli venne armato con l'intenzione di ricostituire la tetrarchia, costringendo Diocleziano a dimettersi e a inserire negli uffici imperiali uomini di sua fiducia. Sembra che abbia minacciato lo stesso Augusto, tanto che alla fine riusc\u00ec a convincerlo a rispettare il suo piano. Lattanzio sostiene anche che fece lo stesso con Massimiano a Sirmio. Il 1\u00ba maggio del 305, Diocleziano convoc\u00f2 in assemblea i suoi generali, i \"comites\" tradizionali e i rappresentanti delle rispettive legioni. Si incontrarono tutti presso la stessa collina, a tre miglia da Nicomedia, dove un tempo Diocleziano era stato proclamato imperatore. Davanti alla statua di Giove, la sua divinit\u00e0 protettrice, Diocleziano si rivolse alla folla con le lacrime agli occhi. Egli parl\u00f2 loro della sua debolezza, della sua necessit\u00e0 di riposare e di ritirarsi. Dichiar\u00f2 che vi era la necessit\u00e0 di passare il comando a chi fosse stato pi\u00f9 forte di lui. Divenne cos\u00ec il primo imperatore romano ad abdicare volontariamente.\nLa maggior parte ritiene che essi sapessero cosa sarebbe accaduto: a Costantino, figlio del cesare di Massimiano, Costanzo Cloro, e Massenzio, figlio di Massimiano, i soli figli adulti degli imperatori regnanti, uomini che si erano preparati da lungo tempo a succedere ai loro padri, sarebbe stato concesso il titolo di \"Cesari\". Il cesare Galerio sarebbe stato escluso. Costantino aveva viaggiato attraverso la Palestina a fianco di Diocleziano, ed era presente nel palazzo di Nicomedia nel 303 e 305. \u00c8 probabile che Massenzio, che invece risiedeva a Roma, abbia ricevuto un identico trattamento. Nel racconto di Lattanzio, quando Diocleziano annunci\u00f2 le sue dimissioni, l'intera folla si volt\u00f2 verso Costantino. Non furono per\u00f2 loro a essere dichiarati \"Cesari\", in quanto i prescelti furono Flavio Valerio Severo e Massimino Daia. Quest'ultimo apparve e prese le vesti di Diocleziano. Lo stesso giorno, Severo ricevette quelle da Massimiano a \"Mediolanum\" (Milano). Costanzo divenne cos\u00ec il nuovo \"Augusto\" d'Occidente al posto di Massimiano, Galerio subentr\u00f2 a Diocleziano, mentre Costantino e Massenzio vennero totalmente ignorati nella nuova transizione di potere. Questo non fece ben sperare per la futura sicurezza del sistema tetrarchico.\nRitiro e morte (305-313).\nDopo una solenne cerimonia, il 2 maggio 305, deposta la carica e il titolo di \"Augustus\", si ritir\u00f2 in un meraviglioso palazzo fatto costruire appositamente per lui a Spalato, poco distante da Salona, l'importante centro provinciale della Dalmazia (oggi in Croazia). Si trattava di una struttura pesantemente fortificata in riva al Mare Adriatico. Massimiano, invece, si ritir\u00f2 in una villa in Campania o in Lucania. Le loro nuove residenze erano distanti dalla vita politica, ma i due ex-\"augusti\" erano abbastanza vicini per rimanere in stretto contatto tra loro. Galerio assunse i \"fasces\" consolari nel 308 con Diocleziano come suo collega. Nell'autunno dello stesso anno, Galerio chiese a Diocleziano di partecipare a un convegno a \"Carnuntum\" (Petronell-Carnuntum, Austria). I due ex-\"augusti\" si recarono nella fortezza legionaria sul Danubio, dove si tenne questa riunione l'11 novembre del 308, dove Galerio sostitu\u00ec lo scomparso Augusto Severo (Costanzo era morto nel 306) con il cesare Licinio, poich\u00e9 Severo era stato ucciso da Massenzio, autoproclamatosi Augusto a Roma con l'appoggio del Senato. Diocleziano viet\u00f2 a Massimiano di avere nuove aspirazioni alla porpora imperiale dopo il suo ritiro, che si doveva intendere definitivo. A \"Carnuntum\" molti pregarono Diocleziano di riprendere il potere, per risolvere i conflitti che erano sorti con l'ascesa al potere di Costantino, nominato cesare d'occidente dalle legioni di suo padre, e l'usurpazione di Massenzio ai danni di Severo e Licinio, ma egli replic\u00f2:\nA \"Carnuntum\" venne, pertanto, stabilita per l'ultima volta in modo pacifico, la gerarchia tetrarchica: \nMassenzio veniva riconosciuto per l'ennesima volta usurpatore e Massimiano costretto a ritirarsi a vita privata. \u00c8 curioso notare come in oriente il potere dei tetrarchi fosse ben saldo, mentre in occidente gli usurpatori Massenzio e Domizio Alessandro governavano, rispettivamente, su Italia, Sicilia, Mauretania e Tripolitania il primo, e Sardegna, Africa Proconsolare e Numidia il secondo. Nei piani di Galerio, al neo-augusto Licinio spettava il compito di riconquistare i territori usurpati da Massenzio e Domizio Alessandro. Massenzio sconfisse anche Alessandro preparandosi allo scontro con Costantino.\nDiocleziano trascorse gli ultimi anni della sua esistenza nei giardini del suo palazzo. Vide il sistema tetrarchico fallire, sotto i colpi delle ambizioni dei suoi successori: la revoca dell'editto anti-cristiano da parte del genero e successore Galerio (a cui subentr\u00f2 Massimino come Augusto d'Oriente), e l'editto di tolleranza del nuovo Augusto d'Occidente Costantino (con Licinio che pass\u00f2 all'Oriente spodestando Massimino Daia) che sconfisse e uccise Massenzio al Ponte Milvio. Egli venne anche a conoscenza del terzo tentativo da parte di Massimiano di riprendere il potere imperiale, del suo suicidio forzato e della sua \"damnatio memoriae\" decretata da Costantino nel 310 che in parte colp\u00ec anche la sua persona, dato che in molti ritratti statuari e pittorici Massimiano e Diocleziano erano rappresentati insieme. Era ancora vivo agli inizi del 313, quando fu invitato da Costantino alle nozze tra la sorella Costanza e Licinio, celebrate a Milano nel febbraio di quell'anno. Morir\u00e0 qualche mese pi\u00f9 tardi, probabilmente tra marzo e aprile (a circa 70 anni), comunque prima della sconfitta di Massimino, Augusto regolare d'oriente spodestato, occorsa nell'estate del 313 per mano di Licinio. La moglie Prisca (separatasi da Diocleziano nel 305) e la figlia Galeria Valeria (con il nipote acquisito), affidate a Licinio dopo la morte di Galerio, fuggirono presso Massimino che poi le esili\u00f2 in Siria; furono in seguito fatte uccidere da Licinio nel 315, estinguendo la famiglia di Diocleziano. Dissolta ormai la tetrarchia con il suo creatore ancora in vita, entro una decina d'anni Costantino pose fine anche alla nuova diarchia, sconfiggendo e facendo uccidere anche Licinio (324), e rimanendo unico imperatore. Diocleziano fu sepolto nel suo palazzo di Spalato, venendo in seguito divinizzato ufficialmente con l'apoteosi e un culto imperiale a lui dedicato."}
{"id": "39022", "revid": "298229", "url": "https://it.wikipedia.org/wiki?curid=39022", "title": "Lasse Vir\u00e9n", "text": "Biografia.\nLasse Vir\u00e9n rinverd\u00ec l'immagine dei \"Flying Finn\", nata dalle imprese di corridori del calibro di Hannes Kolehmainen, Paavo Nurmi, e Ville Ritola negli anni venti. Agente di Polizia di Myrskyl\u00e4, Vir\u00e9n debutt\u00f2 sulla scena internazionale nel 1971. Ai Giochi olimpici del 1972 di Monaco di Baviera, Vir\u00e9n vinse sia i 5000\u00a0m che i 10000\u00a0m, stabilendo il record mondiale sulla distanza pi\u00f9 lunga. Divenne il quarto atleta a vincere queste due gare nelle stesse Olimpiadi, raggiungendo il connazionale Hannes Kolehmainen, il cecoslovacco Emil Z\u00e1topek e il sovietico Vladimir Kuc.\nIn seguito ci riusciranno gli etiopi Miruts Yifter e Kenenisa Bekele, prima del britannico Mo Farah che, come Vir\u00e9n, riusc\u00ec nella doppia-doppia, due volte consecutive l'oro dei 5000 e 10000 m piani.\nVir\u00e9n, che raccolse altri successi tra le due Olimpiadi, alle Olimpiadi di Montr\u00e9al 1976 infatti vinse ancora in entrambe le gare, primo atleta a confermarsi campione olimpico in queste due specialit\u00e0. Tuttavia le sue vittorie non furono prive di controversie. La prima si ebbe nei 10000\u00a0m quando Vir\u00e9n fece il giro d'onore con le scarpe in mano; il Comitato Olimpico Internazionale lo accus\u00f2 di motivazioni maliziose, come il voler mostrare il logo delle scarpe, ma egli spieg\u00f2 che lo fece per via delle vesciche ai piedi. Inoltre Vir\u00e9n venne coinvolto nell'allora legale e molto praticata emotrasfusione, con la quale si congelavano dei campioni di sangue, per reimmetterli nel corpo successivamente e migliorarne il contenuto di ossigeno.\nLasse Vir\u00e9n fin\u00ec la sua carriera ai Giochi olimpici di Mosca nel 1980, dove si classific\u00f2 quinto nei 10000\u00a0m piani. Dopo il ritiro dall'attivit\u00e0 agonistica ha mantenuto un'elevata visibilit\u00e0 pubblica in Finlandia, riuscendo anche ad ottenere un seggio nel parlamento finlandese."}
{"id": "39023", "revid": "869733", "url": "https://it.wikipedia.org/wiki?curid=39023", "title": "Backup", "text": "Con backup, nella sicurezza informatica, si indica un processo di disaster recovery ovvero, in particolare, la messa in sicurezza delle informazioni di un sistema informatico attraverso la creazione di ridondanza delle informazioni stesse (una o pi\u00f9 copie di riserva dei dati), da utilizzare come recupero (ripristino) dei dati stessi in caso di eventi malevoli accidentali o intenzionali o semplice manutenzione del sistema.\nDescrizione.\nIl concetto di \"backup\" si applica a tutto ci\u00f2 che \u00e8 computer nel senso proprio del termine e quindi anche a, per esempio: navigatori satellitari, lettori audio o video, cellulari, smartphone e tablet, dispositivi elettronici vari contenenti software. Per gli apparati il backup si applica anche alla configurazione (il file delle impostazioni e personalizzazioni): ad esempio un comune router o un firewall, ma anche il comune computer di bordo di un veicolo, o in ambito di rete, uno switch. Il processo di backup \u00e8 un aspetto fondamentale della gestione di un computer: in caso di guasti, manomissioni, furti, smarrimenti, attacchi da parte di malware, vulnerabilit\u00e0 presenti nel sistema, ecc., ci si assicura che esista una copia di sicurezza delle informazioni, assicurando quindi una ridondanza logico/fisica dei dati.\nDisponendo di un software dedicato o incluso nel proprio sistema operativo l'esecuzione del backup pu\u00f2 essere manuale, ossia lanciata dall'utente quando necessita, oppure impostata in maniera automatica: in questo secondo caso \u00e8 l'applicazione che con una periodicit\u00e0 stabilita (per esempio una volta al giorno o alla settimana) fa partire il processo. Un'altra possibilit\u00e0 di programmazione \u00e8 \"su evento\" (classico caso \u00e8 in corrispondenza di installazione di nuovo software o quando qualche parametro hardware va oltre una soglia di allarme). Inoltre si possono stabilire altre particolarit\u00e0 avanzate se rese disponibili dal software utilizzato: selezione delle cartelle/file o dei volumi, tipo di file esclusi, e molte altre. Le applicazioni utilizzano spesso il termine \"job\" (lett. \"lavoro\") o analoghi per indicare la specifica esecuzione, in un dato momento nel tempo (cronologia), di backup (programmata ovvero automatica o manuale/su richiesta): in pratica, una determinata \"sessione\" di backup.\nLa maggior parte degli attuali sistemi operativi per personal computer integra un qualche programma di backup da configurare, ma solo i server appositamente equipaggiati contengono normalmente un servizio nativo automatico con relativa memoria dedicata. Il risultato di un backup eseguito tramite un software dedicato \u00e8 sempre un file compresso, spesso con estensioni proprietarie ovvero non standard, eventualmente archiviato in cartelle variamente nominate e a volte accompagnato da altri piccoli file di configurazione.\nNelle aziende il tipo di backup e la relativa periodicit\u00e0 sono solitamente regolati da una procedura aziendale soggetta a verifica periodica e ad altre procedure che comportano un intervento manuale. Il responsabile della sicurezza \u00e8 tenuto ad annotare i controlli periodici e gli interventi sui sistemi. I supporti su cui viene effettuato il backup normalmente devono essere di tipo e marca approvati nella procedura ed \u00e8 necessario che siano periodicamente verificati e sostituiti. Devono inoltre essere conservati in accordo con le politiche di sicurezza aziendale, ma non solo, per questioni legate alla privacy.\nI sistemi di backup utilizzati dalle organizzazioni (imprese, enti, associazioni, scuole ed universit\u00e0) per mettere in sicurezza le loro reti sono ovviamente specifici (applicazioni, supporti, tipo, modalit\u00e0, frequenza) per non parlare di quelli, estremamente critici, implementati dai data center e dalle server farm che ricorrono a complesse e dedicate architetture di disaster recovery. In questi ambienti, oltre a elevatissimi livelli di efficacia (= disponibilit\u00e0 e affidabilit\u00e0), occorre che il sistema di backup \u00e8 ripristino funzioni anche in maniera estremamente efficiente (= velocit\u00e0).\nIl cosiddetto piano di backup programmato consiste nella definizione di cosa salvare (dischi, database, cartelle, utenti, macchine, volumi, ecc.), frequenza, ora di avvio, supporto e percorso di archiviazione, tipo di backup (completo, differenziale, incrementale), modalit\u00e0 di compressione, tipo di log e messaggistica da esporre, tipo di verifica integrit\u00e0, e molte altre opzioni a seconda della complessit\u00e0 del sistema.\n\u00c8 buona norma eseguire periodiche operazioni di backup anche nei personal computer di uso privato, operazioni che di solito vengono eseguite dall'utilizzatore del computer stesso che copier\u00e0 i dati importanti su supporti ottici o magnetici (CD-R, CD riscrivibili, DVD-R, DVD riscrivibili, Digital Audio Tape, cartucce a nastro). Inoltre si utilizzano dischi rigidi portatili con collegamento esterno USB, le chiavette USB (stick-USB) nonch\u00e9 le memorie flash.\nEseguire un backup non \u00e8 per\u00f2 sufficiente: occorre accertare che il job ottenuto sia corretto ovvero completo e privo di errori in modo che un eventuale recupero (singola estrazione o ripristino totale) sia efficace ed efficiente. Chiaramente anche la sua conservazione \u00e8 un requisito importante.\n\u00c8 possibile anche eseguire il backup in modo continuo usando servizi come il backup online o i backup appliance che sono degli strumenti che permettono questo tipo di operativit\u00e0 attraverso gli \"agent\", che sono dei software che si occupano di individuare, attraverso criteri, i file nuovi da archiviare e immediatamente ne eseguono la copia di sicurezza.\nAnche il palmare e lo smartphone (in generale i dispositivi mobili) sono diventati importanti strumenti per i lavoratori perch\u00e9 contengono dati fondamentali come la rubrica telefonica e il calendario degli appuntamenti, \u00e8 pertanto diventata buona norma estendere il backup anche a questi strumenti.\nDiversi nuovi servizi su internet permettono infine di eseguire il backup degli account e dei dati degli utenti di social network.\nNota bene &lt;br&gt;\nSolitamente, in ambito specialistico, \"backup\" non \u00e8 sinonimo di \"salvataggio\" in quanto rigorosamente sono due procedimenti diversi con risultati distinti, ovvero:\nOltretutto, mentre con il salvataggio i file o il database sono immediatamente accessibili senza fatica, con il backup occorre selezionare lo specifico \"job\" e ripristinarne, massivamente o selettivamente, i contenuti, che \u00e8 dunque un'operazione pi\u00f9 complessa. In ambito aziendale \u00e8 spesso una procedura che gli utenti devono far fare all'amministratore IT.\nInoltre:\nBackup e salvataggio/archiviazione possono anche convivere, cos\u00ec come backup e sincronizzazione (ad esempio quella in cloud mediante i vari account Microsoft, Apple, Google, ecc. per servizi quali: posta elettronica, rubrica, foto e video, documenti e tanti altri).\nFinalit\u00e0.\nSolitamente si effettua il backup per due scopi principali, primo di questi recuperare i dati nel momento in cui vengono persi, per esempio perch\u00e9 cancellati o corrotti. La perdita dei dati \u00e8 piuttosto frequente in ambito domestico, nel 2008 un sondaggio ha rilevato che il 66% degli intervistati ha perso i propri dati. Il secondo scopo \u00e8 quello di recuperare i dati da un momento precedente, cio\u00e8 utilizzare una versione precedente rispetto a quella attuale, di dati attualmente in possesso, secondo una politica di conservazione dei dati definiti dall'utente, tipicamente configurata all'interno di un software di backup.\nAnche se i backup rappresentano una semplice forma di disaster recovery e dovrebbero sempre essere all'interno di un piano di questo tipo, un semplice backup non \u00e8 considerabile come piano di disaster recovery completo. La ragione per questa affermazione \u00e8 che non tutti i sistemi di backup sono in grado di ricostruire interamente un sistema informatico o un'altra configurazione complessa come un computer cluster, server active directory o server di basi di dati semplicemente con il ripristino dei dati.\nDal momento che un sistema di backup contiene almeno una copia di tutti i dati considerati importanti, i requisiti per l'archiviazione delle copie possono essere significativi. L'organizzazione di questo spazio di archiviazione e la gestione del processo di backup pu\u00f2 essere un'impresa complicata. Un modello repository dei dati pu\u00f2 essere utilizzato per fornire la struttura per lo stoccaggio.\nStante l'attuale diffusione di informazioni disponibili e utilizzate \"da remoto\" (applicazioni e strumenti web o comunque in logica cloud in primis le reti sociali o la webmail), si effettua il backup anche di questi dati con le seguenti finalit\u00e0:\nIn pratica, in questi casi, si fa il procedimento inverso di quello di conservare su contenitori remoti informazioni archiviate in locale.\nSpazio di archiviazione.\nModello a repository.\nQualsiasi strategia di backup inizia con un concetto di un repository di dati. I dati di backup devono essere memorizzati e probabilmente dovrebbero essere organizzati per gradi. L'organizzazione potrebbe essere semplice come un foglio di carta con una lista di tutti i supporti di backup (CD, ecc) e le date sono stati prodotti. Una configurazione pi\u00f9 sofisticata potrebbe includere un indice computerizzato, catalogo, o un database relazionale. Diversi approcci hanno diversi vantaggi. Parte del modello \u00e8 lo schema di rotazione di backup.\nUn repository non strutturato pu\u00f2 essere semplicemente una pila di o CD-R o DVD-R con informazioni minime su ci\u00f2 che \u00e8 stato eseguito il backup e quando. Questo \u00e8 il pi\u00f9 semplice da attuare, ma ha poche probabilit\u00e0 di ottenere un elevato livello di recupero dei dati in quanto manca automazione.\nUn repository di questo tipo contiene immagini di sistema complete prese in uno o pi\u00f9 specifici momenti nel tempo. Questa tecnologia \u00e8 spesso utilizzato dai tecnici informatici per salvare un sistema configurato e perfettamente funzionante, quindi \u00e8 generalmente pi\u00f9 utile per la distribuzione di una configurazione standard per molti sistemi, piuttosto che come uno strumento per fare copie di backup in corso di sistemi diversi.\nUn repository incrementale mira a rendere minore l'occupazione dello spazio per la memorizzazione delle copie dei dati in base alle differenze che ci sono tra i dati in uso e quelli che sono gi\u00e0 nel repository. Questo elimina la necessit\u00e0 di memorizzare copie duplicate di dati invariati: con backup completi un sacco di dati sar\u00e0 invariato rispetto a quello che \u00e8 stato eseguito con l'operazione di backup precedente. Tipicamente, un backup di tutti i file \u00e8 realizzata una volta o a intervalli frequenti e serve come punto di riferimento per un set di backup incrementale. Ripristinare l'intero sistema alla data dell'ultimo backup incrementale comporta il fatto di partire dall'ultimo backup completo preso prima della perdita di dati e quindi applicare ciascuno dei backup incrementali effettuati da allora. Inoltre alcuni sistemi di backup sono in grado di riorganizzare il repository per sintetizzare backup completi da una serie di backup incrementali. Ripristinare un intero sistema richiederebbe di partire dal pi\u00f9 recente backup completo e quindi, di applicare solo l'ultimo backup differenziale effettuato, mentre ripristinare l'intero sistema usando i backup incrementali richiede la conservazione di tutti i backup incrementali intermedi nel frattempo effettuati dopo il primo backup completo.\nIn un repository di questo tipo vengono salvati solo i dati che sono stati modificati dopo l'ultimo backup completo. Questo sistema ha il vantaggio che sono necessari solo un massimo di due insiemi di dati per ripristinare i dati. Uno svantaggio, rispetto al metodo di backup incrementale, \u00e8 che il tempo dall'ultimo backup completo (e quindi le variazioni cumulate dati) aumenta, cos\u00ec come il tempo necessario per eseguire il backup differenziale.\nUn repository \"Reverse delta\" memorizza una serie di \"mirror\" dei dati di origine e le differenze tra il mirror e lo stato corrente e precedente, il backup a delta inverso inizier\u00e0 sempre con un backup completo. Dopo aver eseguito il primo backup il sistema sincronizza periodicamente il backup completo con la copia dal vivo memorizzando i dati necessari per ricostruire le versioni precedenti. Questo pu\u00f2 essere fatto utilizzando collegamenti reali o utilizzando differenze binarie. Questo sistema funziona particolarmente bene per i grandi, che cambiano lentamente, alcuni esempi di programmi che utilizzano questo metodo sono rdiff-backup e Time Machine.\nIn un repository di questo tipo non avviene una pianificazione di backup periodici, ma il sistema registra immediatamente ogni cambiamento sul sistema host. Questo \u00e8 generalmente fatto salvando byte o a livello di blocco differenze piuttosto che le differenze a livello di file. Si differenzia dal semplice mirroring del disco in quanto consente un roll-back del registro e quindi il ripristino di vecchie immagini di dati. \nSupporti di memorizzazione.\nIndipendentemente dal tipo di repository, i dati devono essere memorizzati su un supporto di memorizzazione.\nIl nastro magnetico (cassetta) \u00e8 stato a lungo il supporto comunemente utilizzato per l'archiviazione di massa dei dati, questa memoria ha un miglior rapporto capacit\u00e0/prezzo rispetto ai dischi rigidi anche se attualmente questa differenza \u00e8 relativamente diminuita Ci sono molti formati, molti dei quali sono proprietari o specifici per determinati mercati come mainframe o una particolare marca di personal computer. Il nastro magnetico \u00e8 un mezzo di accesso sequenziale quindi, anche se i tempi di accesso potrebbero essere alti, la velocit\u00e0 di scrittura o lettura sequenziale dei dati pu\u00f2 effettivamente essere molto veloce.\nIn ambito cloud (\u00e8 la soluzione tipica dei data center offerta ai clienti premium) si utilizzano le avanzate soluzioni VTL (virtual tape library) ovvero libreria a nastro virtuale.\nI dischi rigidi sono largamente usati per l'archiviazione dei dati al momento. I principali vantaggi di questi supporti sono tempi di accesso alle informazioni relativamente brevi, la disponibilit\u00e0 sul mercato, la capacit\u00e0 e la facilit\u00e0 d'uso. I dischi esterni possono essere collegati tramite interfacce locali come SCSI, USB, FireWire o eSATA, o attraverso le tecnologie a lunga distanza come Ethernet, iSCSI, o Fibre Channel. Alcuni sistemi di backup basati su disco supportano la deduplicazione dei dati che possono ridurre notevolmente lo spazio su disco occupato dai dati di backup giornalieri e settimanali. I principali svantaggi dell'utilizzo dei dischi rigidi sono che essi possono essere facilmente danneggiati, in particolare durante il trasporto (ad esempio, per i backup off-site), e che l'integrit\u00e0 dei dati per periodi di lunga durata (qualche anno) \u00e8 un fattore sconosciuto.\nCD scrivibili, DVD e Blu-ray Disc sono comunemente utilizzati per il backup dei personal computer e in genere hanno bassi costi unitari. Tuttavia, le capacit\u00e0 e velocit\u00e0 di questi e altri dischi ottici sono tipicamente un ordine di grandezza inferiore a disco o nastro. I supporti di questo tipo sono generalmente di tipo WORM (Write Once Read Many, cio\u00e8 i dati vengono scritti una volta e letti molteplici volte) il che li rende utili per archiviare dati che non verranno pi\u00f9 modificati. L'uso di un auto-changer o jukebox pu\u00f2 fare dischi ottici un'opzione fattibile per i sistemi di backup su larga scala. Alcuni sistemi di archiviazione ottica consentono di backup di dati catalogati senza contatto umano con i dischi, consentendo l'integrit\u00e0 dei dati pi\u00f9 a lungo.\nConosciuti anche come memoria flash, unit\u00e0 flash USB, CompactFlash, SmartMedia, Memory Stick, schede Secure Digital, ecc, questi dispositivi sono relativamente costosi per la loro bassa capacit\u00e0 rispetto ai dischi rigidi, ma sono molto convenienti per il backup di bassi volumi di dati. Un disco a stato solido non contiene parti mobili differenza della sua controparte a trascinamento magnetico o supporto ottico, rendendolo meno suscettibile a danni fisici, generalmente questi supporti hanno una velocit\u00e0 di lettura/scrittura nell'ordine di 500\u00a0Mbit/s per 6\u00a0Gbit/s. La capacit\u00e0 offerta dagli SSD continua a crescere e i prezzi stanno gradualmente diminuendo man mano che diventano pi\u00f9 comuni.\nPoich\u00e9 l'accesso Internet a banda larga diventa sempre pi\u00f9 diffuso, i servizi di backup remoti stanno guadagnando popolarit\u00e0. Il backup via Internet \u00e8 in grado di proteggere contro alcuni scenari peggiori, come incendi, inondazioni, terremoti o che avrebbero distrutto qualsiasi backup nelle immediate vicinanze insieme a tutto il resto. Vi sono, tuttavia, una serie di inconvenienti ai servizi di backup remoti. In primo luogo, le connessioni Internet sono di solito pi\u00f9 lente dei dispositivi di archiviazione dati locali, inoltre l'uso di banda larga residenziale \u00e8 particolarmente problematica come backup di routine poich\u00e9 generalmente la velocit\u00e0 di invio dei dati \u00e8 di una unit\u00e0 di grandezza pi\u00f9 piccola rispetto alla velocit\u00e0 di recupero degli stessi dall'archivio remoto quindi ci\u00f2 tende a limitare l'uso di tali servizi relativamente a piccole quantit\u00e0 di dati ad alto valore. In secondo luogo, gli utenti devono fidarsi di un terzo fornitore di servizi per mantenere la privacy e l'integrit\u00e0 dei dati, anche se la riservatezza pu\u00f2 essere garantita da crittografia dei dati prima della trasmissione al servizio di backup con una chiave di crittografia nota solo per l'utente.\nNel corso degli anni 1980 e all'inizio del 1990 molti utilizzatori di pc domestici erano soliti effettuare il backup dei dati su questi supporti. Tuttavia la capacit\u00e0 di memorizzazione dei floppy disk (dischetti) non \u00e8 riuscita a recuperare il ritardo con crescenti esigenze, rendendoli attualmente obsoleti.\nLa gestione del repository.\nIndipendentemente dal modello di repository di dati, o supporti di memorizzazione di dati utilizzati per i backup, \u00e8 necessario raggiungere un equilibrio tra l'accessibilit\u00e0, la sicurezza e costi della copia dei dati. Questi metodi di gestione dei media non si escludono a vicenda e sono spesso combinati per soddisfare le esigenze dell'utente, per esempio, utilizzando dischi locali per l'allocazione dei dati prima che vengano inviati ad un sistema di archiviazione con nastro magnetico.\nQuesto tipo di gestione \u00e8 in genere il tipo pi\u00f9 accessibile di memorizzazione dei dati, \u00e8 possibile iniziare a ripristinare i dati in pochi millisecondi. Un buon esempio \u00e8 un disco rigido interno o di un array di dischi che si trovano nelle vicinanze della sorgente dei dati di cui bisogna effettuare la copia. Questo tipo di stoccaggio \u00e8 molto comodo e veloce, ma \u00e8 relativamente costoso, un altro svantaggio \u00e8 che \u00e8 abbastanza vulnerabile alla cancellazione o alla sovrascrittura dei dati, per esempio con un'azione malevola intenzionale, o in seguito all'azione di alcuni malware.\nIn questo caso l'archiviazione richiede una certa azione umana diretta a fornire l'accesso al supporto di memorizzazione, ad esempio l'inserimento di un nastro in un'unit\u00e0 nastro o la connessione di un cavo. Poich\u00e9 i dati non sono accessibili tramite un qualsiasi computer, tranne che durante periodi limitati in cui sono scritti o letti di nuovo, sono in gran parte immuni a un'intera classe problemi e guasti del sistema online. Il tempo di accesso varia a seconda che i media siano locali o no.\nPer proteggersi da un disastro o un altro problema specifico di locazione (come un incendio, alluvione, terremoto), si pu\u00f2 optare di inviare i supporti di backup in una posizione lontana (off-site). La posizione remota potrebbe essere la casa di un amministratore di sistema, la cassaforte di una banca oppure un bunker predisposto per resistere alle calamit\u00e0 naturali, con sorveglianza e controllo della temperatura. \u00c8 importante sottolineare che una replica di dati pu\u00f2 essere off-site, ma anche online (ad esempio, uno mirror RAID off-site). Tale replica ha un valore piuttosto limitato come backup, e non deve essere confuso con un backup offline.\nQuesto tipo di backup si chiama vaulting; l\"'e-vaulting\" \u00e8 il servizio di backup remoto via trasmissione digitale ovvero con un servizio che sfrutta, ad esempio, il protocollo Ftp o Https. Diversi provider forniscono questo servizio e il \"data vault\" si trova fisicamente conservato in data center o server farm.\nNel caso di un disastro i semplici dati contenuti nel backup non saranno sufficienti al recupero completo delle funzionalit\u00e0 e dei servizi in quanto sono necessari fisicamente dei sistemi informatici (se i sistemi originali in uso sono danneggiati o distrutti) su cui ripristinare i dati e le configurazioni. Alcune organizzazioni hanno i propri centri di recupero dati, che sono preparati per questo scenario, mentre altre organizzazioni scelgono di utilizzare un centro di recupero di terze parti questo perch\u00e9 un sito disaster recovery \u00e8 un investimento enorme, generalmente si tende a trasferire i dati periodicamente tra la sede dell'organizzazione e il sito di disaster recovery. Un modo pi\u00f9 rapido sarebbe quello di effettuare il mirroring del disco a distanza, che mantiene i dati del sito il pi\u00f9 vicino possibile a quelli effettivamente in uso.\nSelezione ed estrazione dei dati.\nUn processo di backup di successo inizia con la selezione e l'estrazione di unit\u00e0 coerenti di dati. La maggior parte dei dati sui moderni sistemi informatici sono memorizzati in unit\u00e0 discrete, note come file. Questi file sono organizzati in file system. I file che sono attivamente aggiornati possono essere pensati come \"live\" e presentare una sfida per il backup. \u00c8 anche utile per salvare metadati che descrivono il computer o il file system in fase di backup.\nDecidere di cosa eseguire il backup in un dato momento \u00e8 un processo pi\u00f9 difficile di quanto sembra. Con il backup dei dati troppo ridondanti, il repository di dati si riempir\u00e0 troppo rapidamente. Il backup di una quantit\u00e0 insufficiente di dati pu\u00f2 portare alla perdita di informazioni critiche.\nI file.\nCon l'approccio a livello di file, fare copie di file \u00e8 il modo pi\u00f9 semplice e pi\u00f9 comune per eseguire un backup. Un mezzo per svolgere questa funzione di base \u00e8 incluso in tutto il software di backup e tutti i sistemi operativi.\nInvece di copiare interi file, si pu\u00f2 limitare il backup solo i blocchi o byte all'interno di un file che sono stati modificati in un dato periodo di tempo. Questa tecnica pu\u00f2 utilizzare sostanzialmente meno spazio sul supporto di backup, ma richiede un alto livello di complessit\u00e0 per ricostruire i file in una situazione di ripristino. Alcune implementazioni richiedono l'integrazione con il file system di origine.\nI file system.\nInvece di copiare i file all'interno di un nuovo file system \u00e8 possibile copiare completamente il file system a livello di blocchi. Il processo di solito comporta smontare il filesystem e l'esecuzione di un programma come dd per sistemi operativi Unix. Poich\u00e9 il disco viene letto sequenzialmente e con grandi buffer, questo tipo di backup pu\u00f2 essere molto pi\u00f9 veloce di leggere ogni file normalmente, soprattutto quando il file system contiene molti file piccoli, \u00e8 molto frammentato, o \u00e8 quasi pieno. Purtroppo, senza accorgimenti, questo metodo legge anche i blocchi del disco liberi che non contengono dati utili, quindi a volte pu\u00f2 anche essere pi\u00f9 lento di lettura convenzionale, soprattutto quando il file system \u00e8 quasi vuoto. Alcuni file system, come ad esempio XFS, forniscono un programma di utilit\u00e0 \"dump\" che legge il disco in sequenza per alte prestazioni saltando le parti inutilizzate. L'utilit\u00e0 di ripristino corrispondente \u00e8 in grado di ripristinare in modo selettivo singoli file o l'intero volume a scelta dell'operatore.\nAlcuni file system hanno un bit di archivio per ogni file che dice che \u00e8 stato recentemente cambiato. Alcuni software di backup guardano la data del file e la confrontano con l'ultimo backup per determinare se il file \u00e8 stato modificato.\nUn file system a versioni tiene traccia di tutte le modifiche apportate a un file e rende tali modifiche accessibili all'utente. Generalmente questo d\u00e0 l'accesso a qualsiasi versione precedente fino alla data di creazione del file. Un esempio di questo \u00e8 il Wayback Versioning file system per Linux.\nDati in tempo reale.\nSe un sistema di computer \u00e8 in uso mentre viene eseguito il backup, la possibilit\u00e0 di file essendo aperto per la lettura o scrittura \u00e8 reale. Se un file \u00e8 aperto, il contenuto sul disco pu\u00f2 non rappresentare correttamente ci\u00f2 che l'utilizzatore del file intende. Questo \u00e8 particolarmente frequente per i file di database di tutti i tipi. Il backup fuzzy termine pu\u00f2 essere usato per descrivere un backup dei dati in tempo reale che sembra eseguito correttamente, ma non rappresenta lo stato dei dati in qualsiasi singolo punto nel tempo. Questo perch\u00e9 i dati sottoposti a backup cambiano nel periodo di tempo che intercorre tra quando il backup avviata e quando \u00e8 finito. Per i database, in particolare, i backup fuzzy sono problematici.\nLo snapshot \u00e8 una funzione istantanea di alcuni sistemi di memorizzazione che presenta una copia del file system come se fosse congelato in un punto specifico nel tempo, spesso di un meccanismo di copy-on-write. Un modo efficace per il backup dei dati dal vivo \u00e8 renderli inattivi temporaneamente (ad esempio chiudendo tutti i file), fare lo snapshot, e quindi riprendere le operazioni in tempo reale. A questo punto lo snapshot pu\u00f2 essere archiviato attraverso i metodi trattati. Mentre uno snashot \u00e8 molto utile per la visualizzazione di un file system come lo era in un punto specifico nel tempo, non \u00e8 certamente un meccanismo di backup efficace da solo.\nMolti pacchetti software di backup presentano la capacit\u00e0 di gestire i file aperti in operazioni di backup. Alcuni semplicemente controllano l'apertura del file, se questo viene trovato aperto, l'operazione viene effettuata in un secondo momento. Quando si tenta di comprendere la logistica di backup di file aperti, si deve considerare che il processo di backup potrebbe richiedere diversi minuti per eseguire il backup di un file di grandi dimensioni, ad esempio un database. Al fine di eseguire il backup di un file che \u00e8 in uso, \u00e8 fondamentale che nell'intero backup ci sia un singolo snapshot del file, piuttosto che un semplice copia. Ci\u00f2 rappresenta una sfida per il backup di un file che \u00e8 in continua evoluzione. In entrambi i casi il file di database deve essere bloccato per evitare modifiche, o deve essere implementato un metodo per assicurare che lo snapshot originale venga mantenuto abbastanza a lungo per essere copiato, il tutto mentre le modifiche vengono mantenute. Il backup di un file mentre viene modificato, in modo che la prima parte del backup rappresenti i dati prima di cambiamenti, che saranno successivamente\ncombinati con i risultati della modifica pu\u00f2 comportare il danneggiamento del file copiato che risulta quindi inutilizzabile se non si utilizzano degli accorgimenti.\nDurante un backup a freddo, il database \u00e8 chiuso o bloccato e non disponibili per gli utenti. I dati non cambiano durante il processo di backup in modo che il database \u00e8 in uno stato coerente quando \u00e8 torna ad essere utilizzabile.\nAlcuni sistemi di gestione di database offrono un mezzo per generare un'immagine di backup del database mentre \u00e8 in linea e utilizzabile (\"a caldo\"). Questo in genere include un'immagine incoerente dei file di dati, pi\u00f9 un registro delle modifiche apportate mentre la procedura \u00e8 in esecuzione. Su un ripristino, le modifiche nei file di log vengono riapplicati per portare la copia del database all'ultima versione (il momento in cui il backup a caldo termina la copia).\nMetadati.\nNon tutte le informazioni memorizzate sul computer sono memorizzate in file. Il ripristino di un sistema completo da zero richiede di tenere traccia di questi dati (chiamati spesso \"propriet\u00e0\" ovvero attributi descrittivi relativi alle informazioni archiviate).\nLe specifiche di sistema sono necessarie per ottenere un ripristino corretto dopo un disastro.\nLo spazio di boot pu\u00f2 essere ricreato in modo pi\u00f9 semplice rispetto al ripristino, bisogna ricordare che non si tratta di un file normale e che il sistema operativo non \u00e8 in grado di avviarsi senza di esso.\nIl layout del disco originale, cos\u00ec come le tabella delle partizioni e le impostazioni del file system, sono necessarie per ricreare correttamente il sistema originale.\nI permessi dei file, il proprietario, i gruppi, le liste di controllo degli accessi e tutti gli altri metadati devono essere correttamente ripristinati se si vuole ricreare l'ambiente originale.\nDiversi sistemi operativi hanno modi diversi di memorizzazione delle informazioni di configurazione. Per esempio i sistemi operativi Microsoft Windows mantengono un registro di informazioni di sistema che \u00e8 pi\u00f9 difficile ripristinare di un tipico file.\nManipolazione e ottimizzazione dei dati.\nSpesso \u00e8 utile o necessario per manipolare i dati sottoposti a backup per ottimizzare il processo di backup. Queste manipolazioni possono fornire numerosi vantaggi tra cui una migliore velocit\u00e0 di backup, la velocit\u00e0 di ripristino, la sicurezza dei dati, l'uso dei media e/o richieste di banda ridotta.\nLe applicazioni per eseguire e recuperare il backup (anche quelle predefinite dei sistemi operativi) solitamente comprimono i contenuti copiati. Quelle pi\u00f9 raffinate permettono di regolare il livello di compressione, mentre il formato \u00e8 solitamente predefinito.\nVari sistemi possono essere impiegati per ridurre le dimensioni dei dati di origine da memorizzare in modo che utilizzi meno spazio, solitamente \u00e8 ottenuta tramite algoritmi di compressione dei dati (come quelli usati dai programmi pi\u00f9 famosi come Winzip, WinRar, WinAce).\nOltre che via software dedicato, la compressione \u00e8 spesso una funzione integrata nel firmware dell'hardware utilizzato per il backup come le unit\u00e0 a nastro magnetico o di altre tecnologie di memorizzazione (archiviazione).\nQuando pi\u00f9 sistemi simili sono sostenuti allo sistema di archiviazione di destinazione, esiste la possibilit\u00e0 di ridurre molto la ridondanza all'interno dei dati di backup. Ad esempio, se 20 workstation Windows sono state sottoposte a backup verso lo stesso repository di dati, queste potrebbero condividere un insieme comune di file di sistema. L'archivio dati quindi deve solo memorizzare una copia di tali file per essere in grado di ripristinare una qualsiasi di queste stazioni di lavoro. Questa tecnica pu\u00f2 essere applicata a livello di file o anche su blocchi di dati, potenzialmente con conseguente drastica riduzione dello spazio di memorizzazione richiesto. La deduplicazione pu\u00f2 verificarsi su un server prima che i dati siano spostati verso supporti di backup, a volte viene indicata come la deduplicazione lato server/client. Questo approccio riduce anche la larghezza di banda necessaria per inviare i dati di backup per la sua media di destinazione. Il processo pu\u00f2 verificarsi anche sul dispositivo di archiviazione di destinazione, a volte indicato come linea o back-end di deduplicazione.\nA volte i processi di backup sono duplicati di una seconda serie di supporti di memorizzazione. Questo pu\u00f2 essere fatto per riordinare le immagini di backup, per ottimizzare la velocit\u00e0 di ripristino o avere una seconda copia in una posizione diversa o su un supporto di archiviazione diverso.\nI supporti di memorizzazione removibili, cos\u00ec come i nastri di backup presentano un rischio per la sicurezza dei dati in caso di smarrimento o furto. La crittografia dei dati su questi supporti pu\u00f2 attenuare questo problema, per\u00f2 si tratta di un processo che usa intensamente la CPU rallentando la velocit\u00e0 di backup, inoltre la sicurezza dei backup criptati \u00e8 efficace tanto quanto lo \u00e8 la sicurezza della politica di gestione delle chiavi.\nQuando il numero dei computer che eseguono il backup \u00e8 superiore al numero dei dispositivi di archiviazione di destinazione, la possibilit\u00e0 di utilizzare un unico dispositivo di storage con diversi backup simultanei pu\u00f2 essere utile.\nIl processo di riorganizzare dei set di backup in un repository di dati \u00e8 conosciuto come il refactoring. Ad esempio, se un sistema di backup utilizza un singolo nastro ogni giorno per memorizzare i backup incrementali per tutti i computer protetti, l'operazione di ripristino di uno dei computer potrebbe potenzialmente richiedere molti nastri. Utilizzando tecniche di refactoring si pu\u00f2 consolidare tutti i backup di un singolo computer su un unico nastro in modo da ottimizzare la velocit\u00e0 di ripristino.\nA volte i processi di backup copiano i dati in uno spazio temporaneo su un supporto di memorizzazione diverso da quello di origine prima di essere inviati a destinazione. Questo processo \u00e8 a volte indicato come D2D2T, acronimo di Disk to Disk to Tape. Questo pu\u00f2 essere utile se c'\u00e8 un problema corrispondente alla differenza di velocit\u00e0 tra il dispositivo di destinazione e il dispositivo sorgente come spesso affrontato in sistemi di backup basati sulla rete. Si pu\u00f2 utilizzare questa tecnica per spostare i dati in una posizione centralizzata per applicare poi altre tecniche di manipolazione dei dati.\nGestione del processo.\nFino a quando i nuovi dati vengono creati e modificati, sar\u00e0 sempre necessario eseguire backup con una certa frequenza. Gli individui e le organizzazioni, partendo da un computer fino a migliaia di sistemi informatici hanno tutti la necessita di proteggere i dati. Le scale possono essere molto diverse, ma gli obiettivi e limitazioni sono essenzialmente le stesse. Chi gestisce il processo di backup \u00e8 quindi tenuto a valutare e applicare le misure necessarie a garantire un certo grado di successo per la copia dei dati.\nObiettivi.\nEssenzialmente \u00e8 il momento in cui si effettua l'ultimo backup prima di un disastro ovvero l'entit\u00e0 del materiale risultato del job di backup (si misura in tempo ma, ovviamente, comporta anche una misura di volume di dati). Il RPO desiderabile sarebbe il punto appena prima dell'evento di perdita dei dati poich\u00e9 tutte le modifiche effettuate ai dati in istanti di tempo successivi a questo evento vengono perse. Si cerca quindi di realizzare operazioni di backup il pi\u00f9 frequente possibile in modo da perdere il minor numero di dati possibile.\nAttenzione a non confondere RPO di backup con \"ritention\" di backup che \u00e8 la durata di conservazione di un job di backup (e non \u00e8 detto che sia il pi\u00f9 recente).\nLa quantit\u00e0 di tempo trascorso tra il disastro e il ripristino delle funzioni aziendali, ovviamente dipende dal tipo di disastro e dalla bont\u00e0 del piano di disaster recovery.\nOltre a preservare l'accesso ai dati per i suoi proprietari, bisogna mettere in pratica misure che riescano ad impedire accessi non autorizzati, per esempio tramite crittografia dei dati e politiche di gestione dei supporti adeguati.\nRegolamenti e la politica di gestione del backup possono portare a situazioni in cui si prevede che le copie devono essere conservate per un periodo di particolare, ma non oltre. Mantenere i backup dopo questo intervallo temporale (in gergo \"ritention\") pu\u00f2 portare a responsabilit\u00e0 indesiderate e l'uso non ottimale dei supporti di memorizzazione.\nMentre le immagini di un dispositivo solitamente sarebbe meglio averle aggiornate, in diversi casi potrebbe essere necessario conservare (alta ritention) dei job di backup full per recuperare informazioni pre modifiche (soprattutto eliminazioni) dannose (volontarie o meno) che, invece, si perderebbero durante la sovrascrizione dell'ultimo backup sul precedente. Molti software di backup consentono, in maniera trasparente per l'utente sulla tipologia di backup, di stabilire l'RPO e la relativa ritention, in maniera granulare, degli oggetti, cos\u00ec che si possa ripristinare nel tempo un'informazione com'era prima di una certa modifica.\nLimitazioni.\nUno schema di backup efficace prender\u00e0 in considerazione le limitazioni della situazione che possono essere le seguenti.\nIl periodo di tempo in cui i backup sono autorizzati per essere eseguiti su un sistema si chiama finestra di backup. Questo \u00e8 tipicamente il un intervallo di tempo in cui il sistema vede il minimo utilizzo e il processo di backup avr\u00e0 la minima quantit\u00e0 di interferenza con le normali operazioni. La finestra di backup \u00e8 di solito prevista in modo tale da non ridurre la produttivit\u00e0 di utenti e sistemi. Se un backup si estende oltre la finestra di backup definita, viene presa una decisione scegliendo se sia pi\u00f9 vantaggioso interrompere il backup o se allungare la finestra di backup.\nTutti gli schemi di backup hanno un certo impatto sulle prestazioni del sistema quando viene eseguito il backup. Ad esempio, per il periodo di tempo che un sistema informatico viene eseguito il backup, il disco rigido \u00e8 la lettura dei file occupato a scopo di backup, e la sua larghezza di banda piena non \u00e8 pi\u00f9 disponibile per altre attivit\u00e0. Tali impatti dovrebbero essere analizzati e gestiti.\nTutti i tipi di supporti di memorizzazione hanno una capacit\u00e0 finita con un costo reale. Fare una stima corretta della capacit\u00e0 di memoria (nel tempo) con le esigenze di backup \u00e8 una parte importante della progettazione di un sistema di backup. Qualsiasi schema di backup ha qualche fabbisogno di manodopera, ma schemi complicati hanno un fabbisogno di manodopera notevolmente superiore. Infine anche costo del software di backup commerciale pu\u00f2 essere importante.\nI sistemi di backup distribuiti possono essere influenzati da una larghezza di banda limitata.\nImplementazione.\nRaggiungere gli obiettivi definiti a fronte delle limitazioni di cui sopra pu\u00f2 essere un compito difficile. Gli strumenti e concetti che seguono possono rendere questo compito pi\u00f9 semplice.\nUtilizzando un job scheduler pu\u00f2 migliorare notevolmente l'affidabilit\u00e0 e la coerenza dei backup, eliminando parte dell'elemento umano. Molti pacchetti software di backup includono questa funzionalit\u00e0.\nNel corso delle operazioni regolari, gli account utente e/o agenti di sistema che eseguono i backup devono essere autenticati fino ad un certo livello. Il potere di copiare tutti i dati da un o su un sistema richiede l'accesso senza restrizioni. L'utilizzo di un meccanismo di autenticazione \u00e8 un buon modo per evitare che lo schema di backup sia utilizzato per effettuare attivit\u00e0 non autorizzate.\nI supporti di memorizzazione removibili sono elementi fisici e per cui devono essere maneggiati solo da persone di fiducia. Stabilire una catena di persone di fiducia (e fornitori) \u00e8 fondamentale per definire la sicurezza dei dati.\nMisurazione dei processi.\nPer garantire che lo schema di backup funzioni come previsto, i fattori chiave devono essere monitorati e ne devono essere salvati dati statistici.\nFornisce informazioni sul backup, e dimostra la conformit\u00e0 agli enti normativi esterni all'organizzazione. Disastri, complessit\u00e0 dei dati, valore di questi ultimi e la crescente mole di dati contribuiscono all'ansia e alla dipendenza da piani efficaci per garantire la continuit\u00e0 aziendale. Cos\u00ec molte organizzazioni si affidano a soluzioni di terzi per testare, convalidare e ottimizzare le loro operazioni di backup (report di backup).\nNelle configurazioni pi\u00f9 grandi, i rapporti sono utili per l'utilizzo di monitoraggio dei media, lo stato del dispositivo, gli errori, il coordinamento dei sistemi e altre informazioni sul processo di backup.\nOltre alla storia di rapporti generati dal computer, i log delle attivit\u00e0 e delle modifiche sono utili per monitorare gli eventi di sistema di backup.\nMolti programmi di backup utilizzano checksum o hash per verificare che i dati sono stati accuratamente copiati. Questi offrono diversi vantaggi. In primo luogo, essi consentono l'integrit\u00e0 dei dati da verificare senza riferimento al file originale: se il file memorizzato sul supporto di backup ha lo stesso checksum che \u00e8 stato calcolato al momento della copia, allora \u00e8 molto probabilmente corretto. In secondo luogo, alcuni programmi di backup possono utilizzare checksum per evitare di fare copie ridondanti dei file, e quindi migliorare la velocit\u00e0 di backup. Ci\u00f2 \u00e8 particolarmente utile per il processo di deduplicazione.\nI processi di backup sono monitorati da un centro di monitoraggio di terze parti, che avvisa gli utenti di eventuali errori che si verificano durante i backup automatici. Alcuni servizi di monitoraggio consentono anche la raccolta di meta-dati storici, che possono essere utilizzati per la gestione delle risorse di storage come proiezione di crescita della mole di dati, individuando la ridondanza dello storage primario e capacit\u00e0 di backup utilizzabile in futuro.\nProgrammi di backup.\nFunzionalit\u00e0.\nDiverse applicazioni di backup utilizzano (non traducendoli) i termini inglesi \"job\" o \"task\" per intendere la singola operazione di backup (in pratica, l'esecuzione di un'occorrenza di backup, caratterizzata da specifiche impostazioni stabilite dall'utilizzatore). I job sono quindi individualmente identificati e riepilogati temporalmente.\nAlcune delle principali funzionalit\u00e0 che un programma di backup dovrebbe fornire, sono:\nI programmi di backup di livello medio/avanzato consentono anche il backup di database (ad esempio quelli dei sistemi gestionali ad uso aziendale), server virtuali, posta elettronica, spazi di social media e altro. Quelli di livello professionale ovvero dedicati a strutture aziendali (business) allargano le funzioni al backup dei componenti del dominio (utenti, gruppi, policy, risorse), configurazioni degli apparati, immagini dei client e dei server e molte altre."}
{"id": "39025", "revid": "124123", "url": "https://it.wikipedia.org/wiki?curid=39025", "title": "Karl Ziegler", "text": "Biografia.\nZiegler ha diretto per venticinque anni l'Istituto Max Planck di ricerca sul carbone a M\u00fclheim an der Ruhr. L'opera della sua vita scientifica include contributi alla chimica dei radicali di carbonio, i composti organolitio e le reazioni di chiusura ad anello ai prodotti naturali chimica e chimica organometallica, a utili metodi di sintesi organica come la bromurazione Wohl-Ziegler e le basi di polimerizzazione vivente. Il suo lavoro sulla reazione di trietilalluminio con etilene ha portato alla produzione di alcoli grassi per detergenti biodegradabili e come coprodotto di elevata purezza allumina, trova molti usi nell'industria chimica. Ha scoperto insieme a Giulio Natta la sintesi del polietilene e polipropilene, utilizzando dei catalizzatori contenenti titanio; questi tipi di catalizzatori vengono comunemente chiamati catalizzatori di Ziegler-Natta.\nNel 1963 hanno vinto il Premio Nobel per la chimica."}
{"id": "39026", "revid": "767487", "url": "https://it.wikipedia.org/wiki?curid=39026", "title": "Weber (unit\u00e0 di misura)", "text": "Il weber (simbolo Wb) \u00e8 l'unit\u00e0 di misura del flusso magnetico del Sistema Internazionale.\nIn particolare un weber \u00e8 pari al flusso magnetico che attraverso una spira produce una forza elettromotrice pari a 1 volt quando si riduce uniformemente a zero in 1 secondo.\nEquivale alle seguenti unit\u00e0 di misura:\nDeve il suo nome al fisico tedesco Wilhelm Eduard Weber."}
{"id": "39036", "revid": "1979289", "url": "https://it.wikipedia.org/wiki?curid=39036", "title": "9,5 millimetri", "text": "Il 9,5 mm (detto anche \"Bioframe\") \u00e8 un formato cinematografico prodotto dalla ditta francese Path\u00e9, che lo lanci\u00f2 sul mercato con il nome di Path\u00e9 Baby nel 1922.\nIl formato utilizza una singola perforazione centrale (un foro della ruota dentata) tra ogni coppia di fotogrammi, in contrasto con la pellicola da 8 mm, che ha le perforazioni lungo il bordo, e la maggior parte degli altri formati di pellicola, che hanno perforazioni su ciascun lato dell'immagine. Il foro singolo ha consentito di utilizzare pi\u00f9 pellicola per l'immagine reale, e in effetti l'area ha quasi le stesse dimensioni di una pellicola da 16 mm. La perforazione \u00e8 invisibile agli spettatori, poich\u00e9 l'otturatore intermittente blocca la luce mentre questa entra in azione. In genere le pelliccole sono avvolte in caricatori da 120 metri.\n\u00c8 opportuno dire che il formato 9,5 mm non ottenne mai un grande successo in Italia, anche se sono tuttora disponibili alcuni tipi di pellicola vergine (da Color City in Francia). I rari utilizzatori di questo tipo di pellicola sono alcuni cineamatori. Ci sono club in Francia, Spagna, Inghilterra e anche negli Stati Uniti.\nAll'epoca della sua diffusione, e fino all'inizio degli anni 1930, questo tipo di pellicola fu spesso utilizzato come formato per proiezioni in luoghi o in circoli privati, ed in questo formato vennero ristampati numerosi film famosi."}
{"id": "39037", "revid": "709565", "url": "https://it.wikipedia.org/wiki?curid=39037", "title": "Interferenza", "text": "Interferenza \u00e8 un termine che assume vari significati a seconda del contesto:"}
{"id": "39038", "revid": "124483", "url": "https://it.wikipedia.org/wiki?curid=39038", "title": "Ba Jin", "text": "Anarchico fin dalla giovane et\u00e0, prese lo pseudonimo Ba Jin dalle iniziali cinesi dei cognomi di Michail Bakunin (Ba \u5df4) e P\u00ebtr Alekseevi\u010d Kropotkin (Jin \u91d1).\nBiografia.\nNato a Chengdu (\u6210\u90fd), nella provincia del Sichuan (\u56db\u5ddd), Ba Jin proveniva da una famiglia di letterati confuciani. Nel 1920 si iscrisse alla Scuola di Specializzazione in Lingue Straniere di Chengdu dove studi\u00f2 inglese. Tre anni dopo si trasfer\u00ec a Shanghai e quindi a Nanchino. In questo periodo si avvicin\u00f2 all'anarchismo e all'esperanto, lingua con cui cominci\u00f2 a scrivere pamphlet politici sulla Rivolta di Haymarket.\nNel 1927 viaggi\u00f2 e studi\u00f2 in Francia dove cominci\u00f2 ad usare il suo pseudonimo per firmare la sua prima opera \"Miewang\" (\u706d\u4ea1, \"Distruzione\") ambientata nei circoli anarchici rivoluzionari della Shanghai contemporanea. L'opera usc\u00ec a puntate in Cina con enorme successo. In Francia fu attivo nel movimento popolare volto a far pressione sugli Stati Uniti d'America per impedire la condanna a morte di Sacco e Vanzetti. Con Vanzetti Ba Jin scambi\u00f2 anche un breve carteggio. Tornato nel 1928 a Shanghai si dedic\u00f2 alla letteratura, sia scrivendo romanzi sia dedicandosi a riviste ed articoli, in particolare fu curatore della rivista esperantista \"La Verda Lumo\".\nLe sue opere pi\u00f9 famose sono \"Famiglia\" (\u5bb6, 1933 primo libro della trilogia \u201c\u6fc0\u6d41\u4e09\u90e8\u66f2\u201d, che comprende anche \u6625 e \u79cb) e la \"Trilogia dell'Amore\" (\u7231\u60c5\u4e09\u90e8\u66f2) composta da \"Nebbia\" (\u96fe), \"Pioggia\" (\u96e8) e \"Lampo\" (\u7535).\nIl suo pi\u00f9 importante contributo ideologico fu l'attacco all'istituzione familiare cinese tradizionale, vista come il maggiore ostacolo alla libert\u00e0 dell'individuo nella Cina del suo tempo.\nDurante la guerra sino-giapponese si dedic\u00f2 all'attivit\u00e0 di propaganda antigiapponese e antimperialista.\nNel corso della guerra di Corea si rec\u00f2 in Corea da dove scrisse reportage per la stampa cinese.\nVenne perseguitato come controrivoluzionario durante la Grande rivoluzione culturale (\u6587\u5316\u5927\u9769\u547d, \"Wenhua Da Geming\").\nRiabilitato nel 1977 fu in seguito eletto in varie posizioni ufficiali in seno alle associazioni letterarie ufficiali cinesi.\nTra le influenze nelle sue opere si citano il francese \u00c9mile Zola, i russi Ivan Sergeevi\u010d Turgenev e Anton \u010cechov, gli esperantisti Vasili Eroshenko e Julio Baghy.\nDal 1981 e il 1984 fu presidente dell'Associazione degli Scrittori Cinesi.\nNel 1982 l'Italia lo insign\u00ec del Premio Dante e l'anno successivo la Francia lo onor\u00f2 del titolo di \"Commandeur de la L\u00e9gion d'honneur\".\nDal 1986 al 1989 fu presidente dell'Associazione Esperantista Cinese.\nDagli anni novanta Ba Jin fu affetto dalla malattia di Parkinson. Mor\u00ec dopo una lunghissima degenza a Shanghai, ultracentenario. In Cina varie campagne cercarono senza successo di fargli ottenere il Nobel per la letteratura."}
{"id": "39041", "revid": "30610", "url": "https://it.wikipedia.org/wiki?curid=39041", "title": "Paradosso dei gemelli", "text": "Il paradosso dei gemelli \u00e8 un esperimento mentale che sembra rivelare una contraddizione insita nella teoria della relativit\u00e0 ristretta. L'analisi che porta a tale conclusione \u00e8 per\u00f2 scorretta: un'analisi corretta mostra che non vi \u00e8 alcuna contraddizione.\nStoria.\nPrincipale sostenitore della questione fu Herbert Dingle, un fisico e filosofo inglese, il quale intendeva provare la non validit\u00e0 della teoria einsteniana. Pur avendo ricevuto numerose confutazioni logiche da Einstein e Born, egli continu\u00f2 a scrivere ai giornali, e quando questi ultimi cominciarono a rifiutare le pubblicazioni, parl\u00f2 di un complotto ai suoi danni.\nRisolvendo il paradosso dei gemelli, Einstein ammise la possibilit\u00e0 teorica di un viaggio nel futuro, ferma restando l'impossibilit\u00e0 di superare la velocit\u00e0 della luce. La prima costruzione teorica per la quale risultava possibile un viaggio nel passato fu elaborata pi\u00f9 tardi dallo stesso Einstein insieme a Nathan Rosen.\nEnunciato del paradosso.\nConsideriamo un'astronave che parta dalla Terra nell'anno 3000; che mantenendo una velocit\u00e0 costante \"v\" raggiunga la stella Wolf 359, distante 8 anni luce dal nostro pianeta; e che appena arrivata, inverta la rotta e ritorni sulla Terra, sempre a velocit\u00e0 \"v\". Di una coppia di fratelli gemelli, l'uno salga sull'astronave, mentre l'altro rimanga a terra.\nVolutamente, nei calcoli trascuriamo per semplicit\u00e0 l'accelerazione e la decelerazione della navetta, anche se, per portarsi a velocit\u00e0 relativistiche in tempi brevi, occorrerebbero accelerazioni insostenibili per l'uomo e per la nave.\nSupponiamo che \"v\" sia di 240.000\u00a0km/s, cio\u00e8 \"v = 0,8 c\". Per questa velocit\u00e0 si ha:\nformula_1\nper cui, secondo la teoria della relativit\u00e0 ristretta, nel sistema in movimento il tempo scorre al 60% del tempo nel sistema in quiete. Quindi:\nMa, per chi immagina l'esperienza dei due gemelli esattamente equivalente, adesso si chiede perch\u00e9 non sia l'orologio della Terra a muoversi al 60% del tempo dell'astronave visto che il sistema Terra appare muoversi a 0,8 c vedendolo dall'interno dell'astronave. Se cos\u00ec fosse, quando l'astronave fa ritorno sulla Terra, dovrebbero essere trascorsi solo 7,2 anni (60% di 12 anni) e quindi non dovrebbe essere l'anno 3020, ma il 3007,2 e il fratello a bordo dell'astronave dovrebbe essere 4,8 anni pi\u00f9 vecchio del gemello sedentario. Il paradosso sta quindi nel fatto che a dipendere semplicemente dal sistema di riferimento che consideriamo, uno dei due gemelli si trova in un caso pi\u00f9 giovane, e in un altro pi\u00f9 vecchio dell'altro gemello. Ne segue che ammettere come corretto un sistema di riferimento implica che l'altro sia scorretto.\nLa chiave di volta nella soluzione di questo paradosso ed in generale dei casi in cui la simmetria del problema fa sorgere il dubbio su chi sia pi\u00f9 \"vecchio\" sta nel riformulare questa domanda nel modo corretto.\nDati due punti nello spazio-tempo, ad esempio:\nAllora \u00e8 ovvio sapere chi sia pi\u00f9 vecchio, in questo caso \u00e8 banalmente il terrestre ad essere pi\u00f9 vecchio di 4 anni. I punti dello spazio-tempo sono classici eventi fisici, non c'\u00e8 nessuna stranezza in questo. L'aspetto pi\u00f9 indigesto nella relativit\u00e0 non \u00e8 il fatto che il tempo scorra diversamente o che lo spazio si comprima ma piuttosto la frantumazione del concetto di simultaneit\u00e0. Dall'esempio precedente \u00e8 evidente chi sia pi\u00f9 vecchio nei due eventi selezionati, mentre \u00e8 impossibile dire chi tra i due gemelli sia pi\u00f9 vecchio in \"un dato momento\" o \"in assoluto\" semplicemente perch\u00e9 la domanda non ha senso, la relativit\u00e0 ci insegna che occorre indicare un sistema inerziale a cui far riferimento. Ogni sistema infatti considerer\u00e0 sincroni punti dello spazio-tempo differenti, e quindi et\u00e0 differenti dei due fratelli, ma nessuno di essi pu\u00f2 considerarsi privilegiato rispetto agli altri ed \u00e8 per questo che non \u00e8 possibile definire univocamente chi sia pi\u00f9 vecchio in assoluto!\nSoluzione nella relativit\u00e0 speciale.\nL'apparente contraddizione si risolve osservando che, mentre quello della Terra \u00e8 un sistema di riferimento inerziale, l'astronave, in prossimit\u00e0 della stella, subisce una decelerazione-accelerazione per poter invertire la rotta, perci\u00f2 andata e ritorno appartengono a due sistemi di riferimento inerziali diversi tra loro.\nSi devono quindi considerare tre sistemi di riferimento inerziali: quello della Terra, quello dell'astronave nel viaggio di andata, che si muove rispetto alla Terra a velocit\u00e0 v, e quello dell'astronave nel viaggio di ritorno, che si muove rispetto alla Terra a velocit\u00e0 -v (cio\u00e8 v nella direzione opposta). Trascuriamo i tempi di accelerazione/decelerazione, che per velocit\u00e0 cos\u00ec elevate sarebbero comunque significativi.\nNella figura \u00e8 tracciato il diagramma di Minkowski per questi tre sistemi di riferimento (disegnati rispettivamente in nero, blu e rosso). I tre eventi indicati con le lettere A, B, C sono rispettivamente:\nI tre sistemi di riferimento non sono in accordo su quale sia, sulla Terra, l'evento simultaneo all'evento B. Nel sistema di riferimento della Terra esso \u00e8 l'evento D, cio\u00e8 il momento in cui gli orologi terrestri segnano l'anno 3010. Nel sistema del viaggio d'andata \u00e8 l'evento D', cio\u00e8 il momento in cui gli orologi terrestri segnano l'anno 3003,6. Nel sistema del viaggio di ritorno \u00e8 l'evento D'\u2019, cio\u00e8 il momento in cui gli orologi terrestri segnano l'anno 3016,4 (relativit\u00e0 della simultaneit\u00e0). Durante il viaggio, mentre l'astronave \u00e8 in moto relativo, il gemello astronauta pu\u00f2 ritenersi fermo e considerare la Terra in moto a 0,8 c oppure a -0,8 c. In entrambi i casi gli orologi terrestri devono essere rallentati del relativo valore gamma, e per avanzare di 20 anni ne devono trascorrere (20/0,6)=33,3.\nAnalisi dettagliata.\nIndicando con \"x\", \"t\" le coordinate spaziale e temporale nel sistema di riferimento della Terra; con \"x\u2019\", \"t\u2019\" quelle nel sistema di riferimento dell'astronave nel viaggio di andata; e con \"x'\u2019\", \"t'\u2019\" quelle nel viaggio di ritorno, valgono le trasformazioni di Lorentz:\nformula_2\nformula_3\ndove il termine formula_4 appare nelle equazioni (3) e (4) in quanto i due sistemi di riferimento non hanno la stessa origine. Usando l'anno come unit\u00e0 di tempo e l'anno luce come unit\u00e0 di lunghezza, le costanti numeriche hanno i seguenti valori: \"v\" = 0,8, \"c\" = 1, formula_4 = 16 (quest'ultimo valore \u00e8 scelto in modo da avere \"x'\u2019\" = 0 per l'astronave nel viaggio di ritorno).\nNel sistema di riferimento della Terra, le coordinate \"(x, t)\" degli eventi A, B, C, D sono rispettivamente: (0, 0), (8, 10), (0, 20), (0, 10). Le coordinate dell'evento D' si possono calcolare in quanto detto evento avviene sulla Terra, per cui \"x\"=0, e simultaneamente a B nel sistema di riferimento del viaggio di andata, per cui \"t\u2019\"=6: sostituendo tali valori nell'equazione (2) si ottiene \"t\"=3,6. Analogamente, le coordinate di D'\u2019 si ottengono imponendo \"x\"=0 e \"t'\u2019\"=6: dall'equazione (4) si ricava \"t\"=16,4.\nGli intervalli di tempo tra questi eventi, secondo l'orologio della Terra, sono quindi i seguenti: A-D' = 3,6 anni, D'-D = 6,4 anni, D-D'\u2019 = 6,4 anni, D'\u2019-C = 3,6 anni (totale 20 anni).\nOra, applicando le trasformazioni (1) e (2), possiamo calcolare le coordinate di questi eventi nel sistema di riferimento dell'andata:\nA = (0, 0), B = (0, 6), C = (-26,6667, 33,3333), D = (-13,3333, 16,6667), D' = (-4,8, 6), D'\u2019 = (-21,8667, 27,3333). Come si pu\u00f2 vedere, in questo sistema di riferimento D \"non\" \u00e8 simultaneo a B, mentre lo \u00e8 D'.\nGli intervalli di tempo sono quindi: A-D' = 6 anni, D'-D = 10,6667 anni, D-D'\u2019 = 10,6667 anni, D'\u2019-C = 6 anni (totale 33,3333 anni). Ma l'orologio sulla Terra, in questo sistema di riferimento, va al 60% del tempo sull'astronave. Esso quindi misura: A-D' = 3,6 anni, D'-D = 6,4 anni, D-D'\u2019 = 6,4 anni, D'\u2019-C = 3,6 anni (totale 20 anni), esattamente come si era calcolato in precedenza.\nAllo stesso modo, applicando le trasformazioni (3) e (4), le coordinate nel sistema di riferimento del ritorno sono: A = (-26,6667; -21,3333), B = (0, 6), C = (0; 12), D = (-13,3333; -4,6667), D' = (-21,8667; -15,3333), D'\u2019 = (-4,8; 6). Gli intervalli di tempo sono: A-D' = 6 anni, D'-D = 10,6667 anni, D-D'\u2019 = 10,6667 anni, D'\u2019-C = 6 anni (totale 33,3333 anni); e secondo l'orologio sulla Terra: A-D' = 3,6 anni, D'-D = 6,4 anni, D-D'\u2019 = 6,4 anni, D'\u2019-C = 3,6 anni (totale 20 anni).\nIn tutti e tre i sistemi di riferimento, quindi, si ottiene lo stesso risultato: durante il viaggio, sulla Terra trascorrono 20 anni.\nCosa vede l'astronauta.\nAlcuni, per spiegare il paradosso dei gemelli, sostengono che per l'astronauta, nel viaggio di andata, l'orologio della Terra va pi\u00f9 lentamente, ma nel viaggio di ritorno va pi\u00f9 velocemente, e in questo modo \"recupera\" il tempo perso e si avvantaggia. Questo \u00e8 vero soltanto da un certo punto di vista.\nCome spiegato sopra, sia nel viaggio di andata che in quello di ritorno l'astronauta calcola che l'orologio della Terra va al 60% del tempo del suo. Tuttavia, quello che l'astronauta \"calcola\" \u00e8 differente da quello che \"vede\". Nel secondo caso occorre considerare anche il tragitto che la luce compie dalla Terra all'astronave.\nQuando l'astronauta raggiunge Wolf 359, per il suo orologio sono trascorsi 6 anni ed egli calcola che sulla Terra siano trascorsi 3,6 anni; ma in quel momento egli viene raggiunto dalla luce partita dalla Terra solo due anni dopo di lui, secondo l'orologio della Terra, o 1,2 anni dopo secondo il suo (infatti, nel sistema di riferimento della Terra, l'astronave impiega 10 anni per percorrere 8 anni luce, mentre la luce ne impiega 8; nel sistema dell'astronauta la distanza si contrae a 4,8 anni luce, e i tempi si riducono in proporzione). Perci\u00f2 l'astronauta \"vede\" l'orologio sulla Terra andare non al 60% del suo, ma 3 volte pi\u00f9 lento, cio\u00e8 al 33,3333%.\nQuesto ulteriore rallentamento \"non\" \u00e8 un effetto relativistico, ma lo si osserverebbe anche se valesse la sola fisica classica (seppur la sua entit\u00e0 risulterebbe diversa). Per una trattazione di questo fenomeno si veda l'articolo effetto Doppler relativistico.\nNel viaggio di ritorno, l'astronauta va incontro alla luce proveniente dalla Terra, invece di allontanarsene: l'effetto \u00e8 quindi opposto, per cui egli vede l'orologio della Terra andare pi\u00f9 rapido. Precisamente, nei 6 anni (secondo il suo orologio) del viaggio di ritorno, egli vede trascorrere 18 anni sulla Terra (dal 3002 al 3020), per cui vede l'orologio della Terra andare 3 volte pi\u00f9 rapido del suo. \"In questo senso\", l'affermazione riportata sopra \u00e8 vera.\nAllo stesso modo, l'osservatore sulla Terra vede l'orologio sull'astronave andare 3 volte pi\u00f9 lento del suo nel viaggio di andata, e 3 volte pi\u00f9 veloce nel viaggio di ritorno; ma al contrario dell'astronauta, egli vede il viaggio di andata durare 18 anni e quello di ritorno solo 2 (in entrambi i casi l'orologio dell'astronave misura 6 anni), perch\u00e9 la luce emessa da Wolf 359 nell'anno 3010 raggiunge la Terra soltanto nel 3018."}
{"id": "39046", "revid": "92723", "url": "https://it.wikipedia.org/wiki?curid=39046", "title": "Novgorod (disambigua)", "text": ""}
{"id": "39050", "revid": "1534172", "url": "https://it.wikipedia.org/wiki?curid=39050", "title": "Rete alimentare", "text": "Una rete alimentare (o rete trofica) \u00e8 la rete dei flussi di materia ed energia tra i componenti di un ecosistema. In parole pi\u00f9 semplici, indica \"chi mangia chi\" all'interno di un ecosistema. \u00c8 composta da nodi, che corrispondono ai componenti dell'ecosistema, collegati tra loro da relazioni trofiche (ad esempio, una preda e un predatore sono nodi collegati da un rapporto di predazione). Le relazioni tra un nodo e l'altro sono orientate secondo il flusso di materia ed energia (ad esempio, materia ed energia fluiscono generalmente dalla preda al predatore, e non viceversa).\nStruttura delle reti alimentari.\nOgni organismo vivente ha bisogno di una fonte di energia per svolgere il proprio metabolismo, per accrescersi e per riprodursi; questa fonte di energia pu\u00f2 essere abiotica (principalmente la luce del sole, ma in rari casi anche l'energia chimica contenuta in alcuni composti inorganici), oppure pu\u00f2 essere costituita da altri organismi, o da loro resti o scarti (ad esempio nel caso di erbivori, predatori, parassiti o decompositori). L'energia assimilata viene in parte dispersa sotto forma di calore, in parte accumulata sotto forma di energia chimica, a disposizione di altri organismi che a loro volta la sfrutteranno come fonte di energia.\nGli organismi hanno anche bisogno di assimilare nutrienti, e anch'essi possono provenire fonti abiotiche, sotto forma di composti inorganici semplici come CO2 e N2 (in questo caso l'organismo si dice autotrofo), oppure da altri organismi, loro resti o scarti (in questo caso l'organismo \u00e8 un eterotrofo). I nutrienti assimilati possono essere liberati sotto forma di composti inorganici semplici (a disposizione per altri organismi autotrofi), oppure accumulati sotto forma di composti organici (a disposizione per altri organismi eterotrofi).\nIn una rete alimentare possiamo trovare dei nodi basali, cio\u00e8 delle specie che non ricavano energia da nessun altro nodo della rete, ad esempio organismi autotrofi fotosintetici, che ricavano energia dalla luce solare, o detritivori che si nutrono di detrito che arriva da altri ecosistemi.\nI nodi basali formano il primo livello trofico, i nodi che ricavano energia dai nodi basali (ad esempio, gli erbivori) sono il secondo livello trofico, i nodi che ricavano energia dal secondo livello trofico (ad esempio, i carnivori che si nutrono di erbivori) sono il terzo livello trofico, e cos\u00ec via. Il livello trofico di un nodo indica quindi il numero di nodi che materia ed energia devono attraversare per andare dai nodi basali al nodo in questione.\nAll'interno di una rete alimentare si possono individuare una o pi\u00f9 catene alimentari, cio\u00e8 percorsi che collegano due nodi della rete seguendo le relazioni trofiche. Ad esempio, in una rete trofica composta da erba, conigli e vacche che mangiano l'erba, e uomo che mangia conigli e vacche, \u00e8 possibile individuare una catena alimentare che va dall'erba all'uomo passando per i conigli, e un'altra che va dall'erba all'uomo passando per le vacche.\nSpesso, per semplicit\u00e0, pi\u00f9 specie diverse, accomunate dall'avere le stesse prede e gli stessi predatori, sono riunite in un'unica specie trofica. Ad esempio, specie trofiche potrebbero essere i batteri, i parassiti, i predatori, i produttori primari, i decompositori.\nFunzionamento delle reti alimentari.\nIn una rete alimentare circolano materia ed energia. Rispetto alla materia, la rete pu\u00f2 essere chiusa, nel caso non ci sia ingresso o uscita di materia dalla rete, e tutta la materia sia riciclata all'interno della rete stessa, o aperta, nel caso una porzione pi\u00f9 o meno grande del flusso di materia della rete provenga dall'esterno e/o venga allontanata dalla rete. Un esempio di rete dove la materia viene riciclata all'interno del sistema \u00e8 un'oasi nel deserto: organismi erbivori vengono si nutrono dei vegetali presenti, vengono a loro volta mangiati da organismi carnivori, i resti di tutti questi organismi vengono trasformati da organismi decompositori in nutrienti inorganici, e questi ultimi vengono utilizzati dai vegetali per produrre nuova materia organica. Viceversa, un esempio di rete dove la materia entra ed esce \u00e8 l'ecosistema fluviale: il fiume e i suoi affluenti trasportano detrito organico all'interno dell'ecosistema, qui il detrito alimenta le popolazioni di detritivori, che sono a loro volta mangiati da organismi carnivori, e i resti di tutti questi organismi vengono allontanati dall'ecosistema dalla corrente del fiume.\nOgni organismo assimila energia sotto forma di luce o energia chimica di composti organici o inorganici, e ne disperde buona parte sotto forma di calore: per questo motivo, l'energia non pu\u00f2 essere completamente riciclata all'interno di una rete alimentare, e deve necessariamente esserci una fonte di energia esterna. Questa fonte pu\u00f2 essere la luce solare, la materia organica proveniente da altri ecosistemi, o in rari casi l'energia chimica di composti inorganici come i solfuri. Un'altra conseguenza \u00e8 che l'energia disponibile per ogni livello trofico cala ad ogni livello, dal primo verso i livelli seguenti: il primo livello trofico ha a disposizione l'energia fornita dalla fonte esterna all'ecosistema (ad esempio, i vegetali fotosintetici hanno a disposizione l'energia della radiazione solare); il secondo livello trofico ha a disposizione l'energia accumulata dal primo livello trofico e non dispersa sotto forma di calore (ad esempio, gli erbivori hanno a disposizione l'energia chimica contenuta nella biomassa vegetale); il terzo livello trofico ha a disposizione l'energia accumulata e non dispersa dal secondo livello, e cos\u00ec via. In media, ogni livello trofico riesce ad assimilare soltanto il 10% dell'energia assimilata dal livello trofico precedente, anche se questo valore pu\u00f2 oscillare da meno di 1% nel caso di animali che si nutrono solo di poche parti di piante specifiche, al 40% nel caso di zooplancton che si nutre di fitoplancton.\nPiramidi ecologiche.\nUna piramide ecologica \u00e8 una rappresentazione della rete alimentare dove ogni livello trofico costituisce un livello della piramide. La larghezza del livello pu\u00f2 essere riferita al numero di individui in quel livello trofico, alla biomassa (espressa, ad esempio, in grammi su metro quadrato), oppure al flusso di energia (espresso, ad esempio, in calorie per metro quadrato per anno).\nPoich\u00e9 ogni livello trofico assimila solo una piccola parte dell'energia assimilata dal livello trofico precedente, in una piramide ecologica relativa al flusso di energia ogni livello sar\u00e0 sempre pi\u00f9 piccolo del livello sottostante (da qui il nome di piramide). Generalmente questo \u00e8 vero anche per piramidi relative alla biomassa o al numero di individui, anche se ci sono eccezioni nelle quali la piramide pu\u00f2 essere capovolta: ad esempio in un ecosistema acquatico dove il fitoplancton ha una biomassa minore rispetto a quella dello zooplancton, compensata per\u00f2 da ritmi di riproduzione molto pi\u00f9 rapidi; oppure in un bosco, dove pochi alberi con molta biomassa supportano numerosissimi piccoli organismi consumatori.\nLe piramidi ecologiche generalmente sono composte da 3 o 4 livelli trofici, raramente di pi\u00f9: dato che ad ogni passaggio buona parte dell'energia a disposizione viene dispersa, bastano pochi passaggi perch\u00e9 non rimanga energia sufficiente a supportare un nuovo livello trofico.\nDinamiche trofiche.\nIn una rete alimentare, generalmente, ogni nodo ha un effetto sui nodi a cui \u00e8 collegato tramite relazioni trofiche. Ad esempio, un'abbondanza di prede favorisce la crescita numerica dei predatori, cos\u00ec come un'abbondanza di predatori aumenta la mortalit\u00e0 delle prede, diminuendone o limitandone il numero. Quindi, una variazione che avviene in un nodo pu\u00f2 avere un effetto che, attraverso la rete, pu\u00f2 propagarsi a molti altri nodi. Ad esempio, una drastica riduzione del fitoplancton pu\u00f2 causare la diminuzione dell'abbondanza di zooplancton, ma anche dei pesci che si cibano di zooplancton, dei pesci piscivori e degli uccelli che si cibano di pesce.\nStoria.\nUno dei primi ad introdurre il concetto di rete alimentare \u00e8 John Bruckner, nel 1767, descrivendo la natura come \"una continua rete di vita\". Anche Charles Darwin nei suoi scritti cit\u00f2 spesso la \"rete della vita\", o \"rete di complesse relazioni\".\nUna pietra miliare per le reti alimentari \u00e8 il libro \"Animal ecology\" di Charles Elton del 1927, che introdusse concetti come ciclo degli alimenti, catena alimentare e specie trofiche. Successivamente, altri passi avanti vennero fatti con l'articolo di Raymond Lindeman nel 1942 sulle dinamiche trofiche.\nStudio delle reti alimentari.\nEsistono due modi di vedere una rete alimentare:"}
{"id": "39051", "revid": "1745361", "url": "https://it.wikipedia.org/wiki?curid=39051", "title": "Leva", "text": ""}
{"id": "39052", "revid": "1446238", "url": "https://it.wikipedia.org/wiki?curid=39052", "title": "Targhe d'immatricolazione della Bulgaria", "text": "Le targhe d'immatricolazione della Bulgaria vengono utilizzate per identificare i veicoli immatricolati nel paese balcanico.\nCaratteristiche.\nA sinistra la banda blu con le dodici stelle in cerchio dell'Unione europea dal 13/10/2008 sormonta il codice internazionale del Paese (BG), di colore bianco. Dal 2000 al 12 ottobre 2008 era posizionata la bandiera bulgara al posto di quella europea.Il corpo principale della targa \u00e8 a fondo bianco con caratteri neri; \u00e8 composto dalla sigla del distretto, quattro cifre ed una parte finale costituita da una o due lettere, detta \"serie\", nella quale sono utilizzate le lettere \u0410, \u0412, \u0415, \u041a, \u041c, \u041d, O, \u0420, \u0421, \u0422, \u0423, \u0425 comuni all'alfabeto cirillico e a quello latino, anche se per il distretto di Jambol \u00e8 stato scelto il codice \u0423, che ricorda la lettera latina \"\u03a5\" ma in realt\u00e0 \u00e8 una lettera dell'alfabeto cirillico e corrisponde alla \"U\". &lt;br&gt;Le targhe su un'unica linea, lunghe 490 mm e larghe 110, possono avere lo schema codice_1 o codice_2 (X = lettera identificativa del distretto, N = cifra, L = lettera sequenziale); se la targa \u00e8 stampata su due righe, il formato ha dimensioni 270 \u00d7 190\u00a0mm, del tipo codice_3. La serie con un'unica lettera \u00e8 apposta di frequente su veicoli vecchi o su motocicli e ciclomotori, che misurano rispettivamente 190 \u00d7 150 mm e 130 \u00d7 80 mm.\nRimorchi.\nTutti i rimorchi (compresi semirimorchi, rimorchi agricoli, roulotte e carrelli appendice) hanno dopo la sigla distrettuale una E come prima lettera della serie nel formato su due righe (es.: codice_4); la \"E\" viene invece posposta alla numerazione nel formato su un'unica riga (es.: codice_5).\nMacchine agricole e da costruzione.\nLe macchine agricole e da costruzione dal 12/10/2008 hanno targhe su doppia linea con font pi\u00f9 marcato di quello usato nelle targhe ordinarie: la banda blu UE e la sigla del distretto sormontano una numerazione a quattro cifre, la prima delle quali \u00e8 uno zero. &lt;br&gt; Fino alla data sopra specificata le targhe di questi veicoli recavano scritto per esteso sulla riga superiore il nome del distretto in caratteri cirillici maiuscoli, su quella inferiore la banda blu precedeva un numero progressivo di cinque cifre (a partire da 00001) e, all'interno di un quadrato, la sigla dell'area di immatricolazione.\nTarghe personalizzate.\nI formati codice_6 o codice_7 possono essere usati al posto di quello standard; X(X) rappresenta la sigla distrettuale, la L una lettera sequenziale e la N una cifra da 0 a 9. Il prezzo di queste targhe personalizzate attualmente varia da un minimo di 300 lev (circa 153 \u20ac) ad un massimo di 7.000 lev (circa 3.580 \u20ac) e per questo motivo sono molto rare.\nSigle automobilistiche e distretti corrispondenti.\nDa luglio 1992 i codici identificativi dei capoluoghi distrettuali utilizzano solo lettere dell'alfabeto latino che abbiano una corrispondenza con le lettere dell'alfabeto cirillico (\u0410, \u0412, \u0421, \u0415, \u041d, \u041a, \u041c, \u041e, \u0420, \u0422, \u0425, \u0423), anche se la pronuncia non \u00e8 la stessa. Per mancanza di caratteri comuni ai due alfabeti, viene usata la sigla TX per il distretto di Dobri\u010d, il cui nome fino al 1991 era \"Tolbuhin\" (in cirillico T\u043e\u043b\u0431\u0443\u0445\u0438\u043d). Quanto alla sigla EB identificativa del distretto di Gabrovo, secondo l'ipotesi pi\u00f9 accreditata sarebbero le prime lettere della parola E\u0432\u0440o\u043f\u0430 (cio\u00e8 \"Europa\") in caratteri cirillici, un omaggio della citt\u00e0 di Gabrovo alla nascita dell'Unione europea, avvenuta a Maastricht il 7 febbraio 1992, proprio l'anno in cui venne introdotta questa sigla automobilistica; qualcuno ritiene invece che le lettere \"EB\" stiano per Sevlievo (C\u0435\u0432\u043b\u0438\u0435\u0432\u043e), seconda citt\u00e0 del distretto per importanza e numero di abitanti dopo il capoluogo. Il distretto di Montana fino al 1986 aveva, oltre a \"M\", il codice Mx perch\u00e9 prima del 1992 il nome ufficiale di questa citt\u00e0 era \"Mihajlovgrad\" (in cirillico M\u0438\u0445\u0430\u0439\u043bo\u0432\u0433\u0440\u0430\u0434).\nFormati pre-1992.\n1986\u22121992.\nDal 1986 a luglio 1992 il formato delle targhe era simile a quello attuale, ma tra il codice distrettuale e le cifre e tra queste e la/e lettera/e a destra comparivano dei punti (soppressi nelle targhe emesse dal 1993 in poi), era inoltre ammesso l'uso di lettere dell'alfabeto cirillico. I veicoli di propriet\u00e0 dello Stato avevano targhe d'immatricolazione con caratteri neri su fondo bianco; anche nei veicoli privati i caratteri erano neri ma su fondo giallo. La lettera cirillica \u0427 dopo la numerazione indicava veicoli commerciali di propriet\u00e0 privata. Le macchine agricole e i rimorchi avevano sempre targhe su doppia linea con dimensioni 290 \u00d7 170\u00a0mm; la sigla distrettuale precedeva una \"E\" e le cifre erano pi\u00f9 grandi delle lettere. Motocicli e ciclomotori avevano targhe di forma ovale.\n1958\u22121986.\nDal 1958 al 1986 lettere e cifre erano bianche in campo nero nei veicoli privati, in quelli di propriet\u00e0 statale i colori erano invertiti. La sigla dell'area di immatricolazione, consistente in una, due o (solo nel caso di Stara Zagora) tre lettere dell'alfabeto cirillico, era seguita da un'altra lettera in cirillico e un numero di quattro cifre. Tra il codice e la lettera e tra questa e le cifre si trovava una losanga di dimensioni ridotte, posizionata in alto o al centro.\n1944\u22121958.\nDal 1944 al 1958 le targhe erano tutte bianche con caratteri neri; questa serie faceva seguire al codice distrettuale due numeri a due cifre separati da un trattino, del tipo codice_8. Sistema e colori erano identici dal 1931 al 1944, mentre la numerazione era progressiva da un minimo di una a un massimo di quattro cifre, senza il trattino separatore.\nVeicoli militari e della Protezione Civile.\nI veicoli dell'Esercito e della Protezione Civile hanno nelle rispettive targhe una sigla che li contraddistingue; dal 2008 la bandiera nazionale all'interno della fascia blu (in alto) \u00e8 stata sostituita dalla bandiera dell'Unione europea."}
{"id": "39054", "revid": "1446238", "url": "https://it.wikipedia.org/wiki?curid=39054", "title": "Targhe d'immatricolazione della Macedonia del Nord", "text": "Le targhe d'immatricolazione della Macedonia del Nord sono destinate ai veicoli del Paese balcanico.\nAggiornamento del codice internazionale.\nDopo che a met\u00e0 febbraio del 2019, in concomitanza con la modifica del nome del Paese in base all'accordo di Prespa, era stato deciso dal Ministro dell'Interno Oliver Spasovski di far coprire il vecchio codice internazionale \"MK\", all'interno della banda blu presente nei veicoli immatricolati dal 2012, con le lettere adesive NMK, da marzo dello stesso anno sono state ufficialmente emesse le targhe con la nuova sigla.\nModifiche intervenute dal 1993 e sistema in uso.\nFino alla fine di maggio del 1993 le targhe emesse erano identiche a quelle dell'ex Jugoslavia, con la stella rossa tra la sigla dell'area di immatricolazione e i due gruppi di cifre.Da giugno 1993 al 19/02/2012 erano contornate sopra e sotto da una linea rossa. Consistevano in due lettere indicanti il distretto, un numero a tre cifre, un trattino e altre due lettere utilizzate per definire una suddivisione territoriale dello stesso distretto. Tra la sigla automobilistica e il numero era impresso un rettangolo rosso all'interno del quale nel primo formato (1993\u20131995) comparivano le lettere cirilliche \"PM\" (iniziali di P\u0435\u043f\u0443\u0431\u043b\u0438\u043a\u0430 M\u0430\u043a\u0435\u0434\u043e\u043d\u0438\u0458\u0430, in macedone \"Repubblica di Macedonia\") gialle tra due ghirlande di frumento (uno degli emblemi nazionali) dello stesso colore. Nel formato successivo (1995\u20132012) venivano ripetute all'interno del rettangolo la sigla dell'area d'immatricolazione in alto e le lettere identificative del comune in basso, entrambe bianche.Dal 20 febbraio 2012 le dimensioni erano state conformate agli standard europei: 520 \u00d7 110 mm per le targhe su un'unica linea e 280 \u00d7 200\u00a0mm per quelle su due linee. A sinistra era stata introdotta una banda azzurra all'interno della quale, fino a tutto febbraio del 2019, era riportata in basso la sigla automobilistica internazionale MK a caratteri bianchi; le cifre a destra del codice dell'area di immatricolazione, scritto in caratteri latini, sono tuttora quattro, precedute da un rettangolo rosso al cui interno, in caratteri cirillici ridotti di colore giallo, sono ripetute in alto la sigla del comune capoluogo distrettuale ed in basso le due lettere (che avanzano progressivamente da AA a ZZ) posizionate dopo le cifre.I motocicli e i ciclomotori hanno targhe con lettere e cifre disposte su tre righe (del tipo SK/0123/AA).\u00c8 sempre stato possibile avere targhe, sia posteriori che anteriori, su due righe.\nVarianti del formato standard.\nAutomezzi dell\"'EUPOL PROXIMA Macedonia\".\nIl mandato dellEUPOL PROXIMA Macedonia\" era di riformare le forze di polizia nazionali e la polizia doganale allo scopo di renderle conformi alla normativa europea. Avviata il 15 dicembre 2003, la missione si \u00e8 conclusa il 14 dicembre 2005. In tale periodo sono state emesse targhe di formato speciale per i veicoli di questa forza: le lettere EUPOL\"' precedevano le dodici stelle dell'Unione europea ed un numero progressivo composto da 1-3 cifre; i caratteri erano bianchi o gialli su fondo azzurro.\nSigle automobilistiche e aree di immatricolazione corrispondenti.\nDal 20 febbraio 2012 al 30 maggio 2019, in concomitanza con l'istituzione di ventitr\u00e9 nuovi distretti, sono state emesse nuove sigle che li identificano nelle targhe d'immatricolazione.\nTarghe diplomatiche.\nLe targhe diplomatiche sono nere con caratteri bianchi. A sinistra le lettere \"MK\" allineate in verticale precedono un numero di due cifre, indicante lo Stato della rappresentanza o l'organizzazione internazionale, che \u00e8 seguito da un trattino, le lettere (da una a tre) della sigla, un altro trattino, un numero che parte da \"001\" (da \"01\" se la sigla \u00e8 \"CMD\") e le ultime due cifre dell'anno di emissione, allineate verticalmente.Nelle targhe dei motocicli la disposizione dei caratteri \u00e8 su tre righe: su quella superiore si trova il numero identificativo del Paese; su quella centrale le lettere \"MK\" sono scritte in orizzontale e precedono un trattino, il codice e l'anno di emissione con le ultime due cifre in verticale; sulla linea inferiore \u00e8 posizionato un numero progressivo di tre cifre.I codici in uso sono i seguenti:\nContenzioso con la Grecia.\nSubito dopo l'indipendenza dall'ex Jugoslavia (8 settembre 1991), a causa del mancato riconoscimento del nome del Paese, inizi\u00f2 una disputa diplomatica con la Grecia conclusasi il 17 giugno 2018 con la firma di un accordo tra il ministro degli esteri Dimitrov e quello greco Kotzi\u00e1s sul cambiamento del nome da \"Macedonia\" a \"Macedonia del Nord\". La procedura era stata gi\u00e0 avviata ad ottobre dello stesso anno, tuttavia la modifica costituzionale per poter adottare la nuova denominazione e aderire alla Nato e all'UE \u00e8 stata approvata dal governo del Nord Macedonia il 12 gennaio e da quello greco il 25 gennaio 2019. Il cambio del nome \u00e8 divenuto effettivo il successivo 12 febbraio.Poich\u00e9 dal 2012 in ogni targa emessa era impressa nella banda blu verticale a sinistra la sigla automobilistica internazionale \"MK\", prima della data sopra specificata le autorit\u00e0 greche coprivano la banda suddetta con un adesivo da applicare sulle targhe di tutti i veicoli che attraversavano la frontiera greca. Su di esso era scritto, in greco e in inglese: \"Riconosciuta dalla Grecia come FYROM\", acronimo che in inglese sta per \"Former Yugoslav Republic Of Macedonia\", cio\u00e8 \"Repubblica di Macedonia dell'ex Jugoslavia\"."}
{"id": "39055", "revid": "6923", "url": "https://it.wikipedia.org/wiki?curid=39055", "title": "Rivoluzione culturale", "text": "La Rivoluzione Culturale (), detta anche Grande Rivoluzione Culturale (), aveva il nome ufficiale di Grande Rivoluzione Culturale Proletaria (). Fu lanciata nella Repubblica Popolare Cinese nel 1966 da Mao Zedong (con l'aiuto del gruppo della Rivoluzione Culturale), la cui direzione era posta in discussione a causa del fallimento della politica economica da lui ideata e pianificata nel cosiddetto grande balzo in avanti.\nLa Rivoluzione Culturale fu il tentativo, pienamente riuscito, effettuato da Mao per riprendere il comando effettivo del Partito e dello Stato, dopo un periodo di politiche meno radicali. Fu attuata mobilitando i giovani per estromettere a sua volta i dirigenti, sia nazionali sia locali, che lo avevano emarginato. Furono istituiti comitati rivoluzionari per sostituire le agenzie governative originarie. Lo scontro tra Mao e altri massimi leader era mascherato, dal punto di vista ideologico, con la lotta contro quello che definiva \"il riformismo\" dei suoi oppositori, tra cui Liu Shaoqi e Deng Xiaoping, al fine di ripristinare l'applicazione ortodossa del pensiero marxista-leninista che egli riteneva coincidesse con il suo pensiero.\nIl numero stimato di morti durante la Rivoluzione Culturale varia notevolmente da centinaia di migliaia a 20 milioni. A partire dall'Agosto Rosso di Pechino, si sono verificati massacri in tutta la Cina continentale, che includevano il massacro del Guangxi (si \u00e8 verificato anche il cannibalismo umano su larga scala), l'incidente della Mongolia Interna, il caso spia di Zhao Jianmin e cos\u00ec via. Allo stesso tempo, le Guardie Rosse iniziarono a distruggere i \"Quattro Vecchi\" e i membri delle Cinque Categorie Nere furono ampiamente perseguitati. Il crollo della diga di Banqiao (e di dozzine di altre dighe), uno dei pi\u00f9 grandi disastri tecnologici della storia, \u00e8 avvenuto anche durante la Rivoluzione Culturale, uccidendo fino a 240.000 persone.\nNel settembre 1976, Mao Zedong mor\u00ec e in ottobre la Banda dei Quattro fu arrestata, ponendo fine alla Rivoluzione Culturale. Nel 1978, Deng Xiaoping \u00e8 diventato il nuovo Leader supremo della Cina e ha avviato il programma \"Boluan Fanzheng (\u62e8\u4e71\u53cd\u6b63)\" per correggere gli errori della Rivoluzione Culturale; nel dicembre 1978 inizi\u00f2 una nuova era della Cina con il programma \"Riforma e apertura (\u6539\u9769\u5f00\u653e)\". Nel 1981, il Partito Comunista Cinese dichiar\u00f2 ufficialmente che la Rivoluzione Culturale era \"responsabile della pi\u00f9 grave battuta d'arresto e delle pi\u00f9 pesanti perdite subite dal Partito, dal Paese e dal popolo dalla fondazione della Repubblica Popolare Cinese\".\nPrima della rivoluzione culturale.\nAntefatto.\nDopo il fallimento del Grande Balzo in avanti e decine di milioni di morti nella Grande Carestia Cinese, le politiche di Mao Zedong furono criticate e Mao lasci\u00f2 le responsabilit\u00e0 future a Liu Shaoqi e Deng Xiaoping dopo la \"Conferenza dei settemila quadri\" nel 1962.\nLa prima avvisaglia che Mao non aveva intenzione di accettare l'emarginazione dal potere governativo avvenne nel 1962, alla decima sessione plenaria del Comitato centrale. Egli attacc\u00f2, in maniera indiretta, i suoi oppositori mettendo in guardia contro eventuali scivolamenti nel revisionismo (citando i casi di Tito e Chru\u0161\u010d\u00ebv). Mise anche in risalto il fatto che lo sviluppo della lotta di classe non avrebbe dovuto essere subalterno all'economia: per questo motivo, ai miglioramenti dati dal processo di riaggiustamento economico avvenuti dopo la sua estromissione dal potere, venne da lui contrapposta la \"lotta di classe\" con la creazione del \"Mes\" (Movimento di Educazione Socialista). L'obiettivo apparente di questa rieducazione era quello di rinvigorire lo spirito e la qualit\u00e0 dei quadri e dei responsabili del partito, mentre l'obiettivo reale era quello di preparare le condizioni per riprendere il potere effettivo.\nIl Mes diede avvio a iniziative volte a contrastare i quadri non favorevoli al fondatore Mao inizialmente in maniera velata, attribuendogli la responsabilit\u00e0 di corruzione, sprechi e speculazioni ed errori (di natura economica, politica, ideologica o gestionale). Sempre pi\u00f9 spesso, soprattutto a partire dal 1963, squadre del Mes si trattenevano in loco e, sostenendo le rivendicazioni dei contadini poveri, reclutavano nuovi iscritti fra questi ultimi, mobilitandoli in sessioni di lotta e di denuncia contro i dirigenti avversi a Mao. Preoccupazioni per i cambiamenti all'interno del Mes furono messe in risalto anche da Mao nel 1963 nella \"Prima Decisione in Dieci Punti\". Nel 1964, con il \"Documento in 23 punti\" gli obiettivi del Mes subirono un grande cambiamento, puntando ora alla denuncia aperta dei responsabili della linea del partito contraria a Mao, accusati di \"prendere la via del capitalismo\". Il Mes pass\u00f2 presto dalla denuncia di cattiva gestione, corruzione e atteggiamenti oppressivi, a metodi repressivi molto violenti.\nPremesse.\nI fattori che posero le basi per la Rivoluzione culturale furono:\nStoria della Rivoluzione Culturale.\nFase iniziale (1966\u201369).\nLe prime manifestazioni del nuovo corso degli eventi si ebbero a livello culturale: un dramma storico del 1965, \"La destituzione di Hai Rui\" di Wu Han, divenne il pretesto per la critica per le posizioni diverse dal pensiero di Mao, definite \"revisioniste\" dai suoi sostenitori: dopo due critiche al testo in questione, si giunse a un primo rapporto che affermava l'esistenza di tendenze borghesi ma si invitava alla prudenza e a trattenere il dibattito in un ambito prettamente accademico.\nSuccessivamente, i gruppi vicini a Mao elaborarono un secondo rapporto che radicalizz\u00f2 la situazione dal punto di vista ideologico e politico invitando a accentuare la lotta, definita \"di classe\", che i loro sostenitori dovevano portare avanti contro gli avversari del Presidente del PCC e le loro linee considerate revisioniste. Nel 1966 venne approvata la \"Circolare del 16 maggio\" (data, da allora in poi, convenzionalmente riconosciuta come inizio della Rivoluzione culturale) in cui si criticava duramente il primo rapporto (quello di febbraio) e si invitava a \"smascherare\" le \"tendenze reazionarie o borghesi\" delle autorit\u00e0 che si opponevano al partito e al socialismo (ossia a Mao), descrivendone i responsabili come rappresentanti della borghesia infiltrati nelle istituzioni. A quel punto, Liu Shaoqi e Deng Xiaoping (al vertice del partito per la momentanea assenza di Mao), decisero di inviare squadre di lavoro politico nei campus universitari, incontrando resistenze da parte di molti studenti. In seguito a misure repressive, diversi insegnanti e studenti vennero criticati come controrivoluzionari. Tornato a Pechino, Mao Zedong ritir\u00f2 le squadre inviate da Liu Shaoqi e Deng Xiaoping; decise invece di inviare nuove squadre di lavoro nei campus, ma questa volta con il fine di sostenere gli studenti ribelli. I giovani rivoluzionari non esitarono a usare anche forme di violenza fisica e psicologica, costoro furono chiamati \"Guardie rosse\", si trattava di differenti gruppi autonomi talvolta in lotta fra loro. In caso di resistenza ricorrevano allo scontro fisico, anche armato.\nIl 5 agosto venne approvata la \"Decisione del Comitato Centrale sulla Grande rivoluzione culturale proletaria\", dove Mao lanci\u00f2 lo slogan destinato a diventare l'emblema della Rivoluzione culturale \"Bombardiamo il quartier generale\" (), che invita gli studenti ad attaccare violentemente la fazione avversa del partito, portando a un ricambio significativo nei vertici del partito. La metodologia di Mao \u00e8 stata successivamente registrata nel cosiddetto \"Libretto rosso\", che conteneva un'antologia di sue citazioni utilizzate per fare propaganda all'interno dell'Esercito di liberazione popolare. In questo libretto Mao forn\u00ec l'ideologia di base per colpire i suoi avversari invitando i suoi sostenitori a colpire le \"contraddizioni in seno al popolo e al Partito\" affermando che il processo della Dialettica hegeliana (tesi-antitesi-sintesi) non doveva cessare con la presa del potere da parte dei comunisti, ma continuare incessantemente per evitare i fenomeni di imborghesimento di cui accusava coloro che lo avevano emarginato. L'ideatore e il curatore della prima edizione fu Lin Biao (\u6797\u5f6a) che appoggi\u00f2 Mao fino a quando scomparve in circostanze misteriose e fu accusato di alto tradimento.\nI principali autori di danni e perdite subiti dalla Cina furono le Guardie rosse, che si svilupparono fin dal 1966. Le guardie rosse, sostenitrici di Mao, categorizzavano gli avversar\u00ee sulla base delle classi, riferendoglisi come le \"Cinque categorie nere\" (fra le quali essi inserivano gli intellettuali). Ricevettero l'approvazione di Mao e del Gruppo centrale per la Rivoluzione culturale, e si diffusero in migliaia di gruppi.\nLe guardie rosse giustificavano il loro comportamento ideologicamente, affermando di voler spazzare via quelli che definivano i \"quattro vecchi\" (vecchie idee, vecchia cultura, vecchie abitudini e vecchi comportamenti). I metodi adoperati erano spesso estremamente violenti, accompagnati da motivazioni personali e ritorsioni contro discriminazioni subite in passato. L'inasprirsi delle lotte prosegu\u00ec fino alla primavera del 1967, quando Mao, nel frattempo ritornato ai pieni poteri, decise di contrastare la situazione di profonda instabilit\u00e0 che egli stesso aveva favorito e di cui ora non aveva pi\u00f9 bisogno. In questo compito fu aiutato dall'EPL (Esercito Popolare di Liberazione), che inizi\u00f2 a riportare l'ordine reprimendo le guardie rosse pi\u00f9 radicali e gestendo direttamente le organizzazioni di massa.\nNella primavera del 1968 inizi\u00f2 la smobilitazione delle guardie rosse che si concluse nell'aprile 1969. Pi\u00f9 di quattro milioni di studenti, cos\u00ec come era gi\u00e0 avvenuto per molti quadri e responsabili del partito, furono inviati nelle campagne a eseguire lavori forzati (vedi \"laogai)\", allora considerati il metodo ideale per quella che veniva definita la loro \"rieducazione\". Nel 1969 infatti le Unit\u00e0 di Lavoro e tutti i centri dirigenziali burocratici furono affidati a una triplice rappresentanza: del Partito Comunista Cinese, degli attivisti delle \"Guardie rosse\" e dell'Esercito di liberazione popolare, che cos\u00ec si trovava nella posizione di garante della stabilit\u00e0.\nLa fase di Lin Biao (1969\u201371).\nIl maresciallo Lin Biao \u00e8 stato costituzionalmente confermato come successore di Mao nel 1969. A causa della scissione sino-sovietica e del conflitto a Zh\u0113nb\u01ceo D\u01ceo, Lin Biao e l'Esercito popolare di liberazione hanno guadagnato importanza e potere durante questa fase. Secondo fonti ufficiali, i sostenitori di Lin avrebbero complottato per usare il potere militare per cacciare Mao con un colpo di stato. Tuttavia, il colpo di stato fall\u00ec. Secondo il racconto ufficiale, il 13 settembre 1971 Lin Biao, le sue famiglie e il personale tentarono di fuggire in Unione Sovietica per chiedere asilo. Durante il viaggio, l'aereo di Lin si schiant\u00f2 in Mongolia, uccidendo tutti a bordo.\nBanda dei Quattro (1972\u201376).\nLa Rivoluzione Culturale continu\u00f2 quando la Banda dei Quattro sal\u00ec al potere dopo Lin Biao. Il gruppo includeva Jiang Qing, che era la moglie di Mao Zedong. Movimenti politici come \"Critichiamo Lin Biao critichiamo Confucio\" furono condotti a livello nazionale. Mao Zedong mor\u00ec nel settembre 1976 e la Banda dei Quattro fu arrestata da Hua Guofeng, Ye Jianying e altri in ottobre, ponendo fine alla Rivoluzione Culturale.\nConseguenze e impatto.\nCrisi umanitaria.\nBilancio delle vittime.\nAncora non \u00e8 definito con precisione l'ammontare dei morti dovuti alla Rivoluzione culturale, e le stime degli storici oscillano tra 400.000 e 20 milioni di vittime. La cifra esatta di coloro che sono stati perseguitati o morti durante la Rivoluzione Culturale, tuttavia, potrebbe non essere mai conosciuta, poich\u00e9 molti decessi non sono stati denunciati o sono stati attivamente insabbiati dalla polizia o dalle autorit\u00e0 locali. Nel 1975, il crollo della diga di Banqiao (e di decine di altre dighe), uno dei pi\u00f9 grandi disastri tecnologici della storia, uccise fino a 240.000 persone.\nMassacri e cannibalismo.\nDurante la Rivoluzione Culturale, si sono verificati massacri in tutta la Cina continentale. Questi massacri furono principalmente guidati e organizzati da comitati rivoluzionari locali, rami del Partito Comunista, milizia e persino militari. La maggior parte delle vittime dei massacri erano membri delle Cinque Categorie Nere cos\u00ec come i loro parenti, o membri dei \"gruppi ribelli (\u9020\u53cd\u6d3e)\". Studiosi cinesi hanno stimato che almeno 300.000 persone morirono in questi massacri. I principali includono:\nLotte violente e sessioni di lotta.\nLe lotte violente, o Wudou (\u6b66\u6597), erano conflitti tra fazioni (soprattutto tra Guardie Rosse e \"gruppi ribelli\") che iniziarono a Shanghai e si diffusero poi in altre aree della Cina nel 1967. Portarono il paese allo stato di guerra civile. Le armi utilizzate nei conflitti armati includevano circa 18,77 milioni di pistole (alcuni sostengono 1,877 milioni), 2,72 milioni di granate, 14.828 cannoni, milioni di altre munizioni e persino autoblindo e carri armati. Notevoli lotte violente includono le battaglie a Chongqing, nel Sichuan e a Xuzhou. I ricercatori hanno sottolineato che il bilancio delle vittime a livello nazionale nelle lotte violente varia da 300.000 a 500.000.\nEpurazione politica.\nNumerose furono anche le epurazioni, che provocarono un ricambio politico fra il 50 e il 70% a seconda dei diversi contesti. In ogni citt\u00e0 e provincia, qualsiasi Unit\u00e0 di lavoro fu investita dalla critica radicale contro gli esponenti di spicco del PCC. Questi erano costretti con coercizione e brutalit\u00e0 all'autocritica e alle dimissioni, seguite da mesi o anni di duri lavori in campagna presso i villaggi contadini pi\u00f9 sperduti.\nNel 1969, Liu Shaoqi, il secondo presidente della Cina, fu perseguitato a morte. Altri leader di alto livello che sono stati perseguitati a morte includono Peng Dehuai, He Long e Tao Zhu (\u9676\u94f8). Anche Deng Xiaoping fu epurato due volte durante la Rivoluzione Culturale. L'epurazione degli avversari di Mao coinvolse anche l'ex Ministro delle Finanze Bo Yibo, che fu condannato a dieci anni di carcere.\nAccademici e istruzione.\nDurante la Rivoluzione culturale la scuola non esisteva pi\u00f9. Tutti i professori erano stati umiliati, picchiati, derisi dagli studenti. L'educazione sostanzialmente si ferm\u00f2 per anni, con gli studenti che divennero rivoluzionari di professione a tempo pieno. L'esame di ammissione all'universit\u00e0 (o Gaokao) \u00e8 stato annullato per circa 10 anni, fino a quando Deng Xiaoping ha ripristinato l'esame nel 1977 come primo passo nel programma \"Boluan Fanzheng\".\nCultura e religione.\nOltre alle ingenti perdite umane, gravi danni furono arrecati alla cultura (persecuzione di insegnanti, scrittori, artisti, intellettuali).\nMolto intense furono anche le persecuzioni religiose: le pratiche religiose vennero infatti vietate e chi insisteva nel praticarle sub\u00ec spesso l'esilio, la carcerazione o la morte. I luoghi di culto vennero chiusi: una loro parziale riapertura venne consentita nuovamente solo a partire dalla fine degli anni settanta.\nLa Rivoluzione culturale e il mondo.\nNegli stessi anni della Grande rivoluzione culturale cinese in molti altri paesi si verificarono parallele manifestazioni giovanili ('68, maggio francese) atte al rinnovamento delle classi politica e intellettuale e di una rifondazione delle strutture sociali che non riflettevano pi\u00f9 il corso dei tempi; alcuni dei movimenti giovanili in occidente presero ispirazione anche dalla lettura del cosiddetto libretto rosso di Mao.\nDurante la Rivoluzione Culturale, il Partito Comunista Cinese e lo stesso Mao Zedong offrirono un aiuto significativo a Pol Pot e ai Khmer Rossi in Cambogia. Influenzati dal \"Grande balzo in avanti\" cinese e dalla Rivoluzione culturale, i Khmer Rossi diedero inizio al \"genocidio cambogiano\" (1975-1979), desiderando introdurre la Cambogia al comunismo in un breve periodo di tempo. Milioni di persone furono uccise in pochi anni.\nDopo la rivoluzione culturale.\nNel 1976 la morte di Mao e l'arresto di \"Banda dei Quattro\" chiuse definitivamente il periodo della Rivoluzione culturale. Nel 1977, Deng Xiaoping propose il programma \"Boluan Fanzheng\" per correggere gli errori della Rivoluzione. Nel 1978, Deng divent\u00f2 il nuovo leader supremo della Cina e, con i suoi alleati, lanci\u00f2 la \"Riforma e apertura\", che apr\u00ec una nuova era della Cina.\nTutte le responsabilit\u00e0 degli eccessi di quegli anni furono per\u00f2 addossate alla Banda dei quattro, perch\u00e9 il Partito comunista ritenne di salvare la figura di Mao per evitare problemi e divisioni che avrebbero compromesso la stabilit\u00e0 interna. Al riguardo la posizione ufficiale del PCC rimane quella che fu descritta da Deng Xiaoping in una intervista a Oriana Fallaci:\nCon questa posizione di mediazione il PCC si mantenne in grado di detenere il controllo delle leve di comando della Repubblica Popolare Cinese. Nel 1981, il Partito Comunista Cinese dichiar\u00f2 ufficialmente in una risoluzione formale (\u5173\u4e8e\u5efa\u56fd\u4ee5\u6765\u515a\u7684\u82e5\u5e72\u5386\u53f2\u95ee\u9898\u7684\u51b3\u8bae) che la Rivoluzione Culturale era \"responsabile della pi\u00f9 grave battuta d'arresto e delle pi\u00f9 pesanti perdite subite dal Partito, dal Paese e dal popolo dalla fondazione della Repubblica Popolare Cinese\"."}
{"id": "39056", "revid": "124224794", "url": "https://it.wikipedia.org/wiki?curid=39056", "title": "San Vito (disambigua)", "text": ""}
{"id": "39061", "revid": "363629", "url": "https://it.wikipedia.org/wiki?curid=39061", "title": "Codice della strada", "text": "Il codice della strada, nel diritto, \u00e8 un complesso di norme nella forma di codice emanate per regolare la circolazione su strada di pedoni, veicoli e animali: ogni Stato del mondo definisce il contenuto, le modalit\u00e0 di esecuzione e attuazione di tali norme in base al proprio ordinamento giuridico interno e agli accordi internazionali.\nStoria.\nLe strade degli antichi romani non furono le sole a solcare l'Italia, eppure costituirono una delle prime reti pi\u00f9 organizzate; all'inizio si presentavano come sentieri polverosi e irregolari, ma in seguito furono trattate con maggior cura, diventando sempre pi\u00f9 preziose per le necessit\u00e0 militari, commerciali e di comunicazione fra le varie province; ai loro lati spuntarono pietre miliari, locande per vitto e alloggio, fontane per bere e stazioni per il cambio dei cavalli.\nSi sa che Giulio Cesare, un anno prima della sua morte, promulg\u00f2 la Lex Iulia Municipalis; questa legge comprendeva un insieme di regole riguardanti l'accesso e la conduzione dei carri all'interno della citt\u00e0; ai mezzi pesanti, per esempio, era vietato il transito dall'alba sino al pomeriggio inoltrato; tale divieto, per\u00f2, non toccava i veicoli della nettezza urbana, quelli utilizzati per i materiali da costruzione di edifici pubblici o di culto e i carri che trasportavano sacerdoti e sacerdotesse durante le cerimonie.\nSicuramente altri simili regolamenti sono stati dettati anche nei secoli successivi, in varie parti del mondo, per quanto non sia sempre facile documentarli.\nNel mondo.\nBelgio.\nNel 2003 nel paese \u00e8 stata introdotta una riforma del codice, in vigore dal 1975, che introduce per la prima volta l'obbligo del rispetto nei confronti dell'utente pi\u00f9 debole da parte dell'utente pi\u00f9 forte.\nFinlandia.\nPer le violazioni al codice vige un criterio di proporzionalit\u00e0 della sanzione non solo alla gravit\u00e0 dell'atto, ma anche al reddito della persona.\nItalia.\nLa prima norma dello stato italiano unitario in tema fu la legge 20 marzo 1865, n. 2248 (ALL. D), che stabiliva alcune regole sulla velocit\u00e0 e il corretto comportamento per i conducenti dei veicoli a trazione animale. In seguito alla grande diffusione delle biciclette, furono previste le prime targhe veicolari italiane, con il R.D. 16 dicembre 1897, n. 540 che introduceva l'obbligo di dotare i velocipedi di una targa comunale.\nDurante il ventennio fascista il regio decreto 2 dicembre 1928 n. 3179 introdusse l'attuale sistema di targhe automobilistiche, con sigle delle province in luogo dei numeri rossi che individuavano i veicoli in precedenza, seguito dal regio decreto 8 dicembre 1933 n. 1740 che raccoglie un organico e importante insieme di normative stradali. Nel secondo dopoguerra italiano - durante l'estate del 1959 - entr\u00f2 in vigore il \"Testo Unico sulla circolazione stradale\", approvato con il d.P.R. 15 giugno 1959 n. 393, composto da 147 articoli, pi\u00f9 i 607 dell'annesso regolamento, rimasto in vigore sino al 1992 con l'emanazione del nuovo codice col d.lgs. 30 aprile 1992, n. 285, successivamente modificato dal decreto-legge 27 giugno 2003, n. 151, convertito in legge n. 214 del 1\u00ba agosto 2003, che introdusse la patente a punti.\nStati Uniti d'America.\nAncora agli inizi degli anni' 90 del XX secolo negli USA non si era giunti a una totale unificazione e armonizzazione dei codici della strada dei singoli Stati federati degli Stati Uniti d'America, che gestiscono gli esami di guida e il rilascio della relativa patente. Compaiono quindi alcune differenze nel diritto di precedenza nelle rotatorie e nella svolta a sinistra.\nLa maggior parte dei cartelli contiene brevi indicazioni scritte, mentre grafiche internazionali sono state introdotte in modo relativamente lento. L'uso del segnale di stop \u00e8 generalmente pi\u00f9 frequente che in Europa continentale, anche in aree dove la visibilit\u00e0 dell'incrocio \u00e8 buona.\n\u00c8 consentito il soprasso sia da sinistra che da destra. Il codice della strada non impone il soccorso a terzi non coinvolti, anzi l'intervento se giudicato inadeguato potrebbe determinare citazioni in giudizio per negligenza da parte dell'assistito."}
{"id": "39062", "revid": "287204", "url": "https://it.wikipedia.org/wiki?curid=39062", "title": "Filippo II", "text": ""}
{"id": "39076", "revid": "1159029", "url": "https://it.wikipedia.org/wiki?curid=39076", "title": "Associazione Calcistica Dilettantistica Castel di Sangro Cep 1953", "text": "lAssociazione Calcistica Dilettantistica Castel di Sangro Cep 1953, meglio nota come Castel di Sangro, \u00e8 una societ\u00e0 calcistica italiana con sede a Castel di Sangro, in provincia dell'Aquila. Milita in Eccellenza, la quinta divisione del campionato italiano.\nFondata nel 1953 con il nome di \"Polisportiva C.E.P. Castel di Sangro\" la squadra denominata popolarmente \"Castello\"divenne celebre nel 1996 quando, dopo una scalata cominciata dai campionati regionali, arriv\u00f2 a conquistare la promozione in Serie B (terza abruzzese a riuscirci dopo L'Aquila e ) realizzando un vero e proprio \u00abmiracolo sportivo\u00bb. Castel di Sangro, che negli anni 90 del Novecento contava circa 5.500 abitanti, \u00e8 il pi\u00f9 piccolo centro d'Italia ad aver mai partecipato alla serie cadetta, categoria in cui i giallorossi disputarono due campionati consecutivi (1996-1997 e 1997-1998), risultando la quarta squadra abruzzese per presenze nella categoria, dietro a , Virtus Lanciano e L'Aquila.\nNel complesso, il Castel di Sangro ha totalizzato nella sua storia 19 campionati nazionali, 16 dei quali nei professionisti, prima del fallimento del 2005.\nDopo il fallimento avvenuto all'epoca della Serie C2 viene fondata nel 2005 l\"Associazione Sportiva Dilettantistica Pro Castel di Sangro\", poi fallita nel 2012 e quindi scomparsa dal panorama calcistico nazionale. Nel 2012 si costituisce l\"'Associazione Calcistica Dilettantistica Castel di Sangro Cep 1953\" che s'iscrive nell'ultimo livello calcistico molisano.\nI colori sociali sono il giallo e il rosso, mentre il simbolo \u00e8 il Castello. Disputa le partite di casa al Complesso Polisportivo Erba Sintetica.\nStoria.\nGli inizi del calcio sangrino.\nL'abitato di Castel di Sangro sub\u00ec gravi distruzioni a opera di statunitensi e tedeschi durante la seconda guerra mondiale. Al termine della guerra, un parroco, Don Adelchi Sansonetti, organizza una squadra calcistica per aiutare la ripresa della comunit\u00e0. Nel 1953 viene ufficialmente fondato un sodalizio, emanazione del C.E.P. (il Centro di Educazione Popolare) peraltro gi\u00e0 presente nel calcio dilettantistico con una squadra sin dagli anni 1920.\nIl club, denominato \"Polisportiva C.E.P. Castel di Sangro\", si iscrive al campionato di Terza Categoria regionale in cui rimarr\u00e0 per un decennio. A met\u00e0 degli anni 1960, con una doppia promozione, i giallorossi riescono a raggiungere la Prima Categoria che all'epoca costituiva la massima serie regionale, per poi riscendere velocemente di livello.\nL'arrivo di Gravina e Rezza, l'approdo tra i professionisti.\nAlla met\u00e0 degli anni 1980, un imprenditore di origine pugliese, Pietro Rezza (detto \"Don Pierino\"), coadiuvato dal nipote acquisito Gabriele Gravina e con l'avallo dell'allora sindaco Siro Pietro Gargano, decide di investire nel calcio sangrino.\nNel primo anno della nuova gestione (1982-1983) i giallorossi riescono subito a centrare la promozione in Prima Categoria. L'anno successivo la squadra, affidata a Giuseppe D'Elia, si ferma al secondo posto, a un passo dall'approdo in Promozione, arrivato comunque l'anno seguente sotto la guida di Niccol\u00f2 Stella. La stagione successiva (1985-1986) il Castello, ora allenato da Guido Colangelo e Bruno Pinna, centra la doppia promozione (la terza in quattro anni) e conquista l'Interregionale, arrivando \u2014 per la prima volta nella storia del club \u2014 a disputare un campionato nazionale.\nIl club, ora denominato \"Castel di Sangro Calcio\", disputa in Interregionale due campionati di transizione mantenendosi sempre nella parte alta della classifica, centrando un terzo e un secondo posto. Al terzo anno (1988-1989), sotto la guida di Pietro Fontana, riesce nell'impresa di battere, all'ultima giornata e con un gol al 92\u00ba minuto, la capolista Vastese prima in classifica, scavalcandola e conquistando cos\u00ec la promozione in Serie C2.\nIl periodo d'oro.\nInizia cos\u00ec il periodo d'oro del Castel di Sangro che, tra il 1989 e il 2005 disputer\u00e0 16 campionati tra i professionisti, arrivando sino in Serie B.\nGli anni in Serie C2.\nAl primo campionato in Serie C2, nel 1989-1990, la formazione giallorossa modellata dal nuovo direttore generale Leandro Leonardi, si piazza a met\u00e0 classifica. La stagione successiva (1990-1991) la salvezza arriva solamente grazie alla vittoria negli spareggi finali. Dopo un 14\u00ba posto in campionato, infatti, il Castel di Sangro, guidato da Renzo Rossi, \u00e8 costretto a disputare un ulteriore mini torneo con le pari classificate degli altri gironi per evitare la retrocessione; gli abruzzesi riescono a centrare il primo posto e a mantenere la categoria. L'anno seguente (1991-1992) il Castel di Sangro, affidato a Luigi Boccolini, disputa nuovamente un campionato di met\u00e0 classifica.\nNel 1992 Gabriele Gravina diventa ufficialmente presidente. La squadra guidata dal confermato Boccolini viene notevolmente rinforzata con l'arrivo di Antonello Altamura, Claudio Bonomi, Tonino Martino e Pietro Fusco ma la penalizzazione di due punti per illecito condiziona l'esito del torneo del Castello, che chiude il campionato solo in 4\u00aa posizione.\nPer il campionato successivo (1993-1994) Gravina decide di affidare la panchina a Osvaldo Jaconi ma il tecnico lariano preferisce andare a , cos\u00ec in Abruzzo giunge Pierluigi Busatta. Dopo solo tre mesi, per\u00f2, il Catania viene escluso dal campionato per problemi di bilancio e Jaconi, una volta libero, rimpiazza Busatta al Castel di Sangro, sprofondato nei bassifondi della classifica. Con il nuovo tecnico, e gli acquisti di Roberto De Juliis e Gianluca Colonnello, i giallorossi disputa un ottimo girone di ritorno arrivando infine in 7\u00aa posizione.\nLa doppia promozione.\nNel 1994-1995, al sesto anno in Serie C2, il Castel di Sangro di Jaconi arriva 3\u00ba in campionato e si qualifica per la prima volta ai play-off per la promozione in Serie C1. Dopo aver battuto il Livorno in semifinale, gli abruzzesi hanno la meglio anche sul Fano, battuto 7-5 ai tiri di rigore nella finale disputatasi ad Ascoli Piceno, conquistando cos\u00ec l'approdo in terza serie.\nLa storia si ripeter\u00e0 anche l'anno seguente (1995-1996) in Serie C1. Dopo un campionato esaltante chiuso in 2\u00aa posizione alle spalle del Lecce capolista, i giallorossi sconfiggono nei play-off dapprima il in semifinale, quindi (nuovamente ai tiri di rigore) l' nella finale di Foggia arrivando in questo modo a centrare la promozione in Serie B. \u00c8 da ricordare che, durante l'ultimo atto degli spareggi, poco prima dei tiri di rigore, Jaconi mand\u00f2 in campo il portiere di riserva (Pietro Spinosa, mai sceso in campo in campionato) al posto del titolare Roberto De Juliis; Spinosa fu poi determinante per la vittoria degli abruzzesi parando il rigore decisivo.\nIl biennio in Serie B.\nNel 1996-1997 il Castello disputa quindi il suo primo campionato in Serie B; la squadra \u00e8 la terza abruzzesedopo L'Aquila e a raggiungere detto traguardo e Castel di Sangro, con i suoi 5.500 abitanti, ha la soddisfazione di essere il pi\u00f9 piccolo centro mai rappresentato in serie cadetta. La stagione fu segnata da alcuni fatti tragici come la morte, in seguito a un incidente stradale sull'Autostrada del Sole, dei giocatori Filippo Biondi e Danilo Di Vincenzo, e l'arresto per concorso in traffico di droga di Pierluigi Prete, poi subito rilasciato.\nNonostante le difficolt\u00e0 i giallorossi, impreziositi dall'arrivo nel calciomercato invernale di Daniele Franceschini e Gionatha Spinesi, riuscirono a compiere l'ennesima impresa centrando la salvezza con un turno d'anticipo grazie alla vittoria nel derby contro il . La favola del Castello super\u00f2 i confini nazionali tanto che un celebre scrittore statunitense, Joe McGinniss, segu\u00ec la squadra per l'intera stagione e dando vita al libro \"Il miracolo di Castel di Sangro\", pubblicato in Italia nel 2001.\nAl secondo anno nei cadetti (1997-1998) gli abruzzesi non riescono nell'impresa di salvarsi per il secondo anno consecutivo. In crisi di risultati, a dieci giornate dal termine del torneo, Gravina sostituisce Jaconi con Franco Selvaggi ma il Castel di Sangro non riuscir\u00e0 comunque a evitare l'ultimo piazzamento in classifica e la conseguente retrocessione in Serie C1. In Coppa Italia i giallorossi arrivano sino ai sedicesimi di finale venendo poi sconfitti dalla Fiorentina.\nIl ritorno in Serie C1.\nAl ritorno in Serie C1, nel 1998-1999, il Castel di Sangro, guidato da Antonio Sala, si stabilizza sin da subito nella parte alta della classifica, anche grazie ai gol di un giovane Vincenzo Iaquinta. In Coppa Italia gli abruzzesi disputano un ottimo torneo eliminando formazioni di serie A come Salernitana e Perugia e arrivando a giocarsi gli ottavi di finale contro l'Inter di Roberto Baggio; dopo aver perso l'andata a San Siro per 1-0, i giallorossi si portano in vantaggio nella partita di ritorno con una rete di Alberto Bernardi ma vengono raggiunti allo scadere grazie a un discusso rigore siglato da Youri Djorkaeff. L'entusiasmo per la Coppa fa perdere al Castel di Sangro il ritmo nelle partite di campionato, che chiude in 6\u00aa posizione e fuori dai play-off.\nL'anno seguente (1999-2000) la salvezza arriva solo nelle ultime giornate grazie alla vittoria sul fanalino di coda e a quella, esterna, sul Catania. Quella di Catania rappresenta l\u2019ultima partita sotto la gestione-Gravina: il 75% delle azioni del Castel di Sangro passa nelle mani di una cordata di imprenditori romani capeggiata da Simone Gargano, segretario regionale dei DS. Come garanzia, in sede di presentazione Gargano porta con s\u00e9 Gianni Rivera, che per\u00f2 con il Castello non avr\u00e0 mai niente a che fare. Nel 2000/2001 la squadra arriva settima, togliendo non poche soddisfazioni alla tifoseria giallorossa. A partire dalla stagione 2001/2002, la squadra comincia la sua parabola discendente. Gargano si era presentato con un progetto triennale per riportare la squadra in B, ma al secondo anno ridimensiona i piani affidandosi a un allenatore alle prime armi, il quarantatreenne Gianluca Cesaro, chiamato a guidare una squadra poco competitiva. E come spesso accade, a pagare per tutti \u00e8 l\u2019allenatore: dopo sei gare di campionato, scatta l\u2019inevitabile esonero. Il giorno dopo, alla porta di Gargano bussa un certo Pietro Belardelli, imprenditore romano che in precedenza aveva tentato di acquistare diverse squadre di C. L\u2019accordo sembra raggiunto, tanto che \u00e8 lo stesso Belardelli a scegliere il nuovo allenatore, Angelo Orazi, che per\u00f2 non sieder\u00e0 mai in panchina, visto che in extremis vi \u00e8 la rottura fra le due parti. Gargano allora chiama Francesco Paolo Specchia, allenatore esperto della categoria che per\u00f2 faticher\u00e0 non poco per dotare il Castello di un\u2019identit\u00e0. La squadra a marzo comincia a conquistare punti in casa e in trasferta, tuttavia proprio in questo periodo accade un evento che peser\u00e0 non poco sul futuro dei giallorossi: Gargano, dopo aver acquistato a Natale il restante 25% da Rezza, per le continue contestazioni cede l\u2019intera societ\u00e0 a Belardelli, il quale sbandiera ai quattro venti le sue intenzioni di fare grande il Castel di Sangro entro due anni, ma finisce con l\u2019interferire nelle scelte di natura tecnica senza, peraltro, risolvere i problemi societari. Specchia viene esonerato due volte, e alla delicata posizione in classifica si aggiungono i problemi di natura economica: i giocatori mettono in mora la societ\u00e0 che non paga gli stipendi da mesi e cominciano le visite della Lega, della Covisoc e dell\u2019Enpals. Belardelli si mostra tranquillo, e in una conferenza stampa annuncia di aver liquidato tutti i creditori. Nel frattempo, la squadra non vince pi\u00f9. Con la certezza matematica di dover disputare i play-out, viene chiamato Ferdinando Rossi. L\u2019avvento dell\u2019ex calciatore del Torino non riesce a impedire una triste retrocessione, maturata al Patini dove il Castello, all'andata sconfitto in pieno recupero dal (1-0) non va oltre lo 0-0. Nonostante tutto, Belardelli promette di allestire una squadra in grado di risalire subito, ma i debiti (in verit\u00e0 mai saldati) gli fanno cambiare idea. Nel frattempo acquista il Lecco, societ\u00e0 che poi fallir\u00e0 miseramente. Stessa sorte sarebbe toccata al Castello se l\u2019ex presidente Gravina, nel frattempo salito ai vertici federali, non fosse intervenuto, e insieme ai cittadini (che formeranno l\u2019 \u201cAssociazione Giallorossa\u201d) non avesse liquidato Belardelli.\nLa societ\u00e0 sar\u00e0 poi acquistata dalla famiglia Bergamotto per la simbolica cifra di 1 euro, ma con l\u2019obbligo di farsi carico di tutti i debiti accumulati dalla precedente e sciagurata gestione.\nLa Serie C2 e il fallimento.\nNel quarto livello del campionato italiano, il Castel di Sangro disputer\u00e0 tre stagioni condite da numerose difficolt\u00e0. Nel 2002-2003 i giallorossi terminano il torneo al 15\u00ba posto venendo poi sconfitti dal Fano nei play-out e salvandosi dalla seconda retrocessione consecutiva solo grazie al ripescaggio. L'anno seguente (2003-2004) la storia si ripete: il Castel di Sangro chiude il torneo in 16\u00aa posizione e, sconfitto nei play-out dal Ragusa in virt\u00f9 della classifica avulsa, viene nuovamente ripescato.\nAl terzo anno in Serie C2 (2004-2005) gli abruzzesi terminano il campionato in ultima posizione e non possono evitare la retrocessione in Serie D. Nell'estate del 2005 la societ\u00e0 fallisce ed \u00e8 costretta a ripartire dai campionati regionali, chiudendo cos\u00ec l'epopea d'oro del calcio sangrino.\nGli ultimi anni.\nSempre nel 2005 il club si ricostituisce con il nome di \"Associazione Sportiva Dilettantistica Pro Castel di Sangro\" cui, per motivi sportivi, viene concesso di ripartire dal campionato di Promozione. I giallorossi guidati da Luigino Pasciullo mancano per un soffio la promozione in Eccellenza (2\u00ba posto e spareggi persi contro il Mosciano) ma centrano l'obiettivo l'annata seguente (2006-07), allenati da Emidio Oddi e sostenuti in campo dai fedeli Claudio Bonomi e Tonino Martino.\nAl primo anno di Eccellenza (2007-2008) i sangrini, che partono con velleit\u00e0 di promozione, non riescono a tenere il passo del capolista e chiudono il torneo in 9\u00aa posizione. Durante l'estate la societ\u00e0 torna a chiamarsi \"Associazione Sportiva Castel di Sangro\" e l'anno successivo (2008-2009) tenta nuovamente la promozione alla Serie D ma \u00e8 sconfitta dal San Nicola Sulmona nella finale dei play-off regionali; stessa sorte tocca nel 2009-2010 a opera del Mosciano.\nDopo un anno di transizione, chiuso in 7\u00aa posizione con Bonomi e Martino in veste di allenatori, nel 2011-2012 i giallorossi disputano un torneo molto travagliato e sono costretti a disputare i play-out, fatali per la settima volta consecutiva al Castel di Sangro, che battuto dalla Rosetana, retrocede in Promozione.\nNell'estate del 2012, dopo quasi 60 anni di storia il club, in evidenti difficolt\u00e0 societarie non viene iscritto al campionato ed \u00e8 radiato dalla F.I.G.C..\nAttualmente la squadra pi\u00f9 importante di Castel di Sangro \u00e8 il \"Castel di Sangro Cep 1953\" che milita nell'Eccellenza molisana. Fondato all'indomani della scomparsa della societ\u00e0 precedente, la societ\u00e0 ha deciso di iscriversi ai tornei molisani anzich\u00e9 quelli abruzzesi motivando la scelta per contenere i costi; altra novit\u00e0 \u00e8 il cambio di stadio, infatti la societ\u00e0 si trasferisce allo stadio Comunale, due anni dopo invece c'\u00e8 lo spostamento al Complesso Polisportivo Erba Sintetica. In Abruzzo ha invece continuato a giocare sino al 2017, anno dello scioglimento, il \"Castello 2000\", squadra che aveva raggiunto il campionato di Promozione. Dopo cinque anni di Seconda Categoria, il Castello vince i play-off e viene promosso in Prima Categoria. L'anno seguente, dopo un'altra vittoria ai play-off la squadra viene promossa in Promozione. Nel 2019-2020 si classifica secondo in Promozione e questo gli permette di essere promosso in Eccellenza Molise.\nColori e simboli.\nColori.\nI colori sociali del Castel di Sangro sono il giallo e il rosso, i quali sono i colori comunali.\nSimboli ufficiali.\nStemma.\nLo stemma del Castel di Sangro ha sempre rappresentato il Castello, presente sullo stemma comunale. Attualmente lo stemma rappresenta un Toro.\nInno.\nL'Inno del Castel di Sangro si chiama \"Castello Ol\u00e9!.\"\nStrutture.\nStadio.\nSin dagli anni venti \u00e8 testimoniata la presenza di un campo sportivo in localit\u00e0 Ara chiamato Stadio Comunale, dove si disputarono i primi incontri delle formazioni amatoriali sangrine; il campo era sprovvisto di spalti e semplicemente circondato da una recinzione in mattoni.\nCon l'ascesa del Castel di Sangro il campo mut\u00f2 lentamente il suo aspetto. Venne dapprima realizzata la tribuna principale, quindi furono costruite le tribune metalliche poste sul lato opposto. Con l'approdo in Serie B nel 1996 lo stadio fu radicalmente ricostruito, mantenendo la sola tribuna ed eliminando la pista d'atletica, in soli 4 mesi durante i quali i giallorossi disputarono le loro partite interne allo stadio Guido Angelini di Chieti. Lo stadio fu inaugurato il 15 dicembre 1996, pochi giorni dopo la morte dei giocatori giallorossi Filippo Biondi e Danilo Di Vincenzo, cui \u00e8 dedicato un monumento all'ingresso dell'impianto. Lo stadio venne battezzato col nome Teofilo Patini, un pittore castellano.\nLa capienza ufficiale \u00e8 di 7.220 posti a sedere, superiore a quella dei residenti della cittadina (circa 6.600); in alcuni casi l'aggiunta di tribune metalliche alle estremit\u00e0 delle curve hanno consentito alla struttura di contenere sino a 9.000 spettatori. Dopo la rifondazione del 2012 la societ\u00e0 ha optato per giocare le partite di casa allo stadio comunale, e dal 2014 la squadra si \u00e8 spostata nel Complesso Polisportivo Erba Sintetica.\nDiffusione nella cultura di massa.\nLa rapida scalata che, negli anni novanta, ha trascinato il Castel di Sangro dai campionati regionali alla Serie B, ha portato i sangrini alla ribalta nazionale e internazionale.\nLa doppia promozione dalla Serie C2 alla serie cadetta della squadra di Osvaldo Jaconi \u00e8 protagonista di un episodio di Sfide, mandato in onda all'interno della puntata \"Davide contro Golia\" dell'11 luglio 2011. La trasmissione di Rai 3 si concentra in particolar modo sull'episodio decisivo della finale di Foggia contro l', ovvero sulla sostituzione del portiere titolare Roberto De Juliis con l'esordiente Pietro Spinosa, poi autore della parata decisiva.\n\u00c8 in questa occasione che la stampa nazionale accende i riflettori sull'impresa formazione giallorossa cui viene associato il termine \u00abmiracolo\u00bb che dar\u00e0 il titolo al libro di Joe McGinnis del 1999, \"The miracle of Castel di Sangro\". Il popolare scrittore statunitense, trovatosi in Italia per un'intervista al connazionale Alexi Lalas, viene a conoscenza della favola della squadra abruzzese e decide di seguirla per tutto l'arco della stagione 1996-1997. Nel libro, che ebbe in Gran Bretagna e negli U.S.A. un notevole successo di vendite e che venne pubblicato in Italia solo due anni pi\u00f9 tardi, McGinniss accusava il club abruzzese di aver combinato il risultato dell'ultima partita di campionato contro il .\nIn una scena del film del 1998 \"Simpatici &amp; antipatici\", diretto da Christian De Sica, alla domanda di Jonis Bascir sul risultato della partita del Foggia, l'attore Stefano Masciarelli risponde: \"Sta a fa schifo, perde in casa col Castel di Sangro!\".\nStatistiche e record.\nPartecipazione ai campionati.\nIl Castel di Sangro ha disputato 19 campionati nazionali a partire dall'esordio nel Campionato Interregionale nel 1986-1987.\nPartecipazione alle coppe.\nIl Castel di Sangro ha preso parte a 18 competizioni nazionali a partire dall'esordio nel Trofeo Jacinto nel 1988-1989."}
{"id": "39078", "revid": "125936940", "url": "https://it.wikipedia.org/wiki?curid=39078", "title": "Associazione Sportiva Dilettantistica Giulianova", "text": "L'Associazione Sportiva Dilettantistica Giulianova, meglio nota come Giulianova o Giglie dai tifosi giuliesi, \u00e8 una societ\u00e0 calcistica italiana con sede nella citt\u00e0 di Giulianova.\nLa societ\u00e0 \u00e8 stata fondata il 7 dicembre 1924 con la denominazione di \"Societ\u00e0 Sportiva Giuliese\", nel 1936, come \"Polisportiva Castrum\", adotta per colori sociali il giallo e il rosso. Assume il nome di \"Giulianova Calcio\" dal 1979 al 2012. Rifondata nel 2021, disputa le partite casalinghe allo stadio Rubens Fadini, impianto capace di ospitare sino a 4.347 spettatori.\nVanta una lunga e costante tradizione calcistica, avendo partecipato a 43 stagioni di calcio professionistico, di cui 25 di terza serie, tra le quali spiccano il 2\u00ba posto del 1972-1973 e gli spareggi play-off per la Serie B 1996-1997 e 1998-1999. Nel 1994 fu finalista dello scudetto dilettanti contro la Pro Vercelli (3-2; 0-1). Il Giulianova per la sua storia calcistica \u00e8 stato, fino alla stagione 2018-2019, tra i primi 100 club nel ranking nazionale della tradizione sportiva.\nNel palmares figurano, a livello nazionale, un campionato di Serie C2 (1979-1980) e due di Serie D (1970-1971, 1993-1994). Le altre promozioni sono state ottenute a seguito della vittoria dei play-off di Serie C2/Lega Pro Seconda Divisione (1995-1996, 2008-2009), la prima partecipazione in Serie C \u00e8 stata raggiunta nella stagione 1938-1939.\nDegno di nota \u00e8 il settore giovanile dei \"lupi\" giallorossi, che pu\u00f2 fregiarsi di 10 titoli nazionali e ha lanciato decine di calciatori in massima serie.\nStoria.\nLe origini.\nL'arrivo del gioco del calcio nella citt\u00e0 di Giulianova avvenne nel 1920, con la nascita di una compagine primordiale.\nLa costituzione della \"Societ\u00e0 Sportiva Giuliese\" si verific\u00f2 il 7 dicembre 1924. I fondatori furono Alfonso Migliori, futuro sindaco della citt\u00e0 e figlio di una ricca famiglia locale, e Italo Foschi. La squadra, che indossa una divisa biancoazzurra o azzurra e disputa gli incontri al \"Campo della Fiera\", dopo aver giocato per i primi anni solo partite amichevoli, inizia a partecipare ai vari campionati regionali, divent\u00f2 \"Societ\u00e0 Sportiva Pro Italia\" e poi \"Federazione Sportiva Giuliese\". Dopo la vittoria del campionato regionale nel 1935, la Giuliese si sciolse.\nIl 26 dicembre 1929 la \"Pro Italia\" gioca il primo derby ufficiale contro l\"'A.S. Teramo\", con il risultato finale di 1-1 al Comunale di Teramo.\nLa prima Serie C.\nIl 1936 vide la nascita della \"Castrum\", in maglia giallorossa. Nella stagione 1936-1937 i giallorossi sfiorano la promozione in terza serie, i giuliesi chiudono il campionato al 2\u00ba posto distaccati di un solo punto dal Popoli, ma nel 1938-1939, come \"Societ\u00e0 Polisportiva Castrum\", approdano per la prima volta in Serie C. I giallorossi vincono il girone e il titolo marchigiano di Prima Divisione su Portocivitanova, Anconitana e l'A.C. Dalmazia di Zara, inoltre partecipano nel 1937-1938 e 1938-1939 alla Coppa Italia Centrale, e nel 1939-1940 alla Coppa Italia Nazionale. Fondamentale per la promozione risulter\u00e0 la vittoria casalinga sul Portocivitanova del 15 gennaio 1939 (1-0), con il raggiungimento della prima posizione in classifica, oltre all'1-1 di Zara del 2 aprile 1939. Paolini \u00e8 il cannoniere dei giuliesi con 24 reti, seguito da Morselli con 17 gol e Di Teodoro II con 6, la Castrum terminer\u00e0 il campionato con 64 reti realizzate in 21 incontri. In aggiunta, nel giugno 1939, sono finalisti a Roma nel Campionato Nazionale GG.FF. (1\u20133 contro il Brescia). Formazione della Castrum: De Simone, Sponcichetti, Pipponzi, Bolzati, Ciurli, Di Teodoro I, Di Teodoro II, Morselli, Paolini, Piccioni, Granata. Allenatore Dario Compiani.\nCon l'arrivo in Serie C avviene anche il cambio nominale in \"A.S. Giulianova\". I giallorossi debuttano in terza serie il 24 settembre 1939, superando il Terranova Olbia per 4-2, e chiudono il loro primo campionato a livello nazionale al 15\u00ba posto.\nIl gioco del calcio si ferma per motivi bellici, tuttavia una compagine locale, la \"Stella Rossa\", lo tiene vivo disputando varie amichevoli contro localit\u00e0 limitrofe. \nAlla ripresa delle attivit\u00e0 dopo la seconda guerra mondiale nel 1945-1946, il Giulianova riparte nuovamente dalla Serie C sostituendo la U.S. Portocivitanovese. I giallorossi terminano il girone d'andata al 2\u00ba posto dietro il Perugia, poi promosso in Serie B, anche la stagione 1946-1947 \u00e8 positiva, con il 3\u00ba posto finale.\nIl dopoguerra: i fatti di Fermo e l'esperienza della Freccia d'Oro.\nNel 1947-1948 si chiude la prima avventura del Giulianova in Serie C. In un incontro con la (4 gennaio 1948) vi \u00e8 un'invasione di campo dei sostenitori giallorossi, e dopo una sconfitta casalinga ad opera dell'Avezzano (14 marzo 1948) avvengono altri gravi incidenti, con il pubblico giuliese che aggredisce e percuote l'arbitro. Il Giulianova si ritira e scompare dalla scena calcistica nazionale.\nIl 6 ottobre 1948 nasce cos\u00ec una nuova societ\u00e0, finanziata da Vincenzo Di Felice e chiamata \"Freccia d'Oro\", che disputa il campionato di Prima Divisione. Il nome \u00e8 legato al camion, messo a disposizione dal presidente Francesco Falini per trasportare la squadra, detto appunto \"La freccia\". Ricordiamo alcuni giocatori che resero possibile la rinascita del calcio a Giulianova, dopo la guerra mondiale. Giustino Di Giandomenico, infaticabile mediano, Cassiani, Della Penna, i gemelli Romolo e Remo Aloisi, Canzanese e tanti altri. Le reti delle porte furono fatte da pescatori del luogo mentre la divisa ufficiale fu tessuta dalle monache. Lo stemma posto sulle maglie era rappresentato da una freccia rinchiusa in un cerchio, con accanto una medaglietta recante l'immagine della Madonna e fissata da una spilla.\nLa \"Freccia d'Oro\" vince il campionato nella stagione 1950-1951, perdendo per\u00f2 le finali promozione. La formazione base: Di Donato, Di Giandomenico, Cassiani, Falini, Di Felice, Aloisi II, Compiani, Di Donato, Marzi, Aloisi I, Piccioni. I giuliesi vincono il proprio girone con 37 punti, cinque in pi\u00f9 del Termoli, poi promosso dopo le finali.\nL'anno successivo torner\u00e0 la denominazione in \"Societ\u00e0 Polisportiva Giulianova\".\nGli anni cinquanta e sessanta: le promozioni in IV Serie e in Serie D.\nNel 1951-1952, col terzo posto finale, i giuliesi vengono ammessi nel campionato regionale di Promozione, mentre\nnella stagione 1953-1954, il Giulianova dell'allenatore Valeriano Ottino, al termine di un'entusiasmante lotta con il Lanciano, viene promosso in IV Serie.\nI giallorossi terminano il campionato segnando ben 100 reti (media 3,33 a gara). Magheri, Olivieri e Ottino ne formano l'attacco, insieme realizzano la bellezza di 80 gol, di cui 42 registrate da Magheri, 21 da Olivieri e 17 da Ottino. Nella memoria l'infuocato derby di Lanciano del 9 maggio 1954, terz'ultima di campionato e con violenti incidenti tra le opposte tifoserie, cos\u00ec come la doppia vittoria sul Teramo, 2-1 al Comunale il 13 dicembre 1953 con rete decisiva di Ottino al 90', 5-1 al Fadini l'11 aprile 1954. A 180' dal termine le due compagini sono ancora appaiate al comando con 46 punti, ma la sconfitta dei frentani col Termoli determina il via libera ai giuliesi per il passaggio al quarto livello. La formazione titolare: Di Gennaro, Gerardini II, Michelassi, Gerardini I, Ferrari, Palma, Olivieri, Ghinazzi, Magheri, Vallese, Ottino (nella veste di allenatore-giocatore).\nNel 1955-1956 il Giulianova si classifica al 5\u00ba posto, dopo che aveva chiuso il girone d'andata al comando insieme al Pescara con 23 punti (superato al Fadini per 3-2), ma nella stagione 1958-1959 la mancata vittoria casalinga contro il Portocivitanova (0-0; 3 maggio 1959), costringe i giallorossi alla retrocessione.\nNel campionato 1960-1961 il Giulianova del presidente Emidio Ciafardoni viene nuovamente promosso in Serie D, decisivo lo spareggio giocato all'Adriatico di Pescara il 21 maggio 1961 contro la Torrese e vinto 3-0 con doppietta di Giorgini e rete di Montebello. La partita di Pescara si era resa necessaria perch\u00e9 entrambe le compagini avevano ottenuto il successo nel proprio incontro casalingo di finale, il Giulianova 3-1 al Fadini e la Torrese 1-0 al Montecatini. La differenza reti all'epoca non era presa in considerazione. I giuliesi erano arrivati allo spareggio vincendo il proprio girone, dove avevano conquistato 38 dei 44 punti a disposizione, 7 in pi\u00f9 dell'Atri.\nCon il successo in campionato i giallorossi disputano le finali per lo \"Scudetto Dilettanti\", venendo eliminati nella terza fase dalla Paolana (1-3; 1-0). In precedenza avevano superato la Libertas Invicta di Potenza (2-2; 4-1) e gli umbri del Bastia (0-2; 5-0). Il titolo viene vinto dal Borgomanero.\nNegli anni sessanta la stagione migliore in Serie D \u00e8 la 1963-1964, chiusa al 4\u00ba posto con 40 punti, a sei lunghezze dalla capolista , mentre nel torneo 1962-1963 i giuliesi avevano mantenuto la categoria battendo ad Ascoli, in un drammatico spareggio salvezza il (2-0), qui rimangono, cercando di potenziare soprattutto il settore giovanile e con la conduzione di Emilio Della Penna, fino al campionato 1970-1971.\nDa ricordare che nel 1967 i giallorossi, superando a Roma il Pordenone, conquistano con la Juniores il loro primo titolo, mentre nel 1965 gli Allievi erano stati eliminati in semifinale dalla Juventus.\nGli anni settanta: la Serie C e la sfida con la SPAL per la Serie B.\nNel 1970-1971 il Giulianova, sotto la presidenza del duo Tiberio Orsini-Pierino Stacchiotti, e guidato in campo dall'allenatore-giocatore Adelmo Capelli, si rende partecipe di un grande torneo, vincendo 20 partite su 34 e perdendone 6. Tuttavia per la promozione si deve aspettare l'ultima giornata, quando la compagine giuliese, in un Rubens Fadini gremito da 8000 spettatori, vince lo scontro diretto contro il Bellaria (2-1, gol di Capelli al 4', pareggio di Bean per il Bellaria al 37', Conte al 52'), fino ad allora al comando con un punto di vantaggio sui giallorossi. \u00c8 il 23 maggio 1971, il Giulianova \u00e8 in Serie C.\nUn campionato esaltante, di cui rammentiamo la vittoria sul favorito Riccione (2-1) in un incontro giocato sotto una forte nevicata nel febbraio 1971, l'organizzazione del primo treno speciale del club per la trasferta di Rovigo, le 1500 bandierine distribuite in mattinata per la gara con la Civitanovese (4-1), e lo 0-0 di Porto San Giorgio contro la Sangiorgese alla penultima giornata, punteggio che permise al Bellaria, vittorioso sul Pesaro, di presentarsi al Fadini per l'ultima di campionato col vantaggio di un punto. Sempre in questa stagione vengono trasmesse le prime telecronache delle partite dei giallorossi, spesso riprese da posti di fortuna e proiettate il giorno successivo l'incontro in uno stipato cinema locale.\nProtagonisti in assoluto sono Roberto Ciccotelli con i suoi 19 gol, Adelmo Capelli \"mago\" dei calci di punizione, Sergio Conte, autore del gol decisivo nell'ultima giornata, e il pi\u00f9 giovane della compagine, l'appena diciottenne Renato Curi, proveniente dalle giovanili. La formazione titolare: Maurini, Erbaggi, Janni; Curi, Agostinelli, De Falco; Conte, Angelo Tancredi, Capriotti, Capelli, Ciccotelli.\nNel 1971-1972, il Giulianova (con Capelli passato definitivamente dal campo alla panchina) disputa finalmente la Serie C dopo pi\u00f9 di vent'anni, riuscendo, con un 16\u00ba posto finale, a raggiungere l'obiettivo del mantenimento della categoria. La formazione titolare: Ciappi, Falcomer, Giorgini; Mambrin, Agostinelli, Caucci; Conte, Curi, Gambin, Vernisi, Ciccotelli.\nNegli anni successivi, col Giulianova in Serie C, oltre a Curi cominciano a mettersi in evidenza diversi giocatori interessanti sfornati dal settore giovanile: il terzino Giuseppe Lelj (poi alla Fiorentina), il futuro allenatore dei giuliesi Francesco Giorgini, la mezzapunta Gabriele Alessandrini, il centrocampista Roberto Vernisi, Pasquale Iachini (poi in serie A tra Como e Fiorentina) e Franco Tancredi, futuro portiere nell'anno del secondo scudetto della e che in seguito raggiunger\u00e0 anche la Nazionale.\nNella stagione 1972-1973 il Giulianova, allenato dal mai dimenticato Giovan Battista Fabbri, \u00e8 protagonista di un avvincente testa a testa con la di Franco Pezzato (22 reti); quest'ultima otterr\u00e0 la promozione in Serie B solo all'ultima giornata vincendo a , mentre i giuliesi usciranno sconfitti da Empoli. I giallorossi sono inoltre semifinalisti nella prima edizione della Coppa Italia Semiprofessionisti, dove vengono eliminati dall' (1-1; 0-1). Tra i protagonisti ci sono il portiere Gianni Candussi, che rimarr\u00e0 insuperato per 977 minuti (dalla 28\u00aa alla 37\u00aa giornata), i bomber Ciccotelli e Giuseppe Santonico (14 gol), e ancora il giovane Curi. Nel girone di ritorno i giuliesi rimasero imbattuti per 16 turni, prendendo nel contesto una rete (1-1 con la Massese). La formazione titolare: Candussi, Carloni, Giorgini; Bertuccioli, Agostinelli, Caucci; Vernisi, Curi, Santonico, Alessandrini, Ciccotelli.\nDi questo campionato ricordiamo l'esodo di del 26 novembre 1972 (0-0), con l'organizzazione del \"treno speciale giallorosso\", la doppia vittoria con la Sambenedettese, 3-0 al Rubens Fadini il 19 novembre 1972 con tripletta di Santonico e 2-0 al Ballarin il 15 aprile 1973 con doppietta di Alessandrini, e l'immagine di uno stadio sempre pieno dove i giallorossi, in 19 incontri, subiranno due sole reti (Ravenna e Viareggio). Una stagione indimenticabile, ancora oggi nella memoria calcistica dei giuliesi, e ricordata dallo stesso Gib\u00ec Fabbri nel novantesimo anniversario della nascita ufficiale del club:\nNel 1973-1974, con Tancredi tra i pali, i giallorossi disputano le prime tre gare interne a Teramo per il rifacimento del manto erboso. Il debutto casalingo avviene l'11 novembre 1973 contro la Sambenedettese, battuta 1-0 (Polesello al 2') in un Rubens Fadini stracolmo in ogni settore, con circa 9000 presenze di cui oltre 8300 paganti (record assoluto). I giuliesi chiudono il torneo al 9\u00ba posto, ma nel girone d'andata tengono testa alla Sambenedettese, poi promossa in Serie B. Intanto si mette in luce un altro talento locale, il centravanti Alfredo Canzanese.\nIl Giulianova continua la sua serie di campionati positivi: nell'annata 1974-1975, grazie agli 11 gol della punta Oriano Grop (l'anno dopo al Bologna in Serie A), i giallorossi guidati da Gianni Corelli disputano un altro ottimo campionato, chiudendo al 4\u00ba posto a pari merito con la Sangiovannese.\nNelle successive stagioni 1975-1976 e 1976-1977, il Giulianova conferma quanto ben fatto precedentemente, classificandosi nuovamente 4\u00ba prima, e al 7\u00ba posto poi. In panchina c'\u00e8 il friulano Sergio Manente, ex-terzino sinistro della Juventus. Da ricordare i sei titoli conquistati dal settore giovanile tra il 1974 e il 1977. \nDopo cinque campionati consecutivi caratterizzati da buoni piazzamenti, nel 1977-1978 il club (alla cui guida tecnica nel frattempo \u00e8 tornato Adelmo Capelli, con minor fortuna) chiude al 14\u00ba posto e retrocede nella neonata Serie C2. In questo torneo il Fadini viene squalificato tre turni per degli incidenti avvenuti durante l'incontro col Pisa del 12 febbraio 1978, causa una rete annullata ai giuliesi.\nGli anni ottanta: la promozione in Serie C1 e il decennio in Serie C2.\nLa permanenza nella serie minore \u00e8 breve, nel campionato 1979-1980, il Giulianova dell'allenatore Corelli (anche in questo caso un ritorno) e del presidente Scibilia, si classifica al 1\u00ba posto nel girone C, vincendo il duello per la promozione con il Francavilla e la , e ottenendo quindi l'accesso alla categoria superiore. I giallorossi chiudono la stagione vincendo 20 partite su 34, con il record di 8 vittorie consecutive iniziali e perdendo solo tre volte.\nIl Giulianova supera nell'ordine: Civitanovese (2-0), Civitavecchia (2-0), Osimana (3-1), Lanciano (2-0), Latina (3-1), Vis Pesaro (2-0), Formia (1-0), Francavilla (1-0). Il 25 maggio 1980, battendo in casa la L.V.P.A. Frascati per 5-0, il Giulianova raggiunge la promozione matematica in Serie C1. Un torneo condotto sempre al vertice, dove spiccano, oltre alle otto vittorie consecutive, il 2-2 esterno con la (reti di Ciccotelli al 12', Ilari al 32' e Villa al 63' per la Civitanovese, Lepidi al 68'), in uno splendido incontro giocato il 3 febbraio 1980 dinanzi a 6000 spettatori, il 2-0 casalingo contro l'Avezzano (Ciccotelli, Savoldi), e il 3-1 con L'Aquila (Ciccotelli, Angelozzi, Palazzese).\nTra i principali artefici della stagione ci sono Gianluigi \"Titti\" Savoldi, Guido Angelozzi, Roberto Ciccotelli (11 gol) e Salvatore Amato (15 gol). La formazione titolare: Tuccella, Tortorici, Giorgini; Bellagamba, Triboletti, Angelozzi; Palazzese, Amato, Traini, Savoldi, Ciccotelli.\nIl Giulianova rimane in C1 per due stagioni, 1980-1981 e 1981-1982, quando chiude il torneo al 16\u00ba posto e retrocede di nuovo in C2, dove rester\u00e0 per 10 campionati consecutivi, fino al 1991-1992.\nIn questo periodo, torna al vertice della societ\u00e0 Tit\u00ec Orsini, e il Giulianova sfiora per due volte la promozione alla categoria superiore: la prima nel 1983-1984, dato che lo 0-0 alla penultima giornata in casa dell'Osimana preclude ai giuliesi la promozione diretta in C1. In questo campionato Giulianova e Teramo chiudono appaiate al terzo posto, a due punti dalla zona promozione. Da ricordare il derby del 1\u00ba aprile 1984, concluso sullo 0-0 e giocato dinanzi ad oltre 7000 presenze; la seconda nel 1986-1987, quando il pareggio all'ultima giornata contro il Galatina permise al Francavilla di aggiudicarsi il secondo posto utile per la promozione nella categoria superiore. Nel torneo 1986-1987 i giallorossi rimasero imbattuti per 22 incontri (dalla 5\u00aa alla 26\u00aa giornata).\nIn queste stagioni viene lanciato il giovane Tiziano De Patre, che poi approder\u00e0 in Serie A con le maglie di e Cagliari e altri \"primavera\" (tra gli altri, Luigi Leone), inoltre nei campionati 1983-1984 e 1984-1985 i lupi giallorossi conquistano il titolo nazionale Berretti, superando in finale rispettivamente il Bologna e la SPAL.\nGli anni novanta: dalla breve crisi in C.N.D. ai doppi play-off per la Serie B.\nNel 1991-1992 il Giulianova si trova in Serie C2, ma a causa di una crisi societaria la squadra giuliese, dopo 21 campionati consecutivi tra i professionisti, si vede retrocedere in Serie D.\nIl purgatorio tra i dilettanti dura due stagioni, nel 1993-1994 il Giulianova di mister Giorgini si piazza al 1\u00ba posto vincendo il girone G e riconquistando l'accesso tra i professionisti. Fondamentali per la promozione sono l'1-1 in trasferta con l'Albanova (rete per i locali di Copasso al 9', pareggio per i giuliesi di Caruso al 53' su rigore), la vittoria per 1-0 al Pinto di Caserta (De Feudis al 68') del 10 aprile 1994, e il 2-2 di Frosinone del 24 aprile 1994. La rete di Pugnitopo al 90', che agguanta il 2-2 finale, mantiene i ciociari a due punti di distanza a 180' dal termine, ipotecando il salto di categoria. L'8 maggio 1994, ultima di campionato, i giallorossi battono al Rubens Fadini il Celano per 2-0 (reti di Minuti e Briata) dinanzi a 5000 spettatori, e vengono promossi in Serie C2. I giuliesi chiudono il torneo con un punto di vantaggio sull'Albanova e due sul Frosinone. Tra i protagonisti di quell'annata il trequartista \"Tot\u00f2\" Caruso, autentico idolo dei tifosi, il centravanti Michelangelo Palladino, il goleador Pasquale Minuti, Ugo Dragone, Riccardo Di Bari. La formazione titolare: Merletti, Ulivi, Pugnitopo; Dragone, Parisi, Briata; Di Bari, De Feudis, Caruso, Minuti, Palladino.\nNella \"Poule Scudetto\" il Giulianova viene superato in finale dalla Pro Vercelli (3-2; 0-1); in precedenza aveva eliminato il (0-1; 3-0) e lo Sporting Benevento (2-1; 0-0).\nDopo essersi piazzati all'ottavo posto nel primo anno di Serie C2 dopo la retrocessione in Serie D, nel 1995-1996 il Giulianova di Francesco Giorgini, al comando al termine del girone d'andata, chiude il torneo al 3\u00ba posto solamente tre punti dietro la vincitrice Avezzano, conseguendo cos\u00ec l'accesso ai play-off insieme a Frosinone, Albanova e Viterbese.\nIl Giulianova supera in semifinale la Viterbese (1-2; 1-0), e accede alla finale promozione in gara unica allo stadio \"Zaccheria\" di Foggia contro l'Albanova, che aveva eliminato il Frosinone. L'incontro viene giocato gioved\u00ec 27 giugno 1996, i giuliesi, sostenuti da circa 4000 tifosi, ottengono la promozione in Serie C1 ai calci di rigore (3-0), dopo che i tempi supplementari si erano chiusi sullo 0-0, e tornano in terza serie dopo quattordici anni. La squadra viene festeggiata in nottata da migliaia di supporter, sia in stazione al rientro da Foggia che allo stadio Fadini.\nAutentico trascinatore della compagine \u00e8 il bomber Danilo Di Vincenzo, che nelle due stagioni in maglia giallorossa realizzer\u00e0 ben 30 reti. Da elencare anche il famoso 2-2 col Frosinone del 17 marzo 1996, incontro giocato in un Rubens Fadini gremito e con le immagini trasmesse nei programmi televisivi \"La domenica sportiva\" e \"Mai dire gol\", servizi che hanno reso celebre questo evento. La formazione titolare: Grilli, Parisi, Contadini; Ruffini, Chionna, Pugnitopo; Acampora, De Feudis, Di Vincenzo, Lo Pinto, Aldrovandi.\nNel 1996-1997, il neopromosso Giulianova guidato ancora da Giorgini, milita nel girone B della Serie C1. Anche quest'anno la squadra giuliese si rende partecipe di un grande campionato, concluso con un 5\u00ba posto che vale l'accesso ai play-off per la Serie B, dove viene eliminato in semifinale dall' (1-1; 1-2). La formazione di Ancona: Merletti, Di Liso, Pagliaccetti; Matarese, Bertoni, Savio; Pinciarelli, De Feudis, Micciola, Manari, Vadacca. L'incontro viene giocato dinanzi a 9513 paganti, con oltre 4000 giuliesi. A fine stagione c'\u00e8 una svolta per la societ\u00e0 giallorossa, infatti alla presidenza arriva la famiglia Quartiglia.\nNella stagione 1998-1999, il Giulianova chiude il campionato al 4\u00ba posto in classifica, e vede ottenere nuovamente l'accesso ai play-off grazie alla vittoria di nello scontro diretto dell'ultima giornata (2-0, reti di Molino e Testa). Negli spareggi viene per\u00f2 eliminato nuovamente in semifinale, stavolta dalla (3-2; 0-2). La formazione titolare era composta da Grilli, Pastore, Peccarisi; De Sanzo, Evangelisti, Parisi; Di Corcia, Ferrigno, Molino, Calcagno, Delle Vedove. Il cannoniere dei giallorossi \u00e8 Luigi Molino con 11 reti. Dopo questa stagione, il Giulianova chiuder\u00e0 il decennio 1990-2000 conquistando la salvezza e rimanendo in Serie C1.\nGli anni duemila: la lunga permanenza in Serie C1.\nDal 2000-2001 al 2005-2006 il Giulianova milita in Serie C1, con un record di abbonati (2195) nel torneo 2000-2001, e con la conquista nel 2006 del decimo titolo nazionale giovanile, il quinto con la Berretti. Durante questi anni i giallorossi alternano campionati di alto livello (2001-2002: 6\u00ba posto finale a pari merito con il Lanciano, che per\u00f2 si classifica al 5\u00ba posto grazie alla discussa vittoria per 3-2 nello scontro diretto all'ultima giornata e ottiene l'accesso ai play-off per la Serie B. In questo campionato si registra una media interna di 3047 paganti a gara), a tornei pi\u00f9 discreti dove comunque centrano la salvezza, ottenuta anche due volte ai play-out, entrambi ai danni del Sora (2002-2003 e 2004-2005). Da ricordare inoltre su tutte, la sfida contro il Napoli, allo Stadio San Paolo il 6 gennaio 2005, e il Genoa, allo Stadio Marassi il 4 novembre 2005.\nNella stagione 2006-2007 il Giulianova retrocede con sette giornate d'anticipo in Serie C2. La squadra, troppo giovane ed inesperta, a cui non bastano le 11 reti del giovane talento di casa, Mirco Antenucci, chiude il campionato all'ultimo posto con soli 12 punti, abbandonando la categoria dopo ben 11 anni consecutivi (solo la ha fatto meglio, 12). A fine stagione la famiglia Quartiglia cede la societ\u00e0, che passa nelle mani di Bruno Sabatini.\nLa permanenza in Serie C2 dura due stagioni, infatti nell'annata 2008-2009 i giallorossi, guidati da Leonardo Bitetto, sono autori di un grande torneo che li vede costantemente nelle prime posizioni della classifica, alla fine chiudono con un 3\u00ba posto che vale l'accesso ai play-off. Gli spareggi portano il Giulianova ad eliminare in semifinale il Bassano Virtus (1-1 a Bassano con reti di Improta al 24' e Jidayi al 41'; 1-0 al Fadini, rete di Improta al 95'), e ad ottenere la promozione al Rubens Fadini il 21 giugno 2009 in virt\u00f9 del miglior piazzamento in classifica rispetto al Prato, il doppio confronto si era infatti concluso in parit\u00e0 (1-0 a Prato con 800 giuliesi presenti, rete di D'Aniello al 59'; 0-1 al Fadini dopo i tempi supplementari). Insieme ai giuliesi viene promosso in Lega Pro Prima Divisione il Figline. La formazione titolare: Mancini, Ogliari, Garaffoni; Vinetot, Sosi, Pucello; D'Aniello, Croce, Lisi, D'Antoni, Improta. Nella stessa compagine milita anche Andrej G\u0103l\u0103binov, in seguito approdato in Serie A e nella nazionale bulgara.\nGli anni duemiladieci: le ultime stagioni di professionismo e le due rifondazioni.\nIl campionato di Lega Pro Prima Divisione 2009-2010 \u00e8 deludente in trasferta (10 sconfitte) e sfortunato fra le mura amiche: al Fadini impattano Portogruaro, Pescara, Verona, Reggiana e Ternana (cinque delle prime sei classificate al termine), alle poche sconfitte (4) fanno da contraltare soltanto 3 vittorie, e tanti pareggi (10) a volte stretti alla compagine giuliese, che sono costati un'immediata retrocessione dopo gli spareggi con l'Andria. Nonostante l'ultimo posto (penultimo, a seguito della squalifica del Potenza) infatti, si mettono in mostra giocatori come Alessio Campagnacci, K\u00e9vin Vinetot e Francesco Migliore, entrambi saliti di categoria l'anno successivo e Jacopo Dezi, ennesimo prodotto del vivaio giallorosso, acquistato dal , in Serie A.\nNelle due successive stagioni il Giulianova milita in Lega Pro Seconda Divisione, terminando a met\u00e0 classifica la prima e salvandosi sul campo nella seconda.\nAl 30 giugno 2012, data della scadenza per le iscrizioni al campionato di Seconda Divisione, la societ\u00e0 non \u00e8 in grado di iscriversi a causa di problemi finanziari. Cos\u00ec, dopo 18 stagioni consecutive tra i pro, il calcio a Giulianova riparte con una nuova societ\u00e0, attraverso il cambio di denominazione dell\"'A.S.D. Cologna Paese\", societ\u00e0 iscritta al campionato di Eccellenza, in \"A.S.D. Citt\u00e0 di Giulianova 1924\".\nIl Citt\u00e0 di Giulianova e i numerosi cambi di societ\u00e0.\nLa stagione 2012-2013, nata in seno ad ambiziose speranze di rinascita, si chiude invece con un secondo posto in Eccellenza, dietro un sorprendente Sulmona. Il notevole distacco (10 punti) dalla terza classificata, permette per\u00f2 ai giuliesi la partecipazione diretta alla fase nazionale dei play-off per la categoria superiore. L'andata contro l'Imolese \u00e8 disastrosa (0-3), e il ritorno non basta per compiere la rimonta (1-1). L'approdo dei giallorossi in quarta serie avviene comunque, tramite ripescaggio, causa le mancate iscrizioni di numerose compagini di Serie D e Lega Pro.\nNell'agosto 2013 Adriano Mattucci, imprenditore del settore edile, viene eletto nuovo presidente della societ\u00e0 giallorossa, che viene inserita per la stagione 2013-2014 nel girone F della Serie D.\nIl ritorno in Serie D del Giulianova, dopo vent'anni esatti dall'ultima partecipazione, vede il ritorno in giallo-rosso del terzino Federico Del Grosso. A centrocampo vengono inseriti Antonio Maschio e Matteo Berretti (lunghe trafile in C1 per loro) e in attacco Vittorio Esposito e Mateus Ribeiro Dos Santos (63 gol nelle tre precedenti stagioni fra Eccellenza e Promozione abruzzese).\nIl girone d'andata supera le aspettative e la squadra \u00e8 quarta al giro di boa, in piena corsa play-off, unica capace di sconfiggere il lanciatissimo (0-1 al \"Del Conero\"), provvisto di un organico di altra categoria. Durante la pausa invernale per\u00f2, la squadra viene notevolmente ridimensionata a causa, si dir\u00e0 poi, di mancato appoggio economico promesso alla societ\u00e0. Il Citt\u00e0 di Giulianova affronta la seconda met\u00e0 della stagione senza i suoi giocatori pi\u00f9 prolifici: Esposito, Dos Santos e Berretti (5, 6 e 4 gol per loro). Seguono tante sconfitte, sebbene l'imbattibilit\u00e0 casalinga sia persa solo alla quintultima giornata (0-2 contro l'Ancona), e un tracollo esagerato che la fanno sprofondare all'undicesimo posto in graduatoria a quattro punti dalla zona play-out.\nLa stagione 2014-2015 si conclude al 9\u00ba posto, grazie ad un gran girone di ritorno. La salvezza, unica ambizione possibile per un Citt\u00e0 di Giulianova in questa deriva societaria, arriva con diverse giornate d'anticipo.\nQuesta stagione anonima verr\u00e0 ricordata per il compimento dei novant'anni dello storico Giulianova Calcio, festeggiati in occasione della partita contro la Vis Pesaro (1-0), caduta proprio nel giorno dell'anniversario. Di fronte al record stagionale di 2200 spettatori, hanno sfilato prima della partita alcune delle vecchie glorie della storia giuliese.\nLa stagione 2015-2016 \u00e8 del tutto fallimentare: il 24 aprile, a Campobasso, matura l'aritmetica retrocessione in Eccellenza. Le sorti della squadra, giovanissima e inesperta per un campionato di quarta serie, non mutano con l'avvento del nuovo presidente Vincenzo Serraiocco, nel novembre 2015. Nonostante i proclami, il mercato di gennaio non \u00e8 di rinforzo, e l'avvicendamento in panchina Giorgini-Gelsi non inverte la parabola discendente. Il Citt\u00e0 di Giulianova chiude al diciassettesimo posto e non si iscrive al campionato successivo.\nIl Real Giulianova.\nL\"'A.S.D. Citt\u00e0 di Giulianova 1924\", sommersa dai debiti, \u00e8 destinata al fallimento. Al 30 giugno 2016, l'eredit\u00e0 viene raccolta da una nuova societ\u00e0 con a capo l'imprenditore Luciano Bartolini, che acquistando il titolo del Castellalto, riparte dalla Promozione con il nome di \"A.S.D. Real Giulianova\". In questa seconda ripartenza dai campionati regionali non si verificano sorprese e la nuova societ\u00e0 trionfa su tutti i fronti a disposizione, spinta da un pubblico che ancora una volta risponde presente, toccando la punta di 1800 spettatori nello scontro diretto d'andata con la Torrese. Il 26 marzo 2017 i giallorossi, sostenuti da oltre 800 tifosi, vincono sul campo della Torrese e vengono promossi in Eccellenza con 5 turni di anticipo. Successivamente, si aggiudicano la Coppa Italia di Promozione superando, ai rigori (5-4), lo Spoltore (1-1 dts), nella finale di Pineto del 15 aprile 2017 e la Coppa Mancini, contro il Chieti F.C.Torre Alex (2-1), vincitrice dell'altro girone di Promozione abruzzese. La formazione titolare: Abate, Del Grosso, Ferretti, Fuschi, Melis, Lenart, Di Paolo, Balducci, Tozzi Borsoi, D'Alessandro, Barlafante. Allenatore Attilio Piccioni. Romano Tozzi Borsoi realizza in campionato 31 reti, segue a quota 14 Francesco Di Paolo.\nNella stagione 2017-2018, i giallorossi conquistano la Coppa Italia Dilettanti Abruzzo il 7 febbraio 2018, avendo la meglio del Chieti (4-3 d.c.r.), sul neutro di Citt\u00e0 Sant'Angelo, e vincono il campionato il successivo 15 aprile 2018, con due giornate d'anticipo, battendo al Fadini 3-0 il Montorio. Il Real Giulianova termina il torneo con 16 punti di vantaggio sulla seconda, il Chieti, tornando dopo due anni in Serie D. Cannonieri della stagione: Francesco Di Paolo (19 reti), Romano Tozzi Borsoi (17), Francesco Vitelli (8).\nLa partecipazione alla Coppa Italia Dilettanti, ottenuta a seguito della vittoria nella coppa regionale, si ferma invece ai quarti di finale contro l'UniPomezia (0-3;2-0). Formazione titolare: Abate, Del Grosso, Lanza, Fuschi, Borghetti, Flavioni, Di Paolo, Lenart, Tozzi Borsoi, D'Alessandro, Pagliuca. Allenatore Attilio Piccioni.\nNella stagione 2018-2019 il Real Giulianova milita in serie D, e conclude al tredicesimo posto con salvezza conquistata solo all'ultima giornata grazie al pareggio contro il Cesena (1-1), che ha contemporaneamente sancito la promozione in serie C dei romagnoli. Il girone di andata porta la squadra al nono posto (24 punti), mentre la marcia del girone di ritorno vede un forte rallentamento, a conseguenza dell'indebolimento dell'organico durante il mercato di riparazione. Le numerose sconfitte, specie con le dirette concorrenti, portano la squadra a lottare fino all'ultimo per evitare i play-out e la vittoria sul campo del lanciato Notaresco (1-2), alla penultima giornata, sar\u00e0 fondamentale.\nDa segnalare i doppi successi nel derby con l'Avezzano (2-0, 1-2) e contro il Campobasso (0-1, 2-0), dato che la vittoria in Molise mancava da 62 anni, anche se dall'inizio degli anni '90 le due compagini si sono incrociate poco.\nIn Coppa Italia di serie D, i giallorossi raggiungono la doppia semifinale contro il Messina (1-1, 3-2), perdendo l'accesso alla finale di Latina nella rocambolesca partita di ritorno, allo stadio San Filippo, dopo essersi portati sul doppio vantaggio nei primi venti minuti.\nI cannonieri della stagione sono stati: Francesco Di Paolo (10 reti), Romano Tozzi Borsoi (6) e Alberto Torelli (5). La formazione tipo: Pagliarini, Del Grosso, Fuschi, Ferrini, De Fabritiis, Lenart, Napolano, Antonelli, Torelli, Di Paolo, Tozzi Borsoi.\nA fine stagione, Romano Tozzi Borsoi lascia il calcio giocato.\nGli anni duemilaventi.\nLa stagione 2019-2020, termina con un tredicesimo posto in serie D. Anche a causa del ritiro dall'attivit\u00e0 di alcuni punti di riferimento della passata stagione, quali il gi\u00e0 citato Tozzi Borsoi e l'ex capitano Federico Del Grosso, sorprendentemente catapultato in estate alla guida della panchina, la squadra si ritrova da subito affannosamente immischiata nella parte bassa della classifica, sempre a ridosso della zona play-out, e autrice talvolta di pessime prestazioni che hanno aperto a contestazioni aspre verso la societ\u00e0 tutta, da parte della tifoseria. Il campionato viene tuttavia interrotto il 1\u00ba marzo 2020, per lo svilupparsi della pandemia di COVID-19, quando il distacco fra la 14\u00aa (Giulianova) e la 15\u00aa (Sangiustese) \u00e8 di 8 punti, sufficiente, da regolamento, a portare alla retrocessione diretta delle ultime 4 squadre, evitando la disputa degli spareggi e salvando di fatto il Real Giulianova.\nNella stagione 2020-2021, che riunisce dopo 15 anni i gemelli Federico e Cristiano Del Grosso, allenatore il primo e il secondo intenzionato a chiudere la carriera nella sua citt\u00e0, la squadra conclude al sedicesimo posto un'altra stagione tribolata e ricca di sconfitte e contestazioni. La svolta in un campionato avviato ancor peggio del precedente (5 punti nelle prime 10 gare), arriva il 20 gennaio 2021, con il ritorno in panchina di Leonardo Bitetto, autore dell'ultima promozione in terza serie dei giallorossi, dodici anni prima, il quale rileva una squadra a quindici punti dalla zona salvezza, che effettivamente comincia a dare segni di risveglio. Ancora una volta \u00e8 la pandemia di Covid-19 a condizionare il torneo, a tal punto che il 20 maggio 2021 la FIGC ufficializza la cancellazione dei play-out, certificando la retrocessione diretta delle ultime due classificate. Il terzultimo posto, regala dunque al Real Giulianova la terza salvezza consecutiva in Serie D.\nL'A.S.D. Giulianova.\nNel luglio 2021 il presidente Luciano Bartolini trasferisce il titolo del Real Giulianova a Nereto. Nella settimana precedente era avvenuta la fusione tra l'A.S.D. Giulianova del presidente Alessandro Mucciconi, espressione di un quartiere della citt\u00e0 e militante in Prima Categoria, con l\u2019A.S.D. Nereto Calcio 1914, iscritto al campionato di Eccellenza, in una nuova societ\u00e0 con nome della prima, sede a Giulianova e diritto a disputare il campionato di Eccellenza abruzzese. L'A.S.D. Giulianova si ritrova dunque a raccogliere la continuit\u00e0 della tradizione calcistica cittadina e riporter\u00e0 sulle maglie, dopo 9 anni lo stemma del vecchio Giulianova Calcio, concesso dalla societ\u00e0 \"Giuliesi per sempre\" che ne detiene la propriet\u00e0 dai tempi del fallimento dello storico sodalizio.\nColori e simboli.\nColori.\nEscluso il periodo compreso fra il 1929 e il 1936, cio\u00e8 quando la \"S.S. Pro Italia\" indossava una casacca azzurra, i colori ufficiali del \"Giulianova Calcio\" sono sempre stati il giallo e il rosso, in riferimento a quelli comunali dovuti alla presenza del vessillo d'Aragona nello stemma della casata degli Acquaviva (tale diritto fu concesso nel 1481 da Ferdinando I di Napoli a seguito della morte del duca Giulio Antonio I Acquaviva d'Aragona, per i suoi \"onorevoli servigi\" alla casata).\nLa maglia \u00e8 tradizionalmente divisa in strisce verticali giallo-rosse, con pantaloncini e calzettoni rossi (alcune volte anche neri o bianchi o blu) con bordature gialle; ci\u00f2 nonostante questa ha talvolta presentato un design scostato dal classico, per occasioni celebrative, o semplicemente per sporadiche rivisitazioni stilistiche.\nLa seconda maglia \u00e8 generalmente bianca con una fascia gialla e una rossa, varianti in posizione (centrali, laterali) e direzione (orizzontali, verticali, oblique). Bianchi sono anche pantaloncini e calzettoni, con bordature giallo-rosse. La terza maglia \u00e8 blu, con la medesima aggiunta di fasce nei colori principali del club. Allo stesso modo sono pantaloncini e calzettoni.\nSimboli ufficiali.\nSimbolo della squadra e prima ancora della citt\u00e0 \u00e8 il cavaliere armato di spada, rappresentante il fondatore della citt\u00e0: Giulio Antonio I Acquaviva d'Aragona.\nStemma.\nIl simbolo storico del \"Giulianova Calcio\" \u00e8 composto da un scudo spagnolo, partito d'oro e di rosso, caricato sul tutto da uno scudo sannitico bianco al cavaliere nero attraversante, cimato da una corona d'oro, accompagnato in capo dalle parole \"Giulianova Calcio\" e in punta dalla parola \"1924\".\nNel 2021, dopo nove stagioni, il logo del \"Giulianova Calcio\" torna ad essere stampato sulle divise ufficiali.\nInno.\nNel 2001 viene presentato l'inno ufficiale del Giulianova, \"Giglie Al\u00e8\", con testo e voce solista di Graziano Caprioni, produzione Digital TV, arrangiamenti Registrazione Audio e Keyboards. A causa della discontinuit\u00e0 societaria \u00e8 in seguito accantonato. \nNel 2021 l'inno viene rivisitato e riproposto dal cantautore abruzzese Adriano Megna.\nMascotte.\nStoricamente la mascotte del Giulianova \u00e8 un lupo con la divisa giallorossa. L'accostamento \u00e8 legato a Italo Foschi, che nel 1924 fond\u00f2 la \"S.S. Giuliese\" insieme ad Alfonso Migliori, e nel 1927 divenne il primo presidente dell'A.S. Roma, il cui simbolo \u00e8 appunto una lupa.\nStrutture.\nStadio.\nLa squadra disputa le partite interne allo Stadio Rubens Fadini. Costruito nel 1923, all'inizio era uno spiazzo chiamato \"Campo della Fiera\".\nLo stadio, dopo aver abbandonato nel dopoguerra il nome \"Castrum\", risalente al periodo fascista, prese il nome pi\u00f9 generico di \"Comunale\".\nFu nel novembre 1951 che assunse la denominazione attuale di \"Rubens Fadini\", in ricordo di uno dei giocatori periti nella tragedia di Superga del 4 maggio 1949. La scelta del nome avvenne casualmente, tramite un sorteggio effettuato in sede tra tutti gli atleti dell'indimenticabile Grande Torino. Negli anni settanta lo stadio fu sottoposto a lavori di ampliamento che portarono la capienza a 8000 spettatori, oggi ridotta a 4347 posti a sedere.\nIl record di presenze \u00e8 relativo all'incontro di Serie C Giulianova-Sambenedettese (1-0) dell'11 novembre 1973, con oltre 8300 paganti.\nCentro di allenamento.\nIl Giulianova svolge le sue sedute di allenamento allo stadio Fadini e al campo sportivo \"Castrum-Orsini\". Il \"Castrum\", costruito nella met\u00e0 degli anni settanta, \u00e8 stato completamente ristrutturato nell'estate 2016 con erba sintetica, nuovo impianto di illuminazione, ampi spogliatoi, tribuna da 500 posti. Situato in un parco nel quartiere \"Annunziata\", \u00e8 utilizzato per le partite interne del settore giovanile. Nella stessa struttura gioca anche l\"'Atletico Giulianova\", seconda compagine cittadina. Dal novembre 2016 \u00e8 omologato per la Serie D.\nSociet\u00e0.\nOrganigramma societario.\nDal sito Internet e dalla pagina Facebook ufficiale della societ\u00e0.\n\"Aggiornato al campionato 2021-2022\"\nSponsor.\nDal sito Internet e dalla pagina Facebook ufficiale della societ\u00e0.\nImpegno nel sociale.\nIn seguito al terremoto dell'Aquila del 2009, e per lo stesso episodio ad Amatrice nel 2016, la societ\u00e0 e gli ultras in particolare, hanno collaborato attivamente con la raccolta di fondi, viveri e vestiario per aiutare le popolazioni colpite dal sisma.\nAnche per la tragedia di Rigopiano del 18 gennaio 2017, societ\u00e0 e tifosi si resero operativi nel territorio per dare un apporto alle esigenze degli abitanti, isolati dalla neve e dal terremoto.\nSettore giovanile.\nLa societ\u00e0 del Giulianova Calcio ha sempre adottato una politica rivolta ai giovani del proprio vivaio. Il blasonato settore giovanile \u00e8 infatti uno dei pi\u00f9 prolifici d'Italia. Di seguito sono riportati i \"dieci\" titoli nazionali conseguiti dai \"lupetti\" giallorossi:\nDiffusione nella cultura di massa.\nIn ambito televisivo, la Gialappa's e il programma satirico-calcistico \"Mai dire gol\", resero famoso l'incontro di Serie C2 Giulianova-Frosinone (2-2) del 17 marzo 1996, per via di una storica e atipica radiocronaca del giornalista giuliese Francesco Marcozzi. A distanza di anni, quel servizio \u00e8 diventato un video \"cult\" dal contenuto surreale e inimitabile.\nNella primavera 2020 il \"reportage\" \u00e8 stato riproposto in prima serata sul canale \"Mediaset Extra\", mentre nel dicembre 2020 il quotidiano \"La Citt\u00e0\" ha ricordato l'evento con un titolo rilevante: \"Quella cronaca sportiva che ha fatto storia\".\nAllenatori e presidenti.\nAllenatori e presidenti del Giulianova:\nCalciatori.\nTra i calciatori cresciuti nel Giulianova e che in seguito sono approdati nella massima serie, ci sono:\nCome allenatore, Marco Giampaolo, sulle panchine di , Cagliari, , , , Empoli, , Milan e Torino.\nCome allenatore dei portieri, l'ex calciatore Franco Tancredi, con le divise di , Juventus, Real Madrid ed Inghilterra. Nel 2012 rifiuta l'offerta della Russia.\nHall of Fame.\nNel maggio 2020, dopo un sondaggio effettuato sulla pagina societaria, viene stilata la formazione ideale di tutti i tempi del \"Giulianova Calcio\", che risulta essere la seguente:\nTancredi, Cristiano Del Grosso, Giorgini, Curi, Caccavale, Iaconi, Califano, Vernisi, Manari, De Patre, Di Vincenzo. Allenatore: Giovan Battista Fabbri. Come riserve: Grilli, F. Del Grosso, Pagliaccetti, Tortorici, Cappellacci, Pinciarelli, Ruffini, Antenucci, Ciccotelli.\nIl giuliese Franco Tancredi \u00e8 inoltre presente nella hall of Fame ufficiale della Roma.\nCapitani.\nFrancesco Giorgini \u00e8 il \"capitano storico\" del Giulianova, quello che ha indossato la fascia per il pi\u00f9 lungo periodo di tempo, dal 1976 al 1983. Altri condottieri storici, sempre negli anni settanta, sono stati Adelmo Capelli e Roberto Vernisi.\nContributo alle Nazionali.\nFranco Tancredi, portiere cresciuto nel Giulianova, ha disputato da titolare i giochi olimpici di Los Angeles nel 1984, e venne convocato da Enzo Bearzot per il campionato del mondo 1986 in Messico, anche se il ruolo da titolare alla fine fu assegnato a Giovanni Galli. Il suo esordio in Nazionale \u00e8 del 26 settembre 1984, incontro Italia-Svezia 1-0. Jacopo Dezi, Federico Giampaolo e Tiziano De Patre hanno invece preso parte dell'Italia Under 21. Nel luglio 2015 Jacopo Dezi ha inoltre vinto, come capitano, le Universiadi in Corea del Sud. In finale gli azzurri di Massimo Piscedda, superarono i padroni di casa coreani per 3-0.\nGiuseppe Cozzolino \u00e8 stato convocato dalla Italia U-20, nel corso della stagione 2004-2005.\nMirco Antenucci durante il periodo di militanza in maglia giallorossa, \u00e8 stato convocato dalle Nazionali Under-20 (2002) e Under-21 (2003) di Lega Pro, e dalla Nazionale universitaria di calcio dell'Italia (2005).\nTra i calciatori stranieri ricordiamo Andrej G\u0103l\u0103binov, in forza al Giulianova nella stagione 2008-2009 e in seguito attaccante della Nazionale bulgara.\nStatistiche e record.\nPartecipazione ai campionati.\nIl Giulianova ha partecipato in totale a 85 stagioni sportive, prendendo parte a 66 campionati nazionali. La societ\u00e0 ha sospeso le sue attivit\u00e0 nel periodo 1940-1944 per cause belliche. Il massimo risultato raggiunto \u00e8 il secondo posto in Serie C nel torneo 1972-1973, oltre ai play-off di Serie C1 nei campionati 1996-1997 e 1998-1999.\nPartecipazione alle coppe.\nIl Giulianova ha preso parte a 50 competizioni nazionali, a partire dall'esordio in Coppa Italia nel 1939-1940. Il massimo risultato raggiunto sono le semifinali in Coppa Italia Semiprofessionisti nelle stagioni 1972-1973 e 1977-1978, oltre alla finale per lo Scudetto dilettanti 1993-1994. Negli anni trenta i giuliesi hanno partecipato alla Coppa dell'Italia Centrale, torneo interregionale organizzato dalla FIGC ad imitazione della Coppa dell'Europa Centrale. In due occasioni (2016-2017 e 2017-2018), i giallorossi hanno vinto la Coppa Italia regionale di categoria, e nel 2018-2019 sono stati semifinalisti in Coppa Italia Serie D.\nStatistiche di squadra.\n\"Aggiornato al campionato 2020-2021\". \nStatistiche individuali.\nIl \"recordman\" di una sola stagione \u00e8 Silvano Magheri, con 42 reti realizzate in 30 giornate nel campionato 1953-1954, seguono Romano Tozzi Borsoi (31 reti, 2016-2017) e Dante Paolini (24 reti in 21 giornate, 1938-1939). Francesco Giorgini (366), e Silvano Magheri (94) hanno il record di presenze e reti segnate nella storia del sodalizio, inoltre Roberto Ciccotelli (81) ha il primato di marcature conseguite nelle stagioni di calcio professionistico con 62 reti.\nGianni Candussi, con 977 minuti senza subire gol, nella stagione di Serie C 1972-1973, risulta al sesto posto della classifica di imbattibilit\u00e0 della Serie C.\nGianni Califano, con 15 reti, \u00e8 stato capocannoniere del girone A di Serie C1 nella stagione 2005/06 (ex aequo con Massimiliano Guidetti).\nI dati riportati nelle tabelle partono dalla fondazione del club, e includono le sole partite di campionato.\n\"Dati aggiornati alla stagione 2020-2021\".\nTifoseria.\nStoria.\nSotto l'aspetto storico il Giulianova ha potuto contare costantemente su un forte seguito di pubblico, da sempre per tradizione caldo e viscerale. Il tifo giuliese ha la sua roccaforte nello stadio Fadini, con la Curva Ovest e le tribune praticamente addossate al rettangolo di gioco.\nNel 1979 \u00e8 nato il primo gruppo organizzato, il \"Commando Ultr\u00e0 Giulianova\", posto nel settore distinti. Fondato da un gruppo di giovanissimi tifosi giuliesi, col passare del tempo le adesioni di massa al gruppo aumentarono sempre di pi\u00f9, fino ad arrivare a circa un migliaio di persone.\n\u00c8 soprattutto grazie all'azione del C.U.G. se Giulianova, nel corso degli anni, si \u00e8 guadagnata una pi\u00f9 che discreta fama a livello nazionale per la qualit\u00e0 del suo tifo.\nNel 1989 al C.U.G. si affiancano le \"Brigate Giallorosse\", mentre negli anni novanta ci sar\u00e0 un fiorire di numerosi gruppi come \"Reparto Neuro\", \"Li Lip\"' e \"Torcida\", che si riuniranno nel 1998 dietro lo striscione \"Ultras Giulianova\" nella Curva Ovest, costruita nel 1994.\nNegli anni 2000 ci sar\u00e0 una nuova scissione con un forte ridimensionamento, e a guidare la Ovest saranno i gruppi \"Collettivo Blasco\" e \"Pirates\".\nDal 2017 i gruppi presenti in curva sono: \"Vecchio Stile\" e \"Ultras 1924\", quest'ultimo autosospesosi dal novembre 2019 all'ottobre 2021 a seguito delle numerose diffide ricevute a loro carico.\nGemellaggi e rivalit\u00e0.\nLa tifoseria giuliese non ha nessun gemellaggio, mentre buoni rapporti ci sono con i tifosi del Bologna (gruppo ControTendenza Bologna), della , del , della SPAL, della Pro Vercelli e della Santegidiese.\nUna forte amicizia legava i giallorossi alla tifoseria dell'Aquila, poi conclusasi per incomprensioni sorte, tuttavia con quest'ultima si \u00e8 mantenuto un rapporto di reciproco rispetto, e vecchie amicizie con e Trani.\nLa rivalit\u00e0 pi\u00f9 accesa per i tifosi giallorossi \u00e8 da sempre quella con i \"cugini\" del Teramo, tanto che il derby tra le due squadre \u00e8 chiamato \"Derby d'Abruzzo\",con un antagonismo documentato gi\u00e0 negli anni trenta e costellato da incidenti spesso violenti dal suo primo incontro, il 26 dicembre 1929. Alla fine degli anni sessanta le due societ\u00e0 si accordarono per disputare il primo \"Derby dell'amicizia\", giocato nel settembre 1969 e organizzato per attenuare gli animi delle due tifoserie. Un progetto che servir\u00e0 a poco visto i numerosi incidenti avvenuti nel susseguente derby di campionato del Fadini, il 26 marzo 1970.\nAltre rivalit\u00e0, alcune storiche, sono con l', l', l'Avezzano, il , la Fermana, il Lanciano e la , mentre quelle con il Frosinone, la Pistoiese, il Sora e la Viterbese risalgono agli anni novanta.\nAltri screzi negli anni novanta si sono verificati con le tifoserie di Casertana, e ."}
{"id": "39079", "revid": "339392", "url": "https://it.wikipedia.org/wiki?curid=39079", "title": "S.S. Lanciano", "text": ""}
{"id": "39080", "revid": "486946", "url": "https://it.wikipedia.org/wiki?curid=39080", "title": "Associazione Sportiva Dilettante Aquila", "text": ""}
{"id": "39081", "revid": "633", "url": "https://it.wikipedia.org/wiki?curid=39081", "title": "A.S. Morro d'Oro", "text": ""}
{"id": "39082", "revid": "486946", "url": "https://it.wikipedia.org/wiki?curid=39082", "title": "Pol. Rosetana Calcio", "text": ""}
{"id": "39084", "revid": "633", "url": "https://it.wikipedia.org/wiki?curid=39084", "title": "A.S. Melfi", "text": ""}
{"id": "39085", "revid": "1652635", "url": "https://it.wikipedia.org/wiki?curid=39085", "title": "Carlo Rovelli", "text": "Ha lavorato in Italia e negli Stati Uniti e attualmente lavora in Francia all'Universit\u00e0 di Aix-Marseille. La sua principale attivit\u00e0 scientifica \u00e8 nell'ambito della teoria della gravit\u00e0 quantistica a loop (\"Loop Quantum Gravity\"), di cui \u00e8 uno dei fondatori. Si \u00e8 occupato anche di storia e filosofia della scienza, della nascita del pensiero scientifico e in particolare della posizione di Anassimandro nello sviluppo della riflessione scientifica dell'umanit\u00e0.\nRovelli ha scritto diversi libri di divulgazione scientifica, tra cui \"Sette brevi lezioni di fisica\", \"Best Seller\" internazionale tradotto in 41 lingue che ha venduto oltre un milione di copie. Nel 2019 \u00e8 stato inserito nella lista dei 100 migliori pensatori del mondo (\u00abGlobal Thinkers\u00bb) dalla rivista Foreign Policy, grazie al suo saggio \"L'ordine del tempo\".\nBiografia.\nHa frequentato il Liceo classico Scipione Maffei di Verona, si \u00e8 laureato in fisica a Bologna e ha conseguito il dottorato di ricerca a Padova. Negli anni settanta ha partecipato ai movimenti politici studenteschi nell'universit\u00e0 italiana. Ha partecipato a radio libere come Radio Alice a Bologna e Radio Anguana a Verona, della quale fu tra i fondatori. In relazione a questa attivit\u00e0 politica \u00e8 stato denunciato e poi assolto per reati d'opinione legati al libro \"Fatti nostri. Bologna marzo 1977\", che ha curato insieme a Enrico Palandri, Maurizio Torrealta e Claudio Piersanti. \u00c8 stato arrestato e detenuto brevemente nel 1977 per renitenza al servizio militare, allora obbligatorio in Italia. In \"Giorgio Bertani editore ribelle\" un suo contributo racconta la partecipazione al movimento del 1977; il libro contiene anche un docufilm con interviste a Rovelli, Giorgio Bertani, Antonio Moresco, Walter Peruzzi e altri attivisti e intellettuali. Rovelli ha dato alle sue esperienze con l'LSD il merito di aver acceso il suo interesse per la fisica teorica.\nHa avuto posizioni di postdoc nella Sapienza - Universit\u00e0 di Roma, alla SISSA di Trieste e all'Universit\u00e0 di Yale negli Stati Uniti. \u00c8 stato ricercatore presso l'Universit\u00e0 di Trento e professore all'Universit\u00e0 di Pittsburgh dal 1990 al 2000 Dal 2000 \u00e8 ordinario di fisica teorica all'Universit\u00e0 di Aix-Marseille, dove dirige il gruppo di ricerca in gravit\u00e0 quantistica del \"Centre de Physique Th\u00e9orique\".. \u00c8 stato a lungo Affiliated Professor nel Dipartimento di Storia e Filosofia della Scienza dell'Universit\u00e0 di Pittsburgh.\nCollabora regolarmente con il \"Corriere della Sera\", in particolare con il supplemento \"La Lettura\". I suoi articoli sono apparsi sul supplemento culturale de \"Il Sole 24 Ore\", e saltuariamente su \"la Repubblica\", sul \"Guardian\" e sul \"Financial Times\".\nPrincipali contributi.\nGravit\u00e0 quantistica.\nRovelli \u00e8 noto soprattutto per i suoi contributi al problema della gravit\u00e0 quantistica, il problema, tuttora aperto, di conciliare la relativit\u00e0 generale di Einstein e la meccanica quantistica. In collaborazione con Lee Smolin e Abhay Ashtekar, ha dato origine alla teoria della gravit\u00e0 quantistica a loop (loop quantum gravity), oggi una delle principali linee di ricerca teoriche per descrivere le propriet\u00e0 quantistiche dello spazio e del tempo.\nNel 1995, Rovelli e Smolin hanno trovato una base esplicita di stati dello spaziotempo quantistico, descritti dalle reti di spin (\"spin networks\") introdotte da Roger Penrose. Usando questa base, hanno mostrato che la teoria predice che area e volume dello spazio sono quantizzati. Il risultato implica l'esistenza di una struttura discreta dello spazio a piccolissima scala, che \u00e8 la principale predizione della gravit\u00e0 quantistica a loop.\nNel 1997 Rovelli e Michael Reisenberger hanno introdotto la formulazione della teoria in termini di un integrale funzionale (spinfoam). Nel 2008, con Jonathan Engle e Roberto Pereira, ha introdotto l'ampiezza di vertice che \u00e8 alla base della corrente formulazione della dinamica covariante in loop quantum gravity. La teoria \u00e8 stata applicata in cosmologia quantistica, dove ha portato all'ipotesi del Big Bounce, e nello studio delle propriet\u00e0 termodinamiche dei buchi neri.\nIl problema della gravit\u00e0 quantistica \u00e8 aperto ed esistono diverse direzioni di ricerca, nessuna per ora confermata dall'esperienza. La teoria dei loop \u00e8 oggi tra gli approcci pi\u00f9 studiati al problema, dopo la teoria delle stringhe. I gruppi che lavorano su questo approccio sono una cinquantina nel mondo e comprendono alcune centinaia di scienziati. Conferenze sulla teoria (chiamate LOOPS) si svolgono con regolarit\u00e0 ogni due anni.\nUna presentazione della teoria per il grande pubblico si trova in \"La realt\u00e0 non \u00e8 come ci appare\" (2014).\nAltri lavori.\nMeccanica quantistica relazionale.\nNel 1994 ha introdotto la meccanica quantistica relazionale (\"relational quantum mechanics\"), una interpretazione della meccanica quantistica basata sull'idea che gli stati quantistici sono sempre relativi a un osservatore. Questa interpretazione della meccanica quantistica \u00e8 stata discussa da filosofi come Bas van Fraassen, Michel Bitboll e Mauro Dorato.\nRovelli ha esposto nel saggio divulgativo \"Helgoland\" (2020) le principali idee della meccanica quantistica relazionale.\nMeccanica senza tempo.\nRovelli ha sviluppato negli anni una formulazione della meccanica che non richiede la caratterizzazione di una variabile speciale come variabile tempo. La dinamica \u00e8 espressa dalle correlazioni fra le variabili fisiche anzich\u00e9 dalla evoluzione di queste rispetto al tempo. Questa formulazione senza tempo della dinamica dovrebbe essere necessaria per descrivere i fenomeni quanto-gravitazionali, dove il tempo subisce fluttuazioni quantistiche. \u00c8 oggi usata per esempio nell'ambito di diversi tentativi di studiare la cosmologia primordiale, come nella teoria del Big Bounce.\nInsieme ad Alain Connes, ha formulato un modello covariante di campi quantistici, basato sulla \"ipotesi del tempo termico\". Secondo questa ipotesi il tempo assente nella teoria fondamentale emergerebbe solo in ambito statistico e termodinamico e la sensazione dello scorrere del tempo sarebbe, in un certo senso, un'illusione derivata dall'incompletezza della conoscenza.\nStoria e filosofia della scienza.\nNel libro \"Cos'\u00e8 la Scienza. La rivoluzione di Anassimandro\", Rovelli riesamina il ruolo storico di Anassimandro, filosofo greco del VI secolo a.C., mettendone in luce l'importanza come iniziatore di una rivoluzione teorica che dar\u00e0 forma a quel pensiero che evolver\u00e0 nella scienza moderna, e presenta una visione articolata e originale sulla natura della scienza. Per Rovelli, il pensiero scientifico ridisegna in continuazione il mondo, non essendo basato su certezze acquisite, ma sulla radicale consapevolezza dei limiti e della incertezza del sapere. Questa consapevolezza permette al pensiero scientifico di rimettere costantemente in dubbio se stesso e quindi di rappresentare, in ogni momento, la forma pi\u00f9 affidabile di sapere.\nNei suoi scritti di filosofia della scienza, Rovelli ha ripetutamente difeso e articolato un punto di vista ateo. Secondo Rovelli, la conoscenza scientifica \u00e8 affidabile non perch\u00e9 \u00e8 in grado di condurre l'uomo a certezze assolute, o di rispondere a tutte le domande, ma, al contrario, perch\u00e9 \u00e8 consapevole del fatto che non si conosce la risposta a molte questioni e la conoscenza umana \u00e8 sempre parzialmente incerta. L'affidabilit\u00e0 della scienza \u00e8 basata sulla messa in dubbio costante del sapere, che permette di liberarsi di errori e pregiudizi. Le credenze religiose, al contrario, resistono solo grazie a un arbitrario divieto a revocarle in dubbio (\"fede\"), anche quando diventano palesemente incoerenti.\nOpere.\nCarlo Rovelli \u00e8 autore di oltre 200 articoli scientifici pubblicati sulle maggiori riviste internazionali. Ha pubblicato due monografie sulla gravit\u00e0 quantistica a loop e diversi testi di divulgazione scientifica."}
{"id": "39089", "revid": "124042680", "url": "https://it.wikipedia.org/wiki?curid=39089", "title": "Corniglia", "text": "Corniglia (IPA: , \"Curnigia\" nel dialetto locale - \"Corniggia\" in ligure), antico borgo della Riviera ligure di Levante e frazione del comune di Vernazza, in provincia della Spezia, \u00e8 una delle localit\u00e0 che costituiscono le Cinque Terre.\nGeografia fisica.\nCorniglia si trova in posizione centrale rispetto agli altri centri delle Cinque Terre, situata ad est della sede comunale, Vernazza (a cui la unisce una suggestiva passeggiata posta a mezza costa fra la vetta e il mare) e di Monterosso, e ad ovest di Manarola e Riomaggiore. Si differenzia dagli altri paesi delle Cinque Terre in quanto \u00e8 l'unico borgo che non si affaccia direttamente sul mare, ma si trova sulla cima di un promontorio alto circa novanta metri, circondato da vigneti posti su caratteristici terrazzamenti a \"fasce\", tranne il lato che guarda verso il mare. \nPer raggiungere Corniglia dalla sua stazione ferroviaria occorre salire una lunga scalinata detta \"Lardarina\", costituita da 33 rampe con 382 gradini, oppure percorrere la tortuosa Via alla Stazione.\nDa Vernazza si raggiunge seguendo il percorso che sale tra coltivazioni e macchia mediterranea fino a \"Prevo\" (m 208) e, oltrepassata la frana di \"Guvano\" e il \"rio della Groppa\" si scende a Corniglia.\nStoria.\nLe origini del borgo risalgono all'epoca romana; il nome stesso del paese deriva probabilmente da \"Gens Cornelia\", famiglia proprietaria del territorio. \u00c8 interessante ricordare che durante gli scavi di Pompei, furono ritrovate anfore vinarie sulle quali compariva il nome di \"Cornelia\".\nDurante il medioevo, analogamente ai borghi vicini, fu dominio dei conti di Lavagna, dei signori di Carpena, dei vescovi di Luni. \n&lt;br&gt;Nel 1254 il papa Innocenzo IV indusse Guglielmo, vescovo di Luni, a cederne il possesso a Nicol\u00f2 Fieschi, che lo mantenne fino al 1276, quando, sconfitto da Oberto Doria, dovette trasferirne il dominio alla Repubblica di Genova.\nTraccia nelle costruzioni d'epoca medievale possono essere viste in Via Fieschi, dove alcune case sorgono su parte di un edificio medievale, e nei pressi della piazza \"Largo Taragio\" da cui, salendo, si accede alla \"Torre\", antico presidio difensivo costruito nel XVI secolo con permesso della famiglia Fieschi, per difendersi dalle incursioni saracene.\nMonumenti e luoghi d'interesse.\nL'intero paese si sviluppa lungo la direttrice di \"via Fieschi\", via principale che dalla parrocchiale di San Pietro conduce al belvedere della terrazza di Santa Maria.\nDirettamente sotto il piazzale della chiesa parrocchiale si possono individuare, sulla facciata di una casa, alcuni resti di architetture medievali, comprese alcune piccole sculture. \u00c8 verosimile che in questo luogo sorgesse l\"hospitale\" del paese.\nProseguendo lungo la via si incontra la strada carrozzabile, che forma la piazzetta \"Ciapara\" (in dialetto locale \"ciap\u00e0\"), oltrepassando la quale si entra nel \"carugio\" di Corniglia. Questa stretta via conduce fino alla piazza principale del paese, \"Largo Taragio\" (in dialetto locale \"er Taragiu\") al centro della quale \u00e8 il \"Monumento ai Caduti\", e dominata dall'oratorio di Santa Caterina. \n&lt;br&gt;Alle spalle della chiesetta, percorrendo una lunga e ripida scalinata, si arriva ad una piazzetta denominata \"fosso\", dalla quale si vede \"la Torre\", unico elemento, parzialmente in rovina, rimasto delle fortificazioni genovesi risalenti al 1556 circa. Saliti in cima a ci\u00f2 che resta di questo torrione, si gode di una bella vista sul mare e sulla costa verso Manarola.\nUn'altra vista sull'intera costa delle Cinque Terre si gode dalla \"terrazza di Santa Maria\" (90 metri s.l.m., circa), raggiungibile da Largo Taragio proseguendo lungo via Fieschi. Nell'angolo della terrazza panoramica che d\u00e0 verso Vernazza sorgeva un tempo una chiesetta, rovinata in mare a met\u00e0 dell'Ottocento. Sullo stesso versante si scorge la piccola baia che costituisce la \"Marina di Corniglia\". Sempre da questo lato, sui monti, si pu\u00f2 vedere il Santuario di Nostra Signora delle Grazie di San Bernardino.\nDa Largo Taragio, in fronte al Monumento ai caduti, parte anche una scalinata (via alla Marina) che scende verso la \"marina di Corniglia\". La piccola insenatura \u00e8 caratterizzata dal porticciolo per pochi posti-barca usato dagli abitanti del paese, racchiuso a sinistra da un piccolo molo che si protende verso il lungo mare e alla destra dal ripido promontorio detto \"delle tre croci\" per le croci poste a ricordo della Passione di Cristo. \n&lt;br&gt;Sul versante opposto del promontorio, seguendo la linea di costa verso Vernazza, si arriva alla spiaggia di \"G\u00f9vano\": posta sotto ci\u00f2 che resta del muraglione dell'antica ferrovia (che \u00e8 stata deviata e oggi corre a monte, in galleria), la spiaggia \u00e8 raggiungibile via mare o attraverso la vecchia galleria delle FS ormai in disuso. Questo tratto di costa \u00e8 forse uno dei pi\u00f9 belli dell'intero litorale delle Cinque Terre, spesso meta durante l'estate di numerose imbarcazioni e di un turismo naturista.\nArchitetture religiose.\nFra i monumenti di rilievo del borgo di Corniglia \u00e8 la chiesa parrocchiale di San Pietro, bell'esempio di architettura gotico-ligure del XIV secolo, edificata sui resti di una cappella dell'XI secolo e che, dopo rimaneggiamenti successivi, presenta al suo interno delle sovrapposizioni barocche. Dietro all'altare maggiore si possono ammirare due coloratissime vetrate, opera dell'artista Trento Longaretti che a Corniglia soggiorn\u00f2 ed ebbe studio.\nUn edificio dotato di archi gotici in pietra nera, situato sotto il sagrato, viene ritenuto parte dell'antica stazione di posta appartenuta alla famosa famiglia ligure dei Fieschi.\nDa ricordare anche l'Oratorio dei Disciplinanti di Santa Caterina, edificato nel XVIII secolo.\nArchitetture civili.\nIl caso Villaggio Europa.\nSul sentiero delle Cinque Terre, che collega Corniglia a Manarola, sorge un villaggio turistico in disuso e fatiscente, noto come \"Villaggio Europa\".\nCostituita da quaranta \"bungalow\" di circa dodici metri quadrati ciascuno, la struttura venne edificata tra il 1963 e il 1964 nell'area della vecchia massicciata ferroviaria, concessa in affitto dalle Ferrovie dello Stato, a centocinquanta metri dalla Stazione di Corniglia e a cento metri dal confine del comune di Vernazza.\nIn quel periodo, grazie alla formazione del cosiddetto \"Spiaggione di Corniglia\", in seguito allo scaricamento di materiali provenienti dalla costruzione della nuova linea ferroviaria, il villaggio si trovava proprio sopra la spiaggia, in una posizione favorevole.\nI problemi arrivarono nei primi anni ottanta: la spiaggia sottostante, divorata dal mare, non esisteva pi\u00f9; il villaggio perse popolarit\u00e0 e, in seguito, venne chiuso perch\u00e9 considerato non a norma; part\u00ec quindi un'operazione di condono che non giunse mai a termine.\nPrima il Tar e poi nel 2009 il Consiglio di Stato respinsero la proposta di costruzione di un nuovo Villaggio Europa sui resti del primo, in virt\u00f9 di un ricorso rispetto all'incompatibilit\u00e0 ambientale del progetto e alle denunce di speculazioni arrivate dalle associazioni del territorio, seguite da inchieste su alcune testate locali.\nCultura.\nManifestazioni.\nLa chiesa di San Pietro \u00e8 sede ogni estate del \"Festival organistico delle 5 Terre\".\nDal 9 al 12 agosto 2007 si \u00e8 svolta in tutti i paesi delle Cinque Terre la terza tappa della prima edizione di Aria Festival, una rassegna internazionale di artisti di strada e di spettacolo per luoghi pubblici. Anche Corniglia \u00e8 stata coinvolta nell'evento, ospitando le \"performance\" degli Afro Jungle Jeegs, gruppo di acrobati kenioti, del cabarettista Chris Lynam, della contorsionista Lena Ries e della coppia di giocolieri Beefcake Boys.\nFeste, fiere e sagre.\nSi festeggia il santo patrono, San Pietro, il 29 giugno.\nLe celebrazioni religiose prevedono la classica processione per le vie del paese, dalla chiesa di San Pietro fino alla terrazza di Santa Maria.\nLa specialit\u00e0 gastronomica tipica della festa \u00e8 la torta di riso, preparata con riso, formaggio, uova e cotta al forno. Altrettanto tipica \u00e8 la distribuzione in piazza della \"Torta dei Fieschi\" a tutti i partecipanti alla festa.\nCome in molti altri paesi italiani la sera del venerd\u00ec santo si svolge la tipica processione a seguito della statua del Cristo morto, lungo la via principale del paese.\nOgni anno l'8 settembre si celebra la festa del santuario di Corniglia, San Bernardino: gli abitanti del paese si recano in pellegrinaggio alla piccola chiesetta della frazione, con profonda devozione verso Nostra Signora delle Grazie.\nLetteratura.\nCorniglia - meta turistica al pari delle vicine \"consorelle\" - \u00e8 conosciuta anche per una citazione letteraria di tutto rispetto. \u00c8 menzionata infatti in un passo del \"Decameron\" di Boccaccio, nella novella che narra le disavventure dell'abate di Cluny: fatto prigioniero da Ghino di Tacco e sofferente di mal di stomaco, il prelato veniva curato dal suo stesso carceriere con una medicina che non sarebbe dispiaciuta a molti: \"due fette di pane bene arrostito, servite in una tovagliula bianchissima ed accompagnate da un buon bicchiere di Vernaccia di Corniglia\".\nArte.\nIl pittore Trento Longaretti per lungo tempo ha lavorato nel proprio studio di Corniglia.\nIl borgo \u00e8 anche residenza estiva dell\u2019artista Michelangelo Pistoletto il quale ha coinvolto la popolazione in diverse sue opere.\nAnche Enrico Rava per anni ha ispirato la sua tromba nei Carruggi di Corniglia\nTrasporti e vie di comunicazioni.\nStrade ed autostrade.\nCome tutti gli altri paesi delle Cinque Terre, Corniglia \u00e8 raggiungibile dalla Spezia percorrendo la strada provinciale numero 32, detta \"Litoranea delle Cinque Terre\", poi proseguendo sulla SP 51, bellissima strada panoramica su tutta la costa, e quindi scendendo sulla SP 30 fino al borgo\nLinee ferroviarie.\nCorniglia \u00e8 dotata di una stazione ferroviaria sulla direttrice tirrenica Genova-Roma, nel tratto locale compreso tra Genova e la Spezia. Per i treni a lunga percorrenza, la stazione di riferimento pi\u00f9 vicina \u00e8 quella di La Spezia Centrale."}
{"id": "39090", "revid": "7", "url": "https://it.wikipedia.org/wiki?curid=39090", "title": "Riviera Ligure", "text": ""}
{"id": "39095", "revid": "125128141", "url": "https://it.wikipedia.org/wiki?curid=39095", "title": "Manarola", "text": "Manarola (IPA: , \"Manar\u00f2lla, Mana\u00e8a\" in ligure spezzino, \"Mana\u00f6a\" nella parlata locale), antico borgo della Riviera ligure di Levante, \u00e8 una frazione del comune di Riomaggiore, in provincia della Spezia, e costituisce una delle Cinque Terre.\nGeografia fisica.\nManarola, cos\u00ec come le altre Cinque Terre, \u00e8 stretta tra il Mar Ligure e la ripida catena montuosa che si distacca dall'Appennino presso il Monte Zatta e scende in direzione Sud-Est facendo da spartiacque tra la Val di Vara e la zona costiera. Il borgo sorge nel tratto terminale della valle del torrente Groppo. \nLe abitazioni variopinte, costituite dalle tipiche case torri genovesi, si affacciano una ridosso all'altra sulla via principale, detta \"via Discovolo\", ricavata dalla copertura del corso d'acqua. Il paese poi si inerpica sul costone roccioso che si protende sul mare, determinando un intreccio di stretti carrugi, che corrono paralleli su pi\u00f9 livelli intermedi collegati tra loro da irregolari scalinate in ardesia.\nA nord-ovest di Manarola sono altri tre borghi delle Cinque Terre, Monterosso, Corniglia e Vernazza, mentre a sud-est \u00e8 Riomaggiore. Fra i cinque borghi Manarola \u00e8 quello pi\u00f9 piccolo dopo Corniglia.\nStoria.\nManarola ha avuto origine dalla migrazione di popolazioni che dalla Val di Vara e dall'insediamento romano di Volastra si sono mosse verso il mare per sfruttarne le risorse. \nIl suo nome deriva, forse, dal latino \"Manium arula\", che significa \"piccolo tempio dedicato ai Mani\", ma questa etimologia rimane ancora molto incerta.\nMonumenti e luoghi d'interesse.\nArchitetture religiose.\nA monte dell'abitato si incontra la piazza principale di Manarola, attorno alla quale sorgono l'Oratorio dei Disciplinanti, la torre campanaria e la parrocchiale di San Lorenzo, in stile gotico genovese e che risale al 1338. La facciata della chiesa, in arenaria locale, \u00e8 caratterizzata da un pregevole rosone in marmo di Carrara del 1375.\nArchitetture militari.\nIl castello costituiva il baluardo difensivo del borgo di Manarola contro le incursioni dei predoni saraceni e turchi ed intorno ad esso \u00e8 naturalmente cresciuto il nucleo centrale del paese. \n&lt;br&gt;Nel corso dei secoli l'edificio ha perso la sua importanza difensiva ed \u00e8 divenuto abitazione privata, ma \u00e8 tuttora ben riconoscibile per la sua struttura arrotondata in pietra; la sua porta di accesso \u00e8 in \"via del Baluardo\".\nAltro.\nIn posizione privilegiata per ammirare la struttura del borgo \u00e8 \"Punta Bonfiglio\", sulla quale si snoda un camminamento costruito dai manarolesi aperto nel 1968 e che collega la \"Marina\" con lo scalo di \"Palaedo\". \nSulla sommit\u00e0 di Punta Bonfiglio \u00e8 il piccolo cimitero del paese. Sulla facciata sono scritti i versi finali della poesia \"Liguria\" di Vincenzo Cardarelli:\nMolto suggestivo \u00e8 inoltre l'ultimo tratto di \"via Belvedere\" che costituisce un vero e proprio balcone a picco sul mare terminando in una panoramica piazzetta dedicata ad Eugenio Montale, sulla cui targa sono riportati i primi versi della poesia \"Riviere\":\nManarola si \u00e8 dotata di un piccolo paranco, particolarmente funzionale per calare in acqua ed issare le barche, le quali vengono ordinatamente disposte lungo \"via Birolli\", la strada principale in prossimit\u00e0 della Marina.\nSe la piazza della chiesa venne ricoperta gi\u00e0 nel 1863, sino al 1950 il torrente che attraversa il borgo era completamente scoperto. Al posto della via principale oggi esistente, undici ponticelli in pietra permettevano il transito da una parte all'altra del paese. Dal 1950 al 1970, ad iniziare dalla Marina il torrente fu progressivamente ricoperto in molti tratti, l'ultimo dei quali (dalla curva del torrente alla piazza della chiesa) negli anni 1977-1978.\nCultura.\nManifestazioni.\nDal 1961, nel periodo natalizio, sulla collina che domina il borgo viene allestito un suggestivo presepe luminoso (il pi\u00f9 grande al mondo), i cui personaggi, realizzati artigianalmente da Mario Andreoli, ferroviere in pensione, sono costituiti da migliaia e migliaia di luci montate su apposite sagome che conferiscono alla rappresentazione un fascino unico al mondo. Le statue sono realizzate con materiali di riciclo (vecchie tapparelle, contenitori di plastica, di legno, tondini di ferro), per illuminare la prima croce utilizz\u00f2 la batteria di un'auto per trasmettere la corrente, mentre per i due ladroni crocifissi giunse ad utilizzare 15.000 lampadine.\nOltre al celebre presepe, nel periodo di Pasqua, Mario Andreoli realizza sulla stessa collina una \"Via Crucis\" luminosa. Invece, per la festa di san Lorenzo \u00e8 illuminata una rappresentazione del santo con la famosa graticola.\nFeste, fiere e sagre.\nIl 10 agosto si tiene ogni anno la festa di san Lorenzo, patrono di Manarola. La sera viene svolta una processione per le vie del paese, culminante col trasferimento della portantina con la statua del santo su una barca, che partendo dall'approdo di Palaedo, fa ritorno alla Marina. Da qui riprende la processione che, salendo sino a Serravalle, si conclude alla chiesa di san Lorenzo.\nTrasporti e vie di comunicazione.\nStrade ed autostrade.\nPer raggiungere Manarola si deve uscire al casello di La Spezia-S.Stefano Magra sull'Autostrada A12 o sull'Autostrada A15. Attraversata la citt\u00e0 della Spezia, bisogna immettersi sulla provinciale 32 (gi\u00e0 statale 370) la cosiddetta Litoranea delle Cinque Terre. Dopo circa venti minuti, attraversata la terza galleria, la strada svolta improvvisamente a destra e scende verso l'abitato di Manarola. Si noti tuttavia che nell'ultimo tratto di strada verso il paese, oltre la sbarra, il parcheggio \u00e8 riservato ai soli residenti. Esiste inoltre un parcheggio a pagamento.\n\u00c8 attivo poi un servizio di bus elettrici gestito dal Parco Nazionale delle Cinque Terre i quali fanno la spola dal centro abitato di Manarola alla sbarra di delimitazione del tratto riservato al parcheggio dei residenti.\nBus elettrici garantiscono inoltre il collegamento con Groppo e Volastra.\nFerrovie.\nManarola \u00e8 dotata di una fermata ferroviaria sulla linea Genova-Pisa, servita dalle relazioni regionali Trenitalia svolte nell'ambito del contratto di servizio con la Regione Liguria. Una seconda fermata \u00e8 nella localit\u00e0 di Riomaggiore.\nLinee marittime.\nNella stagione turistica un servizio di battelli di linea collega Manarola con gli altri borghi delle Cinque Terre, ad eccezione di Corniglia che non dispone di approdo. Dalle Cinque Terre partono inoltre battelli per Porto Venere, a sua volta collegata con la Spezia e Lerici.\nSentieri.\nManarola \u00e8 raggiungibile attraverso due sentieri principali, entrambi segnalati dalla sezione spezzina del CAI.\nIl primo \u00e8 il sentiero di crinale numero 1, conosciuto come Alta via delle Cinque Terre. Questa antica mulattiera corre lungo lo spartiacque che separa la costa delle Cinque Terre dalla Val di Vara e costituisce una diramazione secondaria della Alta Via dei Monti Liguri, alla quale si connette presso il Monte Zatta. Per raggiungere il borgo dal sentiero di crinale \u00e8 necessario imboccare uno dei seguenti sentieri trasversali: sentiero 6 presso Monte Marvede, sentiero 6/a presso Monte Capri o sentiero 02 presso Monte Galera.\nIl secondo percorso principale \u00e8 costituito dal sentiero costiero numero 2, parte di un pi\u00f9 ampio itinerario che attraversa l'intera Riviera ligure. Noto come Sentiero azzurro, il percorso attraversa tutte le Cinque Terre da Monterosso a Riomaggiore, assumendo nel tratto tra quest'ultima localit\u00e0 e Manarola la celebre denominazione di Via dell'Amore. Questa infrastruttura, che conferisce notoriet\u00e0 a Manarola quanto il vino tipico Sciachetr\u00e0, \u00e8 stato scavato nella roccia, a picco sul mare, tra il 1926 ed il 1928 come via di servizio durante i lavori di costruzione della ferrovia. Chiusa per lungo tempo negli anni novanta, la passeggiata \u00e8 stata riaperta in anni recenti dopo accurati lavori di restauro e richiusa nuovamente nel 2012 a seguito di una frana. A differenza di quello di crinale, questo sentiero \u00e8 soggetto al pagamento di un biglietto d'ingresso imposto dal Parco Nazionale delle Cinque Terre."}
{"id": "39098", "revid": "125485219", "url": "https://it.wikipedia.org/wiki?curid=39098", "title": "Voyager 1", "text": "La sonda spaziale Voyager 1 \u00e8 una delle prime esploratrici del sistema solare esterno, tuttora in attivit\u00e0 bench\u00e9 abbia raggiunto l'eliopausa. Il lancio \u00e8 avvenuto nell'ambito del Programma Voyager della NASA il 5 settembre 1977 da Cape Canaveral a bordo di un razzo Titan IIIE, pochi giorni dopo la sua sonda gemella Voyager 2, in un'orbita che le avrebbe permesso di raggiungere Giove per prima.\nObiettivo principale della missione era il sorvolo dei due pianeti giganti Giove e Saturno, e in particolare del satellite Titano, per studiarne i campi magnetici, gli anelli e fotografarne i rispettivi satelliti. Dopo il sorvolo di Saturno nel 1980 la missione della sonda \u00e8 stata estesa proseguendo cos\u00ec a raccogliere dati sulle regioni esterne del sistema solare. Nell'agosto del 2012 la Voyager 1 ha oltrepassato l'eliopausa diventando il primo oggetto costruito dall'uomo a uscire nello spazio interstellare.\nAl 5 febbraio 2022, la sonda sta operando e comunicando dati da 44 anni e 5 mesi e si trova alla distanza di oltre 155,4 UA (23 miliardi e 251 milioni di km) dal Sole, facendone l'oggetto artificiale pi\u00f9 lontano dalla Terra. \u00c8 previsto che continuer\u00e0 a operare fino al 2025, quando gli RTG smetteranno di fornire abbastanza energia elettrica.\nLa missione.\nMissione primaria.\nGiove e Saturno.\nLa Voyager 1 inizi\u00f2 a fotografare Giove nel gennaio 1979. La sonda pass\u00f2 vicino a Giove il 5 marzo 1979, e continu\u00f2 a fotografare il pianeta fino ad aprile. Poco tempo dopo fu la volta della sonda sorella Voyager 2.\nLe due Voyager fecero numerose scoperte su Giove e i suoi satelliti. La pi\u00f9 sorprendente fu la scoperta di vulcani di zolfo su Io, che non erano mai stati osservati n\u00e9 dalla Terra n\u00e9 dal Pioneer 10 o dal Pioneer 11.\nLa sonda prosegu\u00ec il suo viaggio verso Saturno. Il punto di massimo avvicinamento fu raggiunto il 12 novembre 1980, quando pass\u00f2 a una distanza di poco pi\u00f9 di dal pianeta. La sonda fotograf\u00f2 le complesse strutture degli anelli di Saturno, e studi\u00f2 l'atmosfera di Saturno e di Titano. La sua orbita, progettata per studiare Titano da vicino, la port\u00f2 fuori dal piano dell'eclittica, impedendole di visitare altri pianeti.\nMissione secondaria.\nDopo aver oltrepassato Saturno e le sue lune, la sonda si \u00e8 progressivamente allontanata dal Sole, dirigendosi verso i confini del Sistema solare.\nTermination Shock.\nNel novembre 2003 \u00e8 stato annunciato che secondo l'analisi dei dati registrati la Voyager 1 avrebbe passato il \"termination shock\" (il confine dove le particelle del vento solare vengono rallentate a velocit\u00e0 subsoniche) nel febbraio 2004.\nAltri scienziati hanno espresso dubbi in proposito (discussi nella rivista \"Nature\" il 6 novembre). Probabilmente serviranno altre analisi, rese difficili anche dal fatto che i rivelatori di vento solare a bordo del Voyager 1 hanno smesso di funzionare nel 1990.\nLe ultime dichiarazioni indicano che la sonda avrebbe attraversato il termination shock nel dicembre 2004.\nAutostrada magnetica.\nDati del dicembre 2012 inviati dalla sonda dimostrano nuove e sensazionali scoperte dei confini del sistema solare. La sonda \u00e8 entrata in un'\"autostrada magnetica\" che collega il sistema solare allo spazio interstellare. Questa \"autostrada\" sembrerebbe essere un mezzo di collegamento fra il campo magnetico del sole e il campo magnetico interstellare. Tutto ci\u00f2 permette alle particelle cariche all'interno dell'eliosfera di uscire fuori e alle particelle cariche dell'esterno di riversarsi dentro.\nPertanto il Voyager 1 sta analizzando particelle cariche provenienti dall'esterno del sistema solare. Gli esperti ritengono per\u00f2 che i dati sul campo magnetico non facciano pensare che sia gi\u00e0 nello spazio interstellare, in quanto la direzione delle linee del campo magnetico dovrebbero mutare, quando invece non lo stanno facendo. La sonda si sarebbe immessa sull'autostrada magnetica il 28 luglio 2012 e da allora questa regione si \u00e8 allontanata e riavvicinata a essa molte volte. La sonda vi \u00e8 infine rientrata il 25 agosto 2012.\nEliopausa.\nMentre la sonda sta viaggiando verso lo spazio interstellare, i suoi strumenti continuano a studiare l'ambiente del sistema solare. Gli scienziati del Jet Propulsion Laboratory della NASA stanno usando gli strumenti a bordo per cercare il punto esatto dell'eliopausa.\nIl 13 dicembre 2010 \u00e8 stato dichiarato che nel giugno 2010, a una distanza di circa 114 UA (circa 17 miliardi di km) dal Sole, la Voyager 1 ha rilevato che la velocit\u00e0 del vento solare \u00e8 diminuita fino a zero, perci\u00f2 la sonda potrebbe aver raggiunto l'eliopausa, tuttavia sono in corso ulteriori analisi per averne la certezza.\nIl 13 settembre 2013 \u00e8 stato dichiarato che il 25 agosto del 2012, a una distanza di circa 121 UA dal Sole, avrebbe superato il confine dell'eliopausa. A indicarlo fu una nuova misurazione della densit\u00e0 del plasma di particelle a bassa energia che circondano la sonda, che mostr\u00f2 un brusco incremento compatibile con le previsioni teoriche. Gli strumenti hanno rivelato una brusca diminuzione dei raggi cosmici solari, la cui intensit\u00e0 \u00e8 scesa verso valori vicini allo zero.\nSpazio interstellare.\nIl 14 giugno 2012 la NASA ha dichiarato che, per effetto del flusso di particelle cosmiche, gli strumenti della sonda hanno registrato segnali nuovi completamente diversi da quelli registrati sinora, per tale ragione si ritiene che la Voyager 1 sia vicina all'ingresso nello spazio interstellare.\nSuccessivamente il 3 agosto 2012 la NASA ha dichiarato che due dei tre segnali chiave (che era stato previsto che sarebbero dovuti cambiare nel momento in cui la sonda fosse entrata nello spazio interstellare) sono cambiati rapidamente come non accadeva da 7 anni.\nIl 12 settembre 2013 la NASA ha confermato che il 25 agosto del 2012 la Voyager 1, a una distanza di circa 121 UA dal Sole, \u00e8 entrata ufficialmente nello spazio interstellare.\nStato attuale.\nLa Voyager 1 \u00e8 ancora funzionante ed \u00e8 l'oggetto costruito dall'uomo pi\u00f9 distante dalla Terra avendo superato la sonda Pioneer 10.\nDopo aver raggiunto lo spazio interstellare nel 2013 e dopo l'attivazione dei propulsori nel 2018 che hanno permesso di estendere la missione, al 5 febbraio 2022 si trova ad una distanza di 155,423 UA (equivalenti a 21,54 ore luce o 23,251 miliardi di km) dal Sole.\nLa sonda si sta allontanando dal sistema solare a una velocit\u00e0 di 16,9995 km/s, pari ad oltre 3,5 UA all'anno.\nFuturo.\nLa Voyager 1 \u00e8 alimentata da una batteria RTG che le permetter\u00e0 di funzionare, seppure in modo limitato, fino al 2025 quando avr\u00e0 raggiunto oltre 25 miliardi di chilometri di distanza dalla Terra.\nIn base alle previsioni, la Voyager 1 potrebbe raggiungere e analizzare l'ipotetico muro d'idrogeno (situato tra l'eliopausa e il bow shock), per\u00f2 sar\u00e0 impossibile che la sonda sia ancora funzionante quando raggiunger\u00e0 il bow shock situato a circa 230 UA dal Sole; nell'ipotesi che viaggi all'attuale velocit\u00e0, si pu\u00f2 stimare il raggiungimento di tale zona nel 2042, ma in realt\u00e0 occorrer\u00e0 pi\u00f9 tempo a causa del progressivo leggero rallentamento della sonda.\nFra 30\u00a0000 anni circa, la Voyager 1 uscir\u00e0 completamente dalla Nube di Oort ed entrer\u00e0 nel campo di attrazione gravitazionale di un'altra stella.\nLa sonda si sta dirigendo in direzione della costellazione dell'Ofiuco e tra circa anni passer\u00e0 a una distanza di circa 1,7 anni luce dalla stella Gliese 445 situata nella costellazione della Giraffa.\nComponenti della sonda.\nVoyager 1 \u00e8 stato costruito dal Jet Propulsion Laboratory. Ha 16 propulsori a idrazina, stabilizzatori a tre assi giroscopici e strumenti di riferimento per mantenere la radio della sonda puntata verso la Terra. L\u2019insieme di questi strumenti fa parte del \u201cAttitude and Articulation Control Subsystem (AACS)\u201d, insieme a unit\u00e0 ridondanti di molti strumenti e 8 propulsori di backup.\nSistema di comunicazione.\nIl sistema di comunicazione radio di Voyager 1 \u00e8 stato progettato per essere usato oltre il limite del sistema solare. Il sistema di comunicazione include un'antenna parabolica di di diametro per mandare e ricevere onde radio attraverso le tre \u201cDeep space network\u201d sulla Terra. Quando Voyager 1 non ha la possibilit\u00e0 di comunicare direttamente con la Terra, il suo nastro digitale pu\u00f2 registrare circa di dati, per trasmetterli in un secondo momento. Attualmente, i segnali che partono dalla sonda impiegano 21 ore per raggiungere la Terra.\nPotenza.\nVoyager 1 ha tre generatori termoelettrici a radioisotopi (RTGs). Ogni MHW-RTG contiene 24 sfere di ossido di plutonio-238. Gli RTGs generavano, al momento del lancio, circa 470\u00a0W di potenza elettrica. La rimanente potenza \u00e8 dissipata come calore residuo. Nonostante il decadimento del plutonio, gli RTGs della navicella continueranno a renderla operativa fino al 2025.\nComputer.\nIl \u201ccomputer command Subsystem\u201d (CCS) controlla le macchine fotografiche. Il CCS contiene inoltre programmi per la decodifica dei comandi, correzione delle routine e rilevamento degli errori, routine di puntamento dell\u2019antenna. Questo computer \u00e8 una versione migliorata di quello che fu usato nel Viking Orbiters.\u201cThe attidude and articulation control Subsystem\u201d (AACS) controlla l\u2019orientamento della navicella. Mantiene l\u2019antenna puntata verso la terra, controlla i cambiamenti di assetto e punta le piattaforme di scan.\nVoyager Golden Record.\nIl Voyager Golden Record \u00e8 un disco registrato placcato in oro contenente immagini e suoni della Terra, che la sonda, cos\u00ec come il Voyager 2, porta con s\u00e9. I contenuti della registrazione furono selezionati da un comitato presieduto da Carl Sagan. Le istruzioni per accedere alle registrazioni sono incise sulla custodia del disco, nel caso \"qualcuno lo trovasse\".\nFoto dai confini del sistema solare.\nNel 1990, la sonda ha scattato diverse fotografie ai pianeti del sistema solare quando si trovava ad oltre 6 miliardi di chilometri dalla Terra. La pi\u00f9 celebre \u00e8 la \"Pale Blue Dot\" (\"puntino blu pallido\") che mostra la Terra della dimensione di meno di un pixel. Un collage delle altre foto forma un'altra nota foto, \"ritratto di famiglia\"."}
{"id": "39105", "revid": "125485278", "url": "https://it.wikipedia.org/wiki?curid=39105", "title": "Voyager 2", "text": "La sonda spaziale Voyager 2 \u00e8 una delle prime sonde esploratrici del sistema solare esterno, ed \u00e8 ancora in attivit\u00e0. Fu lanciata il 20 agosto 1977 dalla NASA da Cape Canaveral, a bordo di un razzo Titan III, poco prima della sua sonda sorella, la Voyager 1, in un'orbita che l'avrebbe portata pi\u00f9 tardi a visitare i pianeti. Le due sonde appartengono allo stesso programma Voyager e sono identiche.\nL'orbita in cui fu immessa la sonda la port\u00f2 a sfiorare i due pianeti giganti, Giove e Saturno. Durante il viaggio, i tecnici si resero conto che potevano sfruttare un allineamento planetario piuttosto raro per far proseguire la sonda verso Urano e Nettuno. Dalla Voyager 2 provengono la maggior parte delle informazioni che abbiamo su questi due pianeti.\nIl 5 novembre 2018 la sonda Voyager 2 ha oltrepassato l'eliopausa diventando il secondo oggetto costruito dall'uomo a uscire nello spazio interstellare, preceduto dalla Voyager 1.\nLa missione.\nMissione primaria.\nLa Voyager 2 ha visitato quattro pianeti:\nPassando accanto ai primi due, la Voyager 2 integr\u00f2 le immagini e gli studi fatti dalla Voyager 1. I passaggi vicino a Urano e Nettuno furono invece i primi (e a tutt'oggi gli unici) incontri ravvicinati con questi due pianeti. Da allora la sonda si sta allontanando dal Sole, a velocit\u00e0 inferiore rispetto alla Voyager 1.\nMissione secondaria.\nDopo aver superato Nettuno, la sonda si \u00e8 progressivamente allontanata dal Sole, dirigendosi verso i confini del sistema solare.\nTermination shock.\nL'11 dicembre 2007 \u00e8 stato comunicato che la sonda ha attraversato il \"termination shock\", una zona di spazio dopo la quale il campo magnetico del Sole non ha pi\u00f9 influenza; anche la Voyager 1 ha attraversato la stessa zona circa 3 anni prima, per\u00f2 non si avevano a disposizione dati certi a causa del rilevatore di vento solare non funzionante. La Voyager 2 \u00e8 stata quindi la prima sonda ad avere rilevato e misurato il \"termination shock\".\nLe ultime informazioni indicano che la Voyager 2 avrebbe attraversato il \"termination shock\" nel settembre 2007.\nStato attuale.\nLa Voyager 2 \u00e8 ancora funzionante ed \u00e8 il terzo oggetto costruito dall'uomo pi\u00f9 distante dalla Terra, dopo la sonda Voyager 1 e Pioneer 10; la Voyager 2 non sorpasser\u00e0 mai la prima, mentre dovrebbe sorpassare la seconda nel 2023, anno stimato non considerando il diverso progressivo leggero rallentamento delle due sonde.\nIl 13 agosto 2012 la Voyager 2 ha superato il record di longevit\u00e0 detenuto fino ad allora dalla sonda Pioneer 6 con 34 anni e 340 giorni di servizio.\nIl 5 novembre 2018 lo strumento ha rilevato un brusco calo della velocit\u00e0 del vento solare e da quella data non ha pi\u00f9 rilevato alcun flusso nell'ambiente circostante.\nLa conferma dell'uscita dall'eliosfera, compiuta il 5 novembre 2018, \u00e8 stata fornita dallo strumento \"Plasma Science Experiment\", che utilizza la corrente elettrica del plasma solare per rilevare la velocit\u00e0, la densit\u00e0, la temperatura, la pressione e il flusso del vento solare.\nAl 5 febbraio 2022 la Voyager 2 si trova nello spazio interstellare alla distanza di 129,341 UA, (equivalenti a 17,93 ore luce o 19,349 miliardi di km) dal Sole.\nLa sonda si sta allontanando dal Sole alla velocit\u00e0 di 15,374 km/s, pari a 3,241 UA all'anno; la sua velocit\u00e0 \u00e8 in leggerissimo rallentamento.\nIl 29 ottobre 2020, presso la stazione Deep Space Station 43 (Dss43) di Canberra in Australia, a seguito di manutenzioni effettuate sull'antenna da 70 metri di diametro, gli operatori della Voyager 2 hanno inviato una serie di comandi alla sonda, per testare i nuovi componenti aggiornati dell'antenna; la sonda ha correttamente risposto con un segnale di ritorno, a conferma di aver ricevuto il messaggio della Dss43.\nFuturo.\nLa Voyager 2 \u00e8 alimentata da una batteria RTG che le permetter\u00e0 di funzionare, seppure in modo limitato, fino al 2025.\nSecondo le previsioni, dopo aver raggiunto ed analizzato l'eliopausa pochi anni dopo la Voyager 1, che l'ha raggiunta nell'agosto 2012, dovrebbe in seguito raggiungere e analizzare anche lo spazio interstellare e l'ipotetico muro d'idrogeno (situato tra l'eliopausa e il bow shock), per\u00f2 sar\u00e0 impossibile che la sonda sia ancora funzionante quando raggiunger\u00e0 il bow shock situato a circa 230 UA dal Sole; nell'ipotesi che viaggi all'attuale velocit\u00e0, si pu\u00f2 stimare il raggiungimento di tale zona nel 2052, ma in realt\u00e0 occorrer\u00e0 pi\u00f9 tempo a causa del progressivo leggero rallentamento della sonda.\nTra circa anni passer\u00e0 a circa 1,7\u00a0anni luce dalla stella Ross 248, distante dal Sole 10,32 anni luce, situata nella costellazione di Andromeda (a quell'epoca Ross 248 sar\u00e0 la stella pi\u00f9 vicina al Sole, a circa 3 anni luce).; inoltre, tra circa anni passer\u00e0 a circa 4,3\u00a0anni luce dalla stella Sirio, distante dal Sole 8,6 anni luce.\nVoyager Golden Record.\nIl \"Voyager Golden Record\" \u00e8 un disco registrato placcato in oro contenente immagini e suoni provenienti dalla Terra, che la sonda, cos\u00ec come il Voyager 1, porta con s\u00e9. I contenuti della registrazione furono selezionati da un comitato presieduto da Carl Sagan. Le istruzioni per accedere alle registrazioni e alle foto sono incise sulla custodia del disco, nel caso che qualche forma di vita intelligente lo trovasse."}
{"id": "39107", "revid": "1305772", "url": "https://it.wikipedia.org/wiki?curid=39107", "title": "Gullfoss", "text": "Gullfoss (dall'islandese: \"gull\" \"dorato\" e \"foss\" \"cascata\") \u00e8 una delle pi\u00f9 note cascate dell'Islanda sud-occidentale, lungo il percorso del fiume Hv\u00edt\u00e1 nel Haukadalur.\nLa portata media \u00e8 di circa 140 m\u00b3/s in estate e 80 m\u00b3/s in inverno. Le acque tumultuose del fiume Hv\u00edt\u00e1 compiono due salti di 11m e 21m di altezza, con orientazione relativa di circa 45\u00b0, e proseguono in una stretta e profonda gola che si apre nell'altopiano.\nGullfoss, soprannominata spesso \"la regina di tutte le cascate islandesi\" per la teatralit\u00e0, la bellezza e i giochi di luce del suo doppio salto, \u00e8 situata relativamente vicino alla capitale Reykjav\u00edk (120\u00a0km circa) e fa parte assieme al \u00deingvellir e i vicini geyser (Geysir e Strokkur) del cosiddetto Cerchio d'Oro, l'insieme di attrazioni naturalistiche pi\u00f9 note e visitate d'Islanda. Grazie ad una rete di sentieri la cascata \u00e8 raggiungibile con la massima sicurezza nella parte superiore e in quella frontale.\nAll'inizio del XX secolo una societ\u00e0 inglese era intenzionata all'acquisto della cascata per costruirvi una diga per alimentare una centrale idroelettrica.\nUna contadina del posto (Sigr\u00ed\u00f0ur T\u00f3masd\u00f3ttir) della fattoria Brattholt, alla quale apparteneva la cascata, si oppose con successo a tale operazione industriale\n(a tale causa lavor\u00f2 l'allora giovane avvocato e poi primo presidente della repubblica Sveinn Bj\u00f6rnsson). Infatti ella minacci\u00f2 di buttarsi nella cascata nel caso il governo islandese approvasse il progetto della diga. In realt\u00e0 la causa fu vinta dalla societ\u00e0 inglese, ma la diga non venne mai costruita per rinuncia da parte della societ\u00e0 stessa. Nelle vicinanze della cascata \u00e8 stato costruito un monumento per ricordo della coraggiosa contadina."}
{"id": "39108", "revid": "327773", "url": "https://it.wikipedia.org/wiki?curid=39108", "title": "Seljalandsfoss", "text": "Seljalandsfoss, la \"Cascata liquida\", \u00e8 tra le pi\u00f9 note cascate dell'Islanda.\n\u00c8 rappresentata in molti calendari dedicati all'Islanda e copertine di libri sul Paese a causa del suo aspetto inconfondibile e della sua bellezza selvaggia, in special modo quando coronata da un arcobaleno.\nIl fiume Seljalands\u00e1, il Fiume Liquido, cade per circa 60 m da ci\u00f2 che in altri tempi era una scogliera sull'oceano (ora distante parecchi chilometri) e che oggi \u00e8 il confine tra le Highlands e le Lowlands. Ai lati si inerpica un sentiero impervio che permette di arrivare dietro la cascata stessa ed ammirare il potente getto.\nSeljalandsfoss \u00e8 situata nella parte meridionale dell'isola, non molto distante da Sk\u00f3gar (e la cascata Sk\u00f3gafoss), e a poche centinaia di metri dalla Hringvegur, la grande strada ad anello che contorna tutta l'Islanda, visibile da lontano per chi viene da ovest."}
{"id": "39110", "revid": "547034", "url": "https://it.wikipedia.org/wiki?curid=39110", "title": "Go\u00f0afoss", "text": "Go\u00f0afoss (dall'islandese: \"cascata degli d\u00e8i\") \u00e8 una delle cascate pi\u00f9 note e spettacolari d'Islanda, situata nel nord dell'isola, all'inizio della strada Sprengisandur. Le acque del fiume Skj\u00e1lfandaflj\u00f3t cadono per circa 12 metri su una larghezza di ca.30 m.\nEtimologia.\nIl nome di questa cascata deriva da una leggenda secondo la quale, nell'anno 999 o 1000, il L\u00f6gs\u00f6guma\u00f0ur \u00deorgeir Lj\u00f3svetningago\u00f0i fece del Cristianesimo la religione ufficiale dell'Islanda. Dopo questa conversione si dice che - tornando dall'Al\u00feingi - \u00deorgeirr gett\u00f2 le sue statue degli d\u00e8i nordici nella cascata. La storia di \u00deorgeirr \u00e8 conservata nell'opera di Ari \u00deorgilsson \"\u00cdslendingab\u00f3k\".\nUna vetrata della chiesa di Akureyri (Akureyrarkirkja) ricorda questa leggenda.\nProbabilmente il nome \"cascata degli dei\" era gi\u00e0 usato antecedentemente, si narra infatti che gli antichi abitanti dell'Islanda la considerassero sacra poich\u00e9 nei tre getti principali vedevano rappresentata la sacra triade: Odino, Thor e Freyr.\nCome le altre grandi cascate islandesi, anche questa diede il proprio nome alle prime navi della nascente marina mercantile islandese nella seconda met\u00e0 del XIX secolo.\nAkureyri si trova a qualche decina di chilometri a ovest della cascata, mentre il lago M\u00fdvatn si trova ad una cinquantina di km a est.\nH\u00fasav\u00edk si trova a una cinquantina di km pi\u00f9 a nord."}
{"id": "39111", "revid": "88749274", "url": "https://it.wikipedia.org/wiki?curid=39111", "title": "Sk\u00f3gafoss", "text": "La cascata islandese Sk\u00f3gafoss \u00e8 situata nel sud dell'isola presso la localit\u00e0 Sk\u00f3gar, \u00e8 originata dal fiume Sk\u00f3ga\u00e1, proveniente dal ghiacciaio Eyjafjallaj\u00f6kull su un salto che in altri tempi era una scogliera; oggi invece il mare dista diverse decine di km.\nContende a Gullfoss (la cascata d'oro) il titolo di cascata pi\u00f9 fotogenica d'Islanda anche per la facilit\u00e0 impressionante con cui il sole, colpendo le gocce d'acqua sollevate dalla caduta, d\u00e0 origine a splendidi arcobaleni. \u00c8 larga 25 metri e cade per 60 metri. A destra del salto si inerpica una scalinata di circa 700 gradini che porta al culmine della cascata e a pochi passi dall'inizio del salto.\nSecondo una leggenda, il primo vichingo ad essersi stabilito nella zona, \u00derasi \u00de\u00f3r\u00f3lfsson, nascose un tesoro, un forziere ricolmo di monete d'oro, nella caverna dietro la cascata. Quando il sole colpisce coi suoi raggi l'acqua, c'\u00e8 chi dice abbia visto il riflesso dorato delle monete. In molti hanno cercato il tesoro, un ragazzo ebbe successo, trov\u00f2 il forziere e, attaccando una corda ad uno degli anelli laterali, inizi\u00f2 a tirare, ma l'anello si ruppe e il forziere affond\u00f2. L'anello d'argento con incisioni runiche fu in seguito usato come maniglia del portale della chiesa di Sk\u00f3gar e pu\u00f2 essere oggi ammirato al museo.\nAlla grandiosa Sk\u00f3gafoss, depositaria del segreto di \u00derasi, \u00e8 attribuito anche un potere magico: si dice che chiunque si bagni nelle sue acque possa ritrovare un oggetto perduto e a lungo cercato.\nA est della cascata parte il noto sentiero \"Laugavegur\", fino al passo \"Fimmver\u00f0uh\u00e1ls\" e poi oltre attraverso il \u00de\u00f3rsm\u00f6rk verso Landmannalaugar."}
{"id": "39112", "revid": "1543377", "url": "https://it.wikipedia.org/wiki?curid=39112", "title": "Glymur", "text": "La cascata Glymur, con i suoi 198 metri di salto \u00e8 stata per lungo tempo considerata la pi\u00f9 alta tra le cascate dell'Islanda, prima che le misurazioni effettuate nel 2011 sulla cascata Mors\u00e1rfoss indicassero che quest'ultima, con un salto di 227 m, risulta di circa 30 metri pi\u00f9 alta.&lt;ref name=\"icelandreview 2011/16/06\"&gt; Iceland\u2019s Tallest Waterfall Might Lose Its Status in Iceland Review, 16 giugno 2011&lt;/ref&gt;&lt;ref name=\"icelandreview 2011/07/08\"&gt;New Glacial Waterfall in Iceland 240 Meters High in Iceland Review, 8 luglio 2011&lt;/ref&gt;\nDescrizione.\nConsiderata fino al 2011 la pi\u00f9 alta cascata dell'Islanda, Glymur \u00e8 situata lungo il corso del Botns\u00e1, fiume che trae origine da un modesto lago situato in una spianata pianeggiante. Alla testata della valle, invece di scendere con modesti salti, il fiume si \u00e8 scavato un canyon lungo circa un chilometro e che presenta un sensibile dislivello di oltre 200 metri.\nAccesso.\nSituata relativamente distante dalla strada principale, in seguito all'apertura della galleria sotto il fiordo Hvalfj\u00f6r\u00f0ur presso Akranes, e con un sentiero d'accesso difficoltoso, Glymur viene visitata pi\u00f9 raramente dai turisti. La cascata \u00e8 raggiungibile dopo un'escursione di 3 km da un parcheggio all'interno del fiordo. A causa della stretta gola, tuttavia, non \u00e8 possibile osservarla in tutta la sua altezza."}
{"id": "39114", "revid": "1638614", "url": "https://it.wikipedia.org/wiki?curid=39114", "title": "Sforza", "text": "La famiglia Sforza \u00e8 stata una famiglia nobile italiana. Resse il Ducato di Milano dal 1450 al 1535.\nGli Sforza furono la dinastia che fece grande Milano: il capostipite del ramo milanese, Francesco, era figlio di Giacomo Attendolo (detto \"Sforza\"), nobile romagnolo e condottiero, e della sua amante Lucia Terzani. Le fortune della famiglia furono avviate gi\u00e0 da Attendolo, che aveva ricevuto come compenso per i suoi servigi militari la contea di Cotignola dall'Antipapa Giovanni XXIII, diversi feudi in Puglia dalla regina Giovanna II di Napoli e, grazie al primo matrimonio di Francesco con Polissena Ruffo, ulteriori feudi in Calabria. Fu proprio Francesco a divenire, uscendo vittorioso nella guerra di successione seguente alla morte di Filippo Maria Visconti, nuovo Duca di Milano nel 1450, quando fece ingresso in citt\u00e0 il giorno dell'Annunciazione al fianco della terza moglie Bianca Maria Visconti, figlia legittimata di Filippo.\nGli Sforza milanesi furono attivi protagonisti delle vicende del Rinascimento italiano, facendosi patroni di artisti e impegnandosi con la Pace di Lodi (1454) ad una pace quasi quarantennale in Italia. L'assassinio di Galeazzo Maria Sforza nel 1476 aveva tuttavia incrinato la stabilit\u00e0 del ducato, permettendo al fratello Ludovico il Moro di usurpare progressivamente il potere ducale, appropriandosene definitivamente alla sospetta morte del nipote nel 1494. La sua ambizione, accostata ad una sprovvedutezza diplomatica, contribu\u00ec alla guerra di Carlo VIII di Francia nel 1494, e istig\u00f2 le contese che scatenarono le guerre d'Italia tra il Regno di Francia ed il Sacro Romano Impero e che si rivoltarono contro gli Sforza, privati pi\u00f9 volte del ducato (rivendicato dai re francesi in virt\u00f9 della discendenza da Valentina Visconti), che alla morte dell'ultimo discendente Francesco II venne incamerato ai domini dell'Imperatore Carlo V, in ottemperanza al Congresso di Bologna.\nStoria.\nOrigini.\nIl nome della famiglia deriva dal soprannome del suo fondatore, Muzio Attendolo (Cotignola, 1369 - Pescara, 1424), un capitano di ventura della Romagna al servizio dei re Angioini di Napoli, chiamato \"Sforza\" (Forte) per la sua prestanza.\nAscesa al ducato di Milano.\nIl primo duca di Milano fu il figlio maggiore di Muzio Attendolo, Francesco (1401-1466), che acquis\u00ec il titolo ducale grazie al suo matrimonio con Bianca Maria Visconti, ultima erede del duca Filippo Maria Visconti, morto nel 1447. Da questo matrimonio origin\u00f2 il ramo principale della famiglia. \nIl successore di Francesco I fu Galeazzo Maria (1444-1476), duca dal 1466 alla morte, che spos\u00f2 Bona di Savoia. Fra le sue figlie illegittime va segnalata Caterina Sforza, che spos\u00f2 dapprima Girolamo Riario, divenendo signora di Forl\u00ec ed Imola, e fu poi la madre di Giovanni dalle Bande Nere.\nSuccessore di Galeazzo Maria fu il figlio Gian Galeazzo (1469-1494), che spos\u00f2 Isabella d'Aragona. Gian Galeazzo, a causa della sua debolezza ed inettitudine, in pratica non govern\u00f2 mai direttamente, e la reggenza del ducato fu fin dall'inizio nelle mani dello zio Ludovico Sforza detto il Moro, che ebbe il titolo di duca solo a partire dalla morte del nipote; Ludovico il Moro spos\u00f2 Beatrice d'Este. A riprova del prestigio goduto dal casato milanese in quel periodo vi \u00e8 il matrimonio celebrato tra Bianca Maria, sorella di Gian Galeazzo e l'imperatore Massimiliano I d'Asburgo. Ludovico il Moro govern\u00f2 sul Ducato di Milano fino al 1500, anno in cui fu definitivamente sconfitto e preso prigioniero dai francesi.\nDopo che i francesi furono cacciati dall'esercito di mercenari svizzeri dell'impero (1512), il ducato di Milano torn\u00f2 per alcuni anni nelle mani dei figli di Ludovico il Moro, Massimiliano (1493-1530) e Francesco II (1495-1535), che spos\u00f2 Cristina di Danimarca, nipote dell'imperatore Carlo V. Costoro, coinvolti nelle guerre tra Francia ed Impero, regnarono ad intervalli e sotto la protezione degli Asburgo, ai quali, dopo la morte avvenuta a Vigevano di Francesco II, deceduto senza eredi, pass\u00f2 il ducato.\nDa Giovanni Paolo (1497-1535), figlio naturale di Ludovico il Moro e di Lucrezia Crivelli, discese il ramo dei Marchesi di Caravaggio, estinto nel 1717. Da Sforza Secondo, figlio naturale di Francesco I, discese il ramo dei conti di Borgonovo Val Tidone, estinto nel 1679; da Jacopetto, figlio naturale di Sforza Secondo, discese il ramo dei Conti di Castel San Giovanni, che giunse fino al XX secolo e a cui appartenne il ministro Carlo Sforza.\nIl ramo di Borgonovo.\nInaugurato nel 1451 da Sforza Secondo, figlio naturale di Francesco I Sforza, si estinse nel 1679 con Alessandro III.\nA questi ramo appartenne il ramo secondario degli Sforza di Castel San Giovanni.\nIl ramo di Caravaggio.\nDerivato dal duca di Milano Ludovico il Moro. Primo marchese fu Giampaolo I Sforza di Caravaggio. Il ramo si estinse nel 1796 con l'ultima marchesa Bianca Maria III Doria.\nIl ramo di Pesaro.\nIl secondogenito di Muzio Attendolo, Alessandro Sforza di Pesaro (1409-1473), fu il capostipite del ramo di Pesaro, citt\u00e0 della quale tenne la Signoria dal 1445 al 1500. Giovanni Sforza appartenne a questo ramo, fu il primo marito di Lucrezia Borgia ed in seguito venne spodestato del suo titolo dall'ex-cognato Cesare Borgia.\nIl ramo di Santa Fiora.\nIl fondatore del ramo di Santa Fiora fu il terzogenito di Muzio Attendolo e di Antonia Salimbeni da Siena, Bosio (1411-1476).\nQuesto ramo ebbe il suo periodo di massimo splendore nel '500, grazie all'accortezza diplomatica ed alle alleanze intessute dal primo conte, Guido, il quale, non solo era sposato con una parente di Paolo III Farnese, ma riusc\u00ec a far sposare due dei suoi discendenti con la figlia e la nipote del medesimo pontefice. Grazie a queste strategie, i membri della sua famiglia poterono avere brillanti carriere ecclesiastiche e militari. \nNel Seicento, per\u00f2, a causa della dismissione e la vendita di molte propriet\u00e0, o per le politiche del Granduca di Toscana, il potere degli Sforza cominci\u00f2 ad affievolirsi.\nSforza-Cesarini.\nNel 1674 grazie al matrimonio tra Federico Sforza di Santa Fiora, I principe di Genzano, e Livia Cesarini, ultima erede delle casate Cesarini Savelli Peretti, la famiglia si trasfer\u00ec a Roma e cambi\u00f2 nome in Sforza-Cesarini.\nDimore.\nSegue un elenco non completo delle residenze costruite ed abitate dagli Sforza."}
{"id": "39122", "revid": "14", "url": "https://it.wikipedia.org/wiki?curid=39122", "title": "Lago Myvatn", "text": ""}
{"id": "39124", "revid": "1610933", "url": "https://it.wikipedia.org/wiki?curid=39124", "title": "Fulmaro", "text": ""}
{"id": "39125", "revid": "15200", "url": "https://it.wikipedia.org/wiki?curid=39125", "title": "Tetrarchia", "text": "La tetrarchia, derivato dal greco \u03c4\u03b5\u03c4\u03c1\u03ac\u03c1\u03c7\u03b7\u03c2 (\"tetr\u00e0rches\"), composto da \"t\u00e9tra\", connesso con \"tettares\" (quattro) e \"\u00e1rchein\" (governare), \u00e8 una forma di governo risalente all'Antica Grecia che consiste nella divisione del territorio in quattro parti, ognuna retta da un amministratore distinto.\nL'antica tetrarchia.\nNell'antica Grecia e nell'alto Impero romano il tetrarca era il capo della quarta parte di uno stato, cio\u00e8 di una tetrade o tetrarchia. Si ebbe in Tessaglia e Galazia, dove ciascuna delle tre trib\u00f9, dei Tolistobogi, Tectosagi e Trocmi, fino circa l'85 a.C., fu suddivisa in quattro tetrarchie, ciascuna con il suo capo (dopodich\u00e9 spar\u00ec definitivamente, a causa anche della riunione della Galazia). In seguito un solo tetrarca comand\u00f2 l'intera trib\u00f9. Questo assetto venne poi riconosciuto da Pompeo e fece s\u00ec che il titolo di tetrarca venisse riconosciuto come sinonimo di piccolo dinasta locale inferiore al rango di re e agli etnarchi (nella Grecia tardo ellenistica, governatore di una provincia orientale con titolo inferiore a quello di re).\nIl termine fu adottato anche dai romani per i piccoli stati della regione siriaca e viciniori. Nel 43 a.C. con l'assassinio di Erode Antipatro, i suoi due figli, furono elevati al rango di tetrarchi da Marco Antonio (41 a.C.). Nel 20 a.C. Erode, figlio di Antipatro, divenuto re dal 40, nomin\u00f2 tetrarca della Perea il fratello Ferora. Dopo la morte di Erode (4 a.C.) dei tre stati costituiti con la divisione del regno, due presero il nome di tetrarchie: Galilea e Perea furono riconosciute a Erode Antipa e quello di Batanea, Auranitide, Gaulantide e Traconitide a Erode Filippo.\nAltra tetrarchia fu costituita con l'aggiunta dell'Abilene, che, dopo essere stata di un Lisania nel 37 fu donata da Caligola ad Agrippa I e poi pass\u00f2 ad Agrippa II. Un'ennesima di Calcide fu affidata da Claudio, ma col riconoscimento del titolo di re, a Erode fratello di Agrippa I dal 41 al 48: pass\u00f2 poi ad Agrippa II, che la tenne fino al 53.\nLa tetrarchia di Diocleziano.\nL'esempio storicamente pi\u00f9 famoso fu la tetrarchia voluta da Diocleziano, imperatore romano dal 284 al 305. Ottenuto il potere, Diocleziano nomin\u00f2 nel novembre del 285 come suo vice in qualit\u00e0 di cesare, un valente ufficiale di nome Marco Aurelio Valerio Massimiano, che pochi mesi pi\u00f9 tardi elev\u00f2 al rango di augusto il 1\u00ba aprile del 286 (chiamato ora \"Nobilissimus et frater\"), formando cos\u00ec una diarchia in cui i due imperatori si dividevano su base geografica il governo dell'impero e la responsabilit\u00e0 della difesa delle frontiere e della lotta contro gli usurpatori.\nData la crescente difficolt\u00e0 a contenere le numerose rivolte all'interno dell'impero, nel 293 si procedette a un'ulteriore divisione funzionale e territoriale, al fine di facilitare le operazioni militari: Massimiano nomin\u00f2 a Mediolanum come suo cesare per l'Occidente, Costanzo Cloro (1\u00ba marzo); mentre Diocleziano fece lo stesso con Galerio per l'Oriente, a Nicomedia (probabilmente a maggio).\nIl sistema si rivel\u00f2 efficace per la stabilit\u00e0 dell'impero e rese possibile agli augusti di celebrare i \"vicennalia\", ossia i vent'anni di regno, come non era pi\u00f9 successo dai tempi di Antonino Pio. Tutto il territorio venne ridisegnato dal punto di vista amministrativo, abolendo la divisione delle province in \"imperiali\" e \"senatoriali\" e suddividendo la stessa Italia in province, corrispondenti solo in parte alle regioni dell'Italia augustea. Vennero create dodici circoscrizioni amministrative (le \"diocesi\", tre per ognuno dei tetrarchi), rette da vicarii e a loro volta suddivise in 101 province. Restava da mettere alla prova il meccanismo della successione. Al termine di un lungo periodo di guerra civile romana, Costantino I sconfisse Licinio nel 324 e rimase unico signore di tutto l'impero romano: la tetrarchia era definitivamente finita."}
{"id": "39126", "revid": "1610933", "url": "https://it.wikipedia.org/wiki?curid=39126", "title": "Berta minore", "text": ""}
{"id": "39127", "revid": "86341", "url": "https://it.wikipedia.org/wiki?curid=39127", "title": "Miracolo sul ghiaccio", "text": "\"Miracolo sul ghiaccio\" (in inglese \"Miracle on ice\") \u00e8 il nomignolo popolare usato soprattutto negli Stati Uniti per indicare il torneo di hockey su ghiaccio dei XIII Giochi olimpici invernali, nel quale la squadra statunitense, composta da dilettanti e giocatori universitari, conquist\u00f2 un'inaspettata medaglia d'oro. In particolare, il nomignolo si riferisce all'incontro tra e del 22 febbraio 1980, disputato a Lake Placid.\nPreludio e girone eliminatorio.\nGli Stati Uniti parteciparono alla competizione senza godere dei favori del pronostico, essendo stati valutati settimi tra le dodici squadre che si erano qualificate per i Giochi olimpici di Lake Placid. La squadra era composta da giocatori universitari e dilettanti; solo pochi, come Neal Broten, avevano firmato un contratto per giocare nella \"National Hockey League\", la principale lega professionistica del mondo, ma nessuno vi aveva ancora effettivamente giocato. L'Unione Sovietica, d'altra parte, era la squadra favorita per la vittoria nel torneo. Non essendoci professionismo sportivo nel Blocco Sovietico, questi giocatori erano classificati come dilettanti, nonostante giocassero nella massima serie sovietica e partecipassero alle competizioni internazionali di club. Erano guidati da giocatori leggendari del mondo dell'hockey, come Boris Mikhailov, un centro che era anche il capitano della squadra, e Vladislav Tretiak, considerato da molti il miglior portiere del mondo, oltre ad altri giocatori di talento, giovani e dinamici, come il difensore Viacheslav Fetisov.\nLe due squadre erano rivali naturali a causa della Guerra Fredda. Inoltre, il presidente statunitense Jimmy Carter stava in quel periodo considerando il boicottaggio dei Giochi della XXII Olimpiade, per protestare contro l'invasione sovietica dell'Afghanistan, che era cominciata un paio di mesi prima. Alla fine Carter opt\u00f2 per il boicottaggio. Il 9 febbraio, le due squadre si incontrarono per un'amichevole preparatoria ai Giochi ormai imminenti. L'Unione Sovietica vinse 10-3.\nNel girone eliminatorio gli sorpresero molti osservatori con il loro gioco fisico e ben coordinato, che port\u00f2 tra l'altro a una vittoria per 7-3 contro la molto forte , e terminarono con 4 vittorie e 1 pareggio che li qualificarono per il girone delle medaglie. Nell'altro girone, i sovietici spazzarono via gli avversari, sconfiggendo tra gli altri, (16-0), (17-4) e (8-1), qualificandosi al turno successivo. Anche e ottennero un posto nel girone delle medaglie.\nLe due squadre si prepararono per il girone delle medaglie in modi differenti. L'allenatore dei sovietici, Viktor Tichonov, fece riposare molti dei suoi giocatori migliori, preferendo lasciarli studiare pi\u00f9 che pattinare. L'allenatore statunitense Herb Brooks invece, continu\u00f2 con il suo stile di dure sessioni sui pattini, redarguendo i suoi giocatori per ogni debolezza percepita.\nIl giorno prima dell'incontro, l'editorialista Dave Anderson scrisse sul \"New York Times\", \"A meno che il ghiaccio non si sciolga, o a meno che la squadra americana non compia un miracolo, come fece quella del 1960, ci si attende che i russi vincano la medaglia d'oro per la sesta volta negli ultimi sette tornei.\"\nIl girone delle medaglie: USA-URSS.\nIl pubblico di casa, incoraggiato dall'improbabile corsa della squadra durante il girone eliminatorio e dalla mentalit\u00e0 da \"regolamento di conti\" tipica della Guerra Fredda, fu colma di fervore patriottico durante tutto l'incontro, sventolando bandiere statunitensi e cantando canzoni patriottiche tipo \"God Bless America\". Gli Americani, comunque, andarono subito in svantaggio, come in molte delle loro partite preliminari. Vladimir Krutov devi\u00f2 un tiro di Aleksei Kasatonov oltre il portiere statunitense Jim Craig portando i sovietici in vantaggio per 1-0, e dopo la marcatura di Buzz Schneider, che diede il pareggio agli USA, i sovietici si portarono nuovamente in vantaggio con un gol di Sergei Makarov.\nSotto 2-1, Craig inizi\u00f2 a migliorare il suo gioco, respingendo molti tiri sovietici prima che gli americani avessero un'altra occasione da gol. Ad un secondo dalla fine del primo tempo, Dave Christian scagli\u00f2 un tiro disperato verso Tretiak. Il portiere sovietico par\u00f2 il tiro, ma gioc\u00f2 male sul rimbalzo e Mark Johnson port\u00f2 nuovamente la situazione in parit\u00e0.\nNel secondo periodo Tikhonov decise di sostituire Tretiak col portiere di riserva, Vladimir Myshkin, una mossa che sorprese molti giocatori di entrambe le squadre, compreso Fetisov, che in seguito avrebbe individuato in quella scelta il \"punto di svolta della partita\". La mossa sembr\u00f2 funzionare all'inizio, e Myshkin par\u00f2 tutti i tiri della seconda frazione di gioco, mentre Aleksandr Malcev segn\u00f2 in situazione di superiorit\u00e0 numerica, portando il punteggio sul 3-2.\nNel terzo tempo, comunque, Johnson segn\u00f2 di nuovo per gli USA, scagliando un disco vagante alle spalle di Myshkin. Pi\u00f9 tardi, con dieci minuti ancora da giocare, Mark Pavelich pass\u00f2 al capitano statunitense Mike Eruzione, che fu, per ragioni sconosciute, lasciato smarcato nell'\"high slot\" (l'area di fronte alla porta, prima della linea blu). Eruzione lanci\u00f2 il disco oltre Myshkin, che non riusciva a vedere cosa accadeva dietro ai suoi difensori, portando in vantaggio gli americani.\nCraig resse ad un'altra serie di tiri dei sovietici fino alla fine della partita, anche se questi non rimossero il loro portiere per impiegare un attaccante extra. Mentre la squadra americana cercava disperatamente di \"liberare l'area\" (portare il disco oltre la loro linea blu, cosa che fecero a sette secondi dalla fine), la folla inizi\u00f2 il conto alla rovescia dei secondi restanti. Il telecronista Al Michaels, che stava commentando l'incontro per la rete televisiva ABC (trasmesso in differita), assieme all'ex portiere dei Montr\u00e9al Canadiens, Ken Dryden, port\u00f2 il conteggio in telecronaca, con il famoso finale per il quale la gara sarebbe divenuta famosa:\nIl girone delle medaglie: USA - Finlandia.\nLe circostanze della partita USA - URSS furono cos\u00ec emotive e memorabili che molti americani ancora oggi non si rendono conto che il \"match\" contro l'Unione Sovietica non fece vincere la medaglia d'oro agli USA. Ancora una volta, l'allenatore Brooks impose ai suoi giocatori un duro allenamento il giorno prima della partita, determinato a togliere dalla testa della squadra l'idea che il nuovo incontro non contasse niente, cosa che molti americani credevano dopo la vittoria sull'URSS.\nAncora una volta gli USA andarono subito in svantaggio, questa volta 2-1 alla fine del secondo tempo, grazie a delle eccellenti giocate del portiere finlandese. Ma nel terzo tempo gli USA ottennero dei gol da Phil Verchota, Rob McClanahan, e Mark Johnson, ottenendo la vittoria per 4-2. Ancora una volta Michaels pronunci\u00f2 la famosa frase alla fine dell'incontro: \"Questo sogno impossibile diventa realt\u00e0!\"\nSpesso, la partita contro l'Unione Sovietica viene chiamata la \"semifinale\", e quella contro la Finlandia la \"finale\", o la \"partita dell'oro\". Anche questo non \u00e8 esatto. Nei Giochi invernali del 1980, le quattro squadre qualificate per il girone delle medaglie (USA, URSS, Svezia e Finlandia) avrebbero giocato un incontro con ciascuna squadra proveniente dall'altro girone (mantenendo i punti guadagnati nel girone iniziale contro l'altra squadra qualificata). La squadra con pi\u00f9 punti alla fine del girone sarebbe divenuta campione olimpica. Dopo la vittoria statunitense contro l'URSS, ogni squadra del girone aveva ancora una possibilit\u00e0 di aggiudicarsi la medaglia d'oro, a seconda dei risultati delle ultime due partite (USA-Finlandia e Svezia-URSS, che vennero giocate nello stesso giorno).\nEpilogo.\nAvendo concluso senza sconfitte e un solo pareggio gli USA vinsero la medaglia d'oro, argento ai sovietici (una sconfitta), bronzo agli svedesi (una sconfitta e un pareggio). Eruzione accett\u00f2 la medaglia d'oro per gli Stati Uniti, invitando tutti i compagni di squadra sul podio con lui, causando una lieve infrazione dell'etichetta olimpica. La gara contro i sovietici rese popolare il coro \"U-S-A! U-S-A!\", che \u00e8 stato usato dai sostenitori degli statunitensi in molte competizioni sportive internazionali dal 1980.\nMolti dei giocatori di quella squadra, tra cui Johnson, Broten, Pavelich, Christian, e Craig, in seguito non ebbero un grande successo nell'NHL. Ken Morrow vinse la Stanley Cup con i New York Islanders. Eruzione, invece, si ritir\u00f2 dall'hockey professionistico all'et\u00e0 di 25 anni piuttosto che continuare nell'NHL, sentendo che aveva ottenuto tutto ci\u00f2 che poteva desiderare dallo sport con la vittoria olimpica.\nNonostante la sconfitta, l'hockey su ghiaccio sovietico venne ancora apprezzato per il gioco e il talento superiori, e i giocatori sovietici iniziarono a comparire nell'NHL con pi\u00f9 regolarit\u00e0 - anche se molti inizialmente dovettero abbandonare il loro paese per poter fare ci\u00f2, a causa della Guerra Fredda. Oggi molti dei migliori giocatori dell'NHL, come Sergei Fedorov, Alexander Ovechkin, Igor Larionov, Sergei Gonchar e Pavel Bure, arrivano dai paesi dell'ex Unione Sovietica.\nMichaels venne nominato \"telecronista dell'anno\" nel 1980 per la sua copertura dell'evento, e la squadra ricevette il premio di \"Sportivo dell'anno\" dalla rivista \"Sports Illustrated\".\nIl termine \"Miracolo sul ghiaccio\" venne usato anche per un'altra sorprendente vittoria olimpica nell'hockey su ghiaccio: quella della sui grandi favoriti svedesi ai XIX Giochi olimpici invernali del 2002."}
{"id": "39128", "revid": "104485", "url": "https://it.wikipedia.org/wiki?curid=39128", "title": "Numero composto", "text": "Un numero composto \u00e8 un numero intero positivo che ha almeno un altro divisore oltre 1 e s\u00e9 stesso. Quindi un numero composto non \u00e8 primo. I primi 51 numeri composti sono: \n4, 6, 8, 9, 10, 12, 14, 15, 16, 18, 20, 21, 22, 24, 25, 26, 27, 28, 30, 32, 33, 34, 35, 36, 38, 39, 40, 42, 44, 45, 46, 48, 49, 50, 51, 52, 54, 55, 56, 57, 58, 60, 62, 63, 64, 65, 66, 68, 69, 70, 72\nL'intero positivo 1 non \u00e8 un numero primo n\u00e9 un numero composto. \nCi sono differenti tipologie di numeri composti, classificabili dal numero e dal tipo di fattori primi.\nAlcuni numeri composti sono prodotti di primi ripetuti, o sono quadrati essi stessi, in tal caso la loro funzione di M\u00f6bius \u00e8 0.\nI numeri altamente composti hanno pi\u00f9 divisori di qualunque altro numero inferiore ad esse.\nDall'altra faccia della medaglia ci sono numeri che, anche se composti, condividono alcune propriet\u00e0 particolari comunemente soddisfatte dai numeri primi. Questi sono denominati pseudoprimi."}
{"id": "39130", "revid": "9", "url": "https://it.wikipedia.org/wiki?curid=39130", "title": "Queer studies", "text": ""}
{"id": "39132", "revid": "1672465", "url": "https://it.wikipedia.org/wiki?curid=39132", "title": "Queer", "text": "\"Queer\" \u00e8 un termine generico utilizzato per indicare coloro che non sono eterosessuali e/o non sono cisgender. \u00c8 un termine della lingua inglese che tradizionalmente significava \"eccentrico\", \"insolito\". Il termine sembra essere connesso col tedesco \"quer\" che significa \"di traverso, diagonalmente\".\nIl termine Queer viene usato generalmente da una persona della comunit\u00e0 LGBTQ+ che non vuole dare un nome alla propria identit\u00e0 di genere e/o orientamento sessuale (ad esempio: se si stanno interrogando sulla stessa) o pi\u00f9 semplicemente non vogliono precisarla, ma che sicuramente non sono cisgender e/o etero.\nQueer viene utilizzato dalle persone che non sentono il bisogno di rientrare in nessuna categoria per diversi motivi: la persona rifiuta in maniera categorica l'idea di etichetta; la persona preferisce rimanere vaga; la persona non si sente rappresentata da nessuna etichetta.\nDal momento che il termine ha avuto origine (nel XX secolo), e spesso persiste, come insulto omofobo, e dal momento che un altro significato comune del termine \u00e8 \"strano\", una parte dei membri del movimento LGBT non vede di buon occhio il suo uso, per lo meno nel mondo anglofono. Molte persone LGBT ritengono per\u00f2 che usare il termine-ombrello queer sia un modo positivo per riappropriarsi di un termine che in passato era usato contro di loro, spogliando quindi la parola del suo potere offensivo, come accaduto nel caso del termine gay. Tale uso sta diventando sempre pi\u00f9 comune tra i giovani.\nIl termine \"queer\" \u00e8 stato riconosciuto dalla comunit\u00e0 LGBT ed \u00e8 stato pertanto inserito, insieme ad altre definizioni, nell'acronimo della comunit\u00e0 LGBTQ.\nUtilizzo del termine.\nIl termine si attesta nell'uso comune durante gli anni novanta, quando viene reso popolare dal gruppo di attivisti inglesi Queer Nation. Lo si trova, comunque, nella lingua inglese con l'uso di \"bizzarro\", \"strambo\" gi\u00e0 nel XIX secolo. Negli anni settanta in Inghilterra \u00e8 equivalente all'italiano \"frocio\", ma in Italia passa, proprio a partire da quegli anni, senza la connotazione negativa dell'equivalente italiano. Il passaggio si realizza infatti proprio lungo quelle correnti di pensiero che propongono una riappropriazione del termine.\nIn Italia il termine \"queer\" identifica anche il supplemento libri domenicale allegato al quotidiano \"Liberazione\" fino alla sua chiusura e successivamente l'inserto culturale del settimanale \"Altri\", ambedue diretti dal medesimo direttore Piero Sansonetti, che hanno preso appunto il nome di \"Queer\", intendendo proprio connotare, provocatoriamente, la propria diversit\u00e0 di vedute nel panorama culturale italiano."}
{"id": "39134", "revid": "110157", "url": "https://it.wikipedia.org/wiki?curid=39134", "title": "Daley Thompson", "text": "Vinse due medaglie d'oro consecutive ai Giochi olimpici del 1980 e del 1984, e miglior\u00f2 il record mondiale della specialit\u00e0 per quattro volte.\nBiografia.\nIl suo miglior punteggio lo ottenne nella competizione olimpica del 1984, con 8\u00a0847 punti, un record che resistette per nove anni. Gareggi\u00f2 anche per un terzo oro olimpico ai Giochi di Seul nel 1988, ma venne severamente ostacolato da un infortunio e fin\u00ec solo quarto. Thompson fu il primo atleta a detenere il titolo olimpico, mondiale, europeo e del Commonwealth, nella stessa specialit\u00e0.\nLa sua rivalit\u00e0 con l'atleta tedesco J\u00fcrgen Hingsen fu leggendaria nello sport per tutti gli anni ottanta. I due continuarono a strapparsi il record mondiale, ma Thompson ebbe sempre la meglio nelle manifestazioni principali, rimanendo imbattuto in tutte le competizioni per nove anni, dal 1979 al 1987.\nThompson era uno \"showman\" naturale, che si accattiv\u00f2 le simpatie del pubblico britannico con la sua personalit\u00e0 irriverente, anche se talvolta il suo comportamento rec\u00f2 offesa, non da ultimo quando si rifiut\u00f2 di fare da portabandiera alla cerimonia di apertura dei Giochi del Commonwealth del 1982, sostenendo che lo sforzo richiesto per partecipare alle quattro ore e mezza della cerimonia avrebbe ridotto le sue possibilit\u00e0 di vittoria. Nonostante ci\u00f2, gli venne conferito l'Ordine dell'Impero Britannico nel 1983.\nDopo il ritiro dall'atletica, nel 1992, Thompson \u00e8 stato associato a diverse squadre di calcio e ha fatto qualche apparizione come presentatore televisivo."}
{"id": "39135", "revid": "125374510", "url": "https://it.wikipedia.org/wiki?curid=39135", "title": "Spettro elettromagnetico", "text": "Lo spettro elettromagnetico (abbreviato spettro EM) \u00e8 l'insieme di tutte le possibili frequenze della radiazione elettromagnetica.\nL'intero spettro \u00e8 convenzionalmente suddiviso nella parte di spettro visibile, che ne occupa la sezione centrale e costituisce la luce, e in quelle a frequenza minore e maggiore (rispettivamente a lunghezza d'onda maggiore e minore) dello spettro visibile. Le onde di lunghezza maggiore, dall'infrarosso alle onde radio, hanno bassa intensit\u00e0 e minore energia risultando scarsamente dannose per gli organismi viventi, mentre le radiazioni a lunghezza d'onda inferiore, dall'ultravioletto ai raggi gamma, hanno elevata energia ed effetto ionizzante, producendo danni biologici.\nSuddivisione in bande.\nCome l'orecchio ha dei limiti nella percezione del suono, l'occhio umano ha dei limiti nella visione della luce. In entrambi i casi, vi sono limiti superiori e inferiori. Quantunque si distinguano varie zone nello spettro, non si pu\u00f2 dire che esistano tra esse limiti netti.\nRaggi gamma.\nI \"raggi gamma\", spesso indicati con la corrispondente lettera greca minuscola \u03b3, sono le radiazioni elettromagnetiche prodotte dal decadimento radioattivo dei nuclei atomici.\nRaggi X.\nI \"raggi X\" (o raggi R\u00f6ntgen) sono quella porzione di spettro elettromagnetico con lunghezza d'onda compresa approssimativamente tra 10 nanometri (nm) e 1/1000 di nanometro (1 picometro).\nRadiazione ultravioletta.\nLa radiazione ultravioletta ha una lunghezza d'onda inferiore a 400\u00a0nm e si estende fino a circa 10\u00a0nm.; \u00e8 comunemente conosciuta come \"raggi ultravioletti\".\nSpettro visibile.\n\u00c8 interessante rilevare che solo una parte assai limitata dello spettro contiene radiazioni visibili all'occhio umano, che infatti non pu\u00f2 vedere la radiazione elettromagnetica oltre la zona violetta e al di sotto della zona rossa. Anche se normalmente la minima lunghezza d'onda considerata nel campo visibile \u00e8 di 0,4\u00a0\u00b5m, alcune persone possono vedere le radiazioni con una lunghezza d'onda fino a 0,3\u00a0\u00b5m.\nLuce \u00e8 il termine che identifica la radiazione della parte visibile dello spettro, emessa da corpi incandescenti, quali ad esempio il Sole o una lampadina. Vale la pena ricordare che, in base alla legge di Stefan-Boltzmann, ogni corpo a qualsiasi temperatura superiore allo zero assoluto emette radiazione elettromagnetica.\nRadiazione infrarossa.\nDalla parte dello spettro dove la luce ha lunghezza d'onda maggiore, cio\u00e8 oltre il rosso, si trova la zona denominata infrarossa. Quest'ultima va da 0,7\u00a0\u00b5m a 0,4\u00a0mm. Quindi, viene la zona delle microonde, con lunghezze d'onda da 0,4\u00a0mm a 100\u00a0cm. Oltre a questa, vi sono tre campi di onde radio: onde corte da 1\u00a0m a 100\u00a0m; onde medie da 200\u00a0m a 600\u00a0m; onde lunghe superiori a 600\u00a0m. Le onde radio possono essere generate da scariche che producono onde elettromagnetiche.\nMicroonde.\nIn fisica le \"microonde\" sono radiazioni elettromagnetiche con lunghezza d'onda compresa tra le gamme superiori delle onde radio e la radiazione infrarossa. Sebbene si tenda a considerarle separate dalle radioonde, le microonde sono comprese nelle parti UHF e EHF dello spettro radio, presentando comunque delle caratteristiche specifiche dovute alla loro alta frequenza. Il confine tra le microonde e le gamme di radiazioni vicine non \u00e8 infatti netto e pu\u00f2 variare a seconda dei diversi campi di studio.\nOnde radio.\nLe onde radio o radioonde, in fisica, sono radiazioni elettromagnetiche, appartenenti allo spettro elettromagnetico, nella banda di frequenza compresa tra 0 e 300 GHz, ovvero con lunghezza d'onda maggiore di 1 mm.\nUtilizzo.\nUn utilizzo tipico applicativo dello spettro elettromagnetico \u00e8 nelle telecomunicazioni per veicolare informazione attraverso segnali (portante modulata) sul canale di comunicazione tra mittente e destinatario, utilizzando la banda ottica e quella dell'infrarosso per le comunicazioni ottiche, quella a microonde e a radiofrequenza per le radiocomunicazioni (spettro radio).\nLo spettro infrarosso \u00e8 coinvolto in tutti i processi di scambio di calore tra corpi per irraggiamento e quindi anche nei sistemi di riscaldamento, mentre un'altra applicazione \u00e8 nei forni a microonde dove si utilizza appunto la banda delle microonde per la cottura dei cibi. Raggi X sono invece comunemente impiegati in diagnostica medica (radiografia)."}
{"id": "39136", "revid": "6923", "url": "https://it.wikipedia.org/wiki?curid=39136", "title": "Zona spettrale", "text": " \nLo spettro elettromagnetico \u00e8 diviso in zone o regioni spettrali ciascuna delle quali \u00e8 formata da radiazioni comprese in un certo intervallo di lunghezza d'onda. Questa divisione \u00e8 del tutto artificiale, ed \u00e8 una convenzione usata per riferirsi ai diversi effetti della radiazione elettromagnetica."}
{"id": "39139", "revid": "119321129", "url": "https://it.wikipedia.org/wiki?curid=39139", "title": "Siemens (unit\u00e0 di misura)", "text": "Il siemens (simbolo S) \u00e8 l'unit\u00e0 di misura della conduttanza elettrica, ovvero il reciproco della resistenza elettrica, del Sistema Internazionale.\nDimensionalmente si ha:\nIl siemens \u00e8 anche unit\u00e0 di misura dell'ammettenza e della suscettanza e prende il nome dall'ingegnere e inventore tedesco Werner von Siemens.\nIn passato il siemens prendeva il nome di mho (simbolo \u2127), nome e simbolo dovuti al fatto di avere le dimensioni del reciproco della resistenza elettrica, che si misura in ohm: infatti \"mho\" \u00e8 la scrittura retrograda della parola \"ohm\". Anche il simbolo del mho, \u2127 (U+2127), \u00e8 il simbolo dell'unit\u00e0 di misura della resistenza elettrica (\u03a9, U+2126) rovesciato."}
{"id": "39141", "revid": "400694", "url": "https://it.wikipedia.org/wiki?curid=39141", "title": "Serina", "text": ""}
{"id": "39143", "revid": "235890", "url": "https://it.wikipedia.org/wiki?curid=39143", "title": "Assorbimento della radiazione", "text": ""}
{"id": "39151", "revid": "172", "url": "https://it.wikipedia.org/wiki?curid=39151", "title": "Zone spettrali", "text": ""}
{"id": "39163", "revid": "599013", "url": "https://it.wikipedia.org/wiki?curid=39163", "title": "Michael Johnson", "text": "Detiene il record mondiale della staffetta 4\u00d7400 metri (2'54\"29, come componente della squadra statunitense) e ha detenuto per 17 anni il record mondiale dei 400 metri piani col tempo di 43\"18, migliorato nel 2016 da Wayde van Niekerk; inoltre \u00e8 stato primatista mondiale dei 200 metri piani per 12 anni, superato nel 2008 da Usain Bolt, nonch\u00e9 dei 400 m piani indoor con 44\"63, tempo successivamente migliorato da Kerron Clement.\nHa vinto quattro ori olimpici ed \u00e8 stato otto volte campione mondiale. \u00c8 stato il primo uomo nella storia (e tutt'ora unico) a vincere i 200 e i 400 m piani nella stessa edizione dei Giochi olimpici, quella di , e nello stesso mondiale, quello di . Sono state due invece le donne capaci di questa impresa: Valerie Brisco-Hooks nel 1984 e Marie-Jos\u00e9 P\u00e9rec nel 1996.\nBiografia.\nNato e cresciuto a Dallas (Texas), Michael Johnson era il pi\u00f9 giovane di cinque fratelli. Frequent\u00f2 la Baylor University, dove fu allenato da Clyde Hart e vinse diversi titoli NCAA. Johnson aveva uno stile di corsa inconfondibile, caratterizzato da busto eretto, testa alta, passi corti e poco movimento delle braccia (che gli valse diversi soprannomi tra cui \"soldatino di piombo\" e \"Forrest Gump\").\n1991: il primo trionfo mondiale.\nDopo aver dovuto rinunciare a causa di problemi fisici ai Giochi olimpici del 1988, il primo grande successo in campo mondiale arriv\u00f2 nel 1991, quando Johnson vinse il titolo nei 200 metri ai Campionati mondiali di Tokyo con il tempo di 20\"01. Fece il suo debutto olimpico ai Giochi del 1992, non riuscendo tuttavia a qualificarsi alla finale dei 200 metri, a causa di un'intossicazione alimentare. Si prese una parziale rivincita conquistando l'oro come componente della staffetta 4\u00d7400 m, che stabil\u00ec anche il nuovo record mondiale con il tempo di 2'55\"74.\nDopo il disappunto per la mancata finale dei 200 metri ai Giochi olimpici, Johnson vinse i 400 metri ai Mondiali di Stoccarda del 1993; a questa vittoria and\u00f2 successivamente ad aggiungersi un secondo oro nella staffetta 4\u00d7400 m, stabilendo anche in questa occasione il primato mondiale con 2'54\"29.\nNel 1995, ai successivi Campionati mondiali di G\u00f6teborg, in Svezia, Johnson conquist\u00f2 la sua prima \"doppietta\" in un grande evento; vinse infatti sia i 200 che i 400 metri, aggiungendo a queste medaglie un nuovo oro come componente della squadra di staffetta 4\u00d7400 m.\n1996: la doppietta 200-400 alle Olimpiadi.\nL'anno successivo Johnson abbass\u00f2 lo storico record mondiale dei 200 metri dell'italiano Pietro Mennea, portandolo a 19\"66 durante i campionati nazionali statunitensi. Con questa prestazione si qualific\u00f2 ai Giochi olimpici di Atlanta, preparandosi all'impresa \"impossibile\": vincere per la prima volta sia il titolo dei 200 che dei 400 m piani, impresa mai riuscita fino a quel momento a nessun atleta maschile nella storia dei Giochi olimpici.\nIl 29 luglio vinse facilmente il titolo dei 400 m con il tempo di 43\"49, distanziando di quasi un secondo il britannico Roger Black e di 1\"04 l'ugandese Davis Kamoga. Il 1\u00ba agosto, nella finale dei 200 metri, Johnson corse i primi 100 metri in 10\"12 e percorse la seconda frazione nel tempo stratosferico di 9\"20, chiudendo la gara con il tempo di 19\"32, incredibile nuovo record mondiale durato 12 anni e 19 giorni; durante la gara raggiunse la velocit\u00e0 media di 37\u00a0km/h. Questo fu il pi\u00f9 grande miglioramento del record mondiale dei 200 m piani in tutta la storia, paragonabile forse nel resto dell'atletica solo al salto in lungo di Bob Beamon ai Giochi olimpici del 1968 in Messico.\nNel giugno del 1997 Johnson si infortun\u00f2 durante una gara con Donovan Bailey sulla distanza insolita dei 150 metri, che prevedeva un premio di un milione di dollari per il vincitore (pi\u00f9 mezzo milione a entrambi per la partecipazione alla gara); riusc\u00ec tuttavia nello stesso anno a vincere il suo terzo titolo mondiale sui 400 metri ma rinunci\u00f2 a difendere il titolo sui 200. \n1999-2000: il record dei 400 metri e l'ultimo titolo olimpico.\nNel 1998 fu colpito da un nuovo infortunio e nella stagione successiva la sua preparazione ai Campionati mondiali di Siviglia fu ridotta a sole quattro gare sui 400 metri, a causa di ulteriori problemi fisici; se non fosse stato per la politica della IAAF di ammettere automaticamente i detentori del titolo ai Mondiali, non sarebbe neppure andato a Siviglia poich\u00e9 non aveva superato i \"trials\" statunitensi causa infortunio. Si riprese in tempo dai problemi fisici e vinse cos\u00ec il suo quarto titolo mondiale nei 400 metri con il nuovo record mondiale di 43\"18. Successivamente corse come ultimo staffettista nella 4\u00d7400 m, aggiungendo quindi il nono oro alla sua collezione mondiale.\nConcluse la sua carriera ai Giochi olimpici di Sydney vincendo i 400 metri e la staffetta 4\u00d7400 m e portando cos\u00ec il totale dei suoi ori olimpici momentaneamente a 5. Nel 2003 venne rivelato che a Jerome Young era stato consentito di partecipare ai Giochi olimpici di Sydney, dove aveva corso nei turni preliminari della 4\u00d7400 m, nonostante fosse stato trovato positivo agli steroidi a un test antidoping nel 1999. Una corte d'appello della \"USA Track &amp; Field\" aveva rigettato la decisione dell'esperto di doping dell'organizzazione, permettendo a Young, nonostante la positivit\u00e0, di partecipare.\nIl 18 luglio del 2004 la IAAF stabil\u00ec che Young non era eleggibile per prendere parte ai Giochi olimpici e decise di annullare i risultati dell'atleta statunitense, inclusi quelli delle staffette. Con questa decisione gli USA furono squalificati dall'ordine d'arrivo della 4\u00d7400 metri a Sydney e l'oro venne consegnato alla nazionale seconda classifica, la Nigeria seguita da Giamaica e Bahamas. Il 22 luglio 2005 il Tribunale Arbitrale dello Sport di Losanna ribalt\u00f2 la decisione della IAAF e ristabil\u00ec l'ordine d'arrivo originario.\nNel giugno 2007 Antonio Pettigrew, uno dei quattro componenti di quella staffetta, ammise di aver utilizzato sostanze dopanti decidendo di restituire la propria medaglia d'oro. In seguito alla confessione del suo compagno di staffetta anche Johnson afferm\u00f2 di voler restituire tale medaglia, dichiarando che quell'oro non gli apparteneva.\nNel 2008 il CIO decise di privare ufficialmente gli USA del titolo olimpico del 2000 nella staffetta 4\u00d7400 m, rendendo il titolo vacante e rimandando una riassegnazione delle medaglie in futuro. La squadra USA venne inoltre privata su decisione dell\"'USADA\" (agenzia statunitense anti-doping), che cancell\u00f2 tutti i risultati ottenuti da Pettigrew dal gennaio 1997, della medaglia d'oro conquistata nella staffetta 4\u00d7400 m ai Mondiali del 1999. Gli ori mondiali conquistati da Johnson, a causa di questa squalifica, scesero cos\u00ec ad otto.\nJohnson ha ottenuto per 22 volte un tempo inferiore ai 44 secondi in gare sui 400 m piani. Nei 200 \u00e8 sceso 17 volte sotto i 20 secondi e 6 volte sotto 19\"80. Ha detenuto il record mondiale sui 200 metri dal giugno 1996 all'agosto del 2008, quando \u00e8 stato migliorato dal giamaicano Usain Bolt.\nMichael Johnson \u00e8 rimasto per gran parte degli anni '90 praticamente imbattuto sugli sprint lunghi. Dopo il ritiro, viene spesso invitato a trasmissioni televisive in qualit\u00e0 di esperto di atletica leggera ed \u00e8 stato l'agente del campione dei 400 metri, lo statunitense Jeremy Wariner.\nDal 6 giugno 2012 \u00e8 membro della IAAF Hall of Fame."}
{"id": "39165", "revid": "1534511", "url": "https://it.wikipedia.org/wiki?curid=39165", "title": "Wimp", "text": ""}
