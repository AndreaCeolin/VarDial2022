{"id": "58460", "revid": "1086580", "url": "https://it.wikipedia.org/wiki?curid=58460", "title": "Il gladiatore", "text": "Il gladiatore \"(Gladiator)\" \u00e8 un film colossal del 2000 diretto da Ridley Scott, interpretato da Russell Crowe, Joaquin Phoenix, Connie Nielsen, Richard Harris, Oliver Reed e Tomas Arana.\nCrowe interpreta il fedele generale Massimo che viene tradito quando Commodo, l'ambizioso figlio dell'imperatore Marco Aurelio, assassina il padre e s'impossessa del potere imperiale. Ridotto in schiavit\u00f9, Massimo ricompare nell'arena tra le file dei gladiatori per vendicare l'assassinio della sua famiglia e del suo imperatore. Ispirata al romanzo di Daniel P. Mannix del 1958 \"Those about to die\" (in italiano \"Quelli che stanno per morire\"), la sceneggiatura del film, inizialmente scritta da David Franzoni, fu acquisita dalla DreamWorks e Ridley Scott venne scelto per dirigere il film. La lavorazione inizi\u00f2 nel gennaio 1999, prima che la sceneggiatura fosse completata, e si concluse nel maggio di quell'anno: le riprese furono effettuate tra Malta, l'Europa, l'Inghilterra, il Nordafrica e il Marocco.\n\"Il gladiatore\" \u00e8 stato presentato per la prima volta a Los Angeles il 1\u00ba maggio 2000, divenendo subito un successo di pubblico. Il film ha ricevuto recensioni favorevoli dalla critica, soprattutto per le interpretazioni di Russell Crowe e di Joaquin Phoenix, ma anche per la regia di Scott, la fotografia, le sequenze d'azione, le partiture musicali e il valore della produzione. \u00c8 stato un successo al botteghino, incassando $ 187,7 milioni negli Stati Uniti e $ 457 milioni in tutto il mondo risultando secondo, nella classifica degli incassi dei film prodotti nel 2000, solo a \"\". Il film ha vinto numerosi premi, tra cui cinque Oscar alla 73\u00aa edizione degli Oscar: miglior film, miglior attore protagonista per Crowe, migliori costumi, miglior sonoro e migliori effetti visivi. Ha anche ricevuto quattro premi BAFTA al 54\u00b0 British Academy Film Awards per il miglior film, la miglior fotografia, la miglior scenografia e il miglior montaggio. Sin dalla sua uscita \"Il gladiatore\" \u00e8 stato anche accreditato per aver riacceso l'interesse per il genere \"peplum\" e per l'intrattenimento incentrato sull'antica cultura greca e romana.\nTrama.\nNell'anno 180 d.C., il generale Massimo Decimo Meridio guida l'esercito romano alla vittoria durante la guerra contro i Marcomanni in Germania, guadagnandosi la stima dell'anziano imperatore romano Marco Aurelio. Questi, malato e sentendosi prossimo alla fine, designa Massimo come proprio successore al posto del figlio naturale Commodo, vedendo nel generale una guida pi\u00f9 affidale e sicura. e intende affidargli il compito di ripristinare la repubblica restituendo il potere al senato, ovvero al popolo romano, come avveniva prima dell'avvento dell'et\u00e0 imperiale.\nInizialmente riluttante, Massimo chiede tempo per decidere e si ritira in tenda a pregare gli d\u00e8i affinch\u00e9 lo aiutino a decidere e proteggano la sua famiglia, idealmente rappresentata dalle statuette della moglie e del figlio che Massimo porta con s\u00e9. Nel frattempo Marco Aurelio comunica la propria decisione al figlio, che era giunto da Roma insieme alla sorella Lucilla che, vedova con un figlio, \u00e8 innamorata di Massimo. Deluso e afflitto per la scelta del padre, Commodo lo uccide soffocandolo con il proprio petto non volendo che questi renda pubblica la propria decisione. Capendo subito che l'imperatore non \u00e8 morto per cause naturali ma \u00e8 stato ucciso dal figlio, Massimo rifiuta di sottomettersi a Commodo, il quale d\u00e0 allora ordine al generale Quinto, capo della Guardia Pretoria e amico di Massimo, di farlo decapitare e di crocifiggere la sua famiglia.\nMentre Commodo viene incoronato imperatore di Roma, Massimo viene immobilizzato e condotto in mezzo alla foresta per essere giustiziato, ma fingendo di accettare il suo destino afferra la spada al boia e uccide uno dopo l'altro tutti i pretoriani del manipolo. Gravemente ferito a un braccio nel corso dell'azione, s'impossessa di due cavalli e intraprende il lungo viaggio verso casa, ma giunge troppo tardi: alcuni suoi amici sono morti e la moglie e il figlio sono stati crocifissi tra le rovine fumanti della propria abitazione. Massimo piange disperato i suoi cari defunti e poi si accascia straziato dal dolore e sfinito dalla stanchezza.\nCatturato da un mercante di schiavi, viene venduto a Proximo, un ex gladiatore divenuto lanista, che Marco Aurelio aveva affrancato dalla schiavit\u00f9 insignendolo del \"rudis\", la spada di legno. Portato in Africa, Massimo viene obbligato a combattere nell'arena, dando presto prova delle sue eccellenti qualit\u00e0 di guerriero e ottenendo la popolarit\u00e0 tra gli spettatori e il rispetto degli altri combattenti; conosciuto ora nella \"familia gladiatoria\" come \"l'Ispanico\", stringe amicizia col cacciatore numida Juba e col combattente germano Hagen, che fino alla comparsa di Massimo era il pi\u00f9 valoroso dei gladiatori di Proximo. Durante le pause degli spettacoli, Juba e Massimo, parlando delle rispettive famiglie e della vita che conducevano prima di divenire schiavi, rinsaldano la loro amicizia traendo coraggio, di fronte alla prospettiva della morte in combattimento, dalla speranza che avrebbero rincontrato i loro familiari nell'aldil\u00e0.\nPassati alcuni anni, Commodo, intenzionato a conquistare la folla, ordina che per un lungo periodo di 150 giorni si tengano a Roma dei \"giochi gladiatorii\" in memoria del padre, proprio colui che cinque anni prima ne aveva disposto l'interruzione, e anche i gladiatori di Proximo vengono affittati per lo spettacolo. Prima di partire, il lanista spiega a Massimo come, a Roma, potrebbe riuscire ad ottenere la libert\u00e0 tramite il dono del \"rudis\", donata dallo stesso imperatore. Animato dalla possibilit\u00e0 di essere cos\u00ec vicino a Commodo da potersi vendicare, Massimo decide di combattere ascoltando i consigli del vecchio gladiatore, fino ad allora ignorati, che gli dice di conquistare la folla. A Roma, i gladiatori di Proximo vengono destinati a rievocare la battaglia di Zama della seconda guerra punica, rappresentando le truppe di Annibale, l'orda barbarica, schierate contro le legioni di Scipione l'Africano. Indossando una maschera che ne cela le sembianze, Massimo assume la guida del gruppo e, disponendolo a testuggine al centro dell'arena del Colosseo, riesce a sovvertire l'esito di uno scontro in cui erano storicamente destinati alla sconfitta. Quando Commodo raggiunge i gladiatori di Proximo per congratularsi, Massimo \u00e8 infine obbligato a togliersi l'elmo e rivelare la sua vera identit\u00e0:\nImpossibilitato a uccidere Massimo, guadagnatosi il sostegno della folla che chiede incessantemente la grazia, l'amareggiato Commodo solleva la mano e protende il pollice verso l'alto, lasciando infine l'arena mentre la folla riecheggia e osanna il nome di Massimo.\nDopo aver visto Massimo in vita, Lucilla s'incontra segretamente con lui in una delle celle in cui si trovano i gladiatori. Durante il loro colloquio, Massimo l'accusa con rabbia di aver partecipato agli omicidi del padre e della sua famiglia; lei lo nega decisamente, dichiarandosi a sua volta terrorizzata e vittima del fratello, gli confida di disporre di potenti alleati in Senato che vogliono detronizzare Commodo e lo invita ad allearsi con loro per rovesciare il fratello, ma Massimo rifiuta e le chiede di dimenticarlo, chiudendo bruscamente l'incontro.\nIl giorno dopo Massimo deve fronteggiare Tigris delle Gallie, l'unico gladiatore imbattuto che ritorna nell'arena cinque anni dopo il suo ritiro. Durante il combattimento, pi\u00f9 volte, da botole che si aprono nell'arena balzano fuori delle tigri incatenate che si avventano contro Massimo, trattenute a stento dagli addetti. Nonostante le difficolt\u00e0, Massimo le sgomina e mette in ginocchio Tigris, che cade a terra sconfitto e condannato a morte dal pollice verso di Commodo, ma Massimo sfida deliberatamente il suo ordine rifiutandosi di ucciderlo, e la folla lo acclama come \"Massimo il misericordioso\"; Commodo abbandona allora il palco, lo raggiunge nell'arena e insulta la memoria dei suoi cari con lo scopo di farlo combattere contro di s\u00e9, ma Massimo mantiene la calma, si volge e si allontana, sottolineando ancora una volta la sua volont\u00e0 a non riconoscere Commodo come imperatore.\nMentre viene riaccompagnato alla scuola dei gladiatori, Massimo viene informato dal suo fedele servitore Cicero che il suo esercito, accampato ad Ostia, gli \u00e8 rimasto fedele. Riesce a incontrarsi nelle celle dei gladiatori con Lucilla e il senatore Pertinace Gracco, al quale chiede di farlo uscire da Roma e ricongiungere col suo esercito, col quale torner\u00e0 a Roma e rovescer\u00e0 Commodo, e infine bacia Lucilla. Sospettando il tradimento della sorella, Commodo minaccia indirettamente il figlio di lei, Lucio, costringendola a rivelare il complotto, quindi esprime la volont\u00e0 di unirsi a lei carnalmente per avere un figlio \"puro\" e degno di succedergli al trono. I pretoriani arrestano immediatamente Gracco e prendono d'assalto la caserma, combattendo contro i gladiatori di Proximo, mentre Massimo scappa. Hagen e Proximo vengono uccisi durante l'assedio, mentre Juba e i superstiti vengono imprigionati. Massimo fugge attraverso un tunnel dalle mura della citt\u00e0, ma assiste impotente alla morte di Cicero, trafitto dalle frecce dei pretoriani, e viene catturato da alcune guardie pretoriane.\nIncatenato nei sotterranei, Massimo riceve la visita di Commodo che lo sfida a duello nell'arena e, per essere certo della vittoria, gli infligge a tradimento una pugnalata sotto l'ascella con uno stiletto e ordina a Quinto di celare la ferita. Condotto nell'arena insieme a Commodo, Massimo raccoglie la spada da terra e incomincia il duello, mentre i pretoriani si dispongono a cerchio attorno ai combattenti. Dopo alcuni scambi di colpi, Massimo, pur indebolito dalla ferita, riesce a disarmare Commodo, ma lascia cadere la propria spada a sua volta prostrato dallo sforzo. Commodo chiede un'altra spada, dapprima a Quinto che per\u00f2 non acconsente capendo finalmente la natura abietta e subdola di Commodo, e poi ai pretoriani che per\u00f2, su ordine di Quinto, non intervengono. Commodo estrae allora lo stiletto nascosto e si getta su Massimo che contrattacca, colpendolo con pugni violenti. I due lottano avvinghiati per alcuni secondi, finch\u00e9 Massimo riesce a spingergli la mano indietro e affondare lo stiletto nella gola di Commodo che cade infine morto in un Colosseo avvolto dal silenzio.\nA Massimo, morente, appaiono la sua casa e la sua famiglia, ma viene riportato momentaneamente alla realt\u00e0 dalla voce di Quinto, che gli chiede indicazioni. Massimo chiede a Quinto di liberare Juba e gli altri gladiatori di Proximo sopravvissuti e di restituire alle sue mansioni il senatore Gracco, al quale chiede di restaurare a Roma il governo repubblicano, proprio come voleva Marco Aurelio. Dopo l'affermazione di Quinto, Massimo muore tra le braccia di Lucilla, inginocchiatasi accanto a lui, e il suo spirito si riunisce a quelli dei suoi cari che lo stanno aspettando nell'aldil\u00e0. Dopo avergli chiuso gli occhi, ella ricorda a tutti che Massimo era un uomo buono e un soldato di Roma e che la sua memoria va onorata. Il corpo di Massimo viene sollevato e portato fuori dal Colosseo per una sepoltura onorevole, seguito da tutto il popolo, mentre il cadavere di Commodo resta abbandonato nell'arena.\nQuella sera stessa, Juba ritorna libero nel Colosseo vuoto e seppellisce, nella sabbia intrisa di sangue dov'era caduto Massimo, le statuine della moglie e del figlio di quest'ultimo, pronunciando la frase: \"Io ti rincontrer\u00f2 un giorno. Ma non ancora. Non ancora\", per poi allontanarsi dall'arena al calar del sole.\nProduzione.\nSceneggiatura.\n\"Il gladiatore\" era basato su un'idea originale di David Franzoni, che ha scritto la prima bozza. A Franzoni venne offerto un contratto come sceneggiatore e co-produttore di tre film con la DreamWorks visto il successo del suo lavoro precedente, \"Amistad,\" che aveva contribuito a consolidare la reputazione della DreamWorks. Non essendo uno studioso classico, Franzoni si ispir\u00f2 al romanzo di Daniel P. Mannix, \"Those About to Die\" (\"Quelli che stanno per morire\"). Nella prima bozza di Franzoni, scritta nel 1998, il protagonista era Narcisso, un lottatore realmente esistito che, secondo gli storici Erodiano e Cassio Dione, avrebbe strangolato a morte l'imperatore Commodo.\nRidley Scott venne avvicinato dai produttori Walter F. Parkes e Douglas Wick, che gli mostrarono una copia di un dipinto del 1872 di Jean-L\u00e9on G\u00e9r\u00f4me, pittore francese, intitolato \"Pollice verso\". Scott fu attratto dalla visione del mondo dell'antica Roma, tuttavia riteneva che i dialoghi di Franzoni fossero troppo privi di sottigliezze e assunse lo sceneggiatore John Logan per riscrivere la sceneggiatura a suo piacimento. Logan riscrisse gran parte del primo atto e prese la decisione di fare uccidere la famiglia di Massimo per rendere pi\u00f9 potente la motivazione del personaggio.\nRussell Crowe, intervistato alla trasmissione \"Inside the Actors Studio\", dichiar\u00f2 : \"\"Mi hanno detto: '\u00c8 un film da 100 milioni di dollari. Sei diretto da Ridley Scott, sei un generale romano'. Sono sempre stato un grande fan di Ridley\".\"\nPre-produzione.\nDurante la preparazione delle riprese Scott ha trascorso diversi mesi a sviluppare lo storyboard per creare la trama. Nel giro di sei settimane, i membri della produzione hanno esplorato varie localit\u00e0 facenti parte dei domini dell'Impero Romano prima del suo crollo, tra cui Italia, Francia, Nordafrica e Inghilterra. Tutti gli oggetti di scena, i set e i costumi del film sono stati prodotti dai membri della troupe a causa dei costi elevati e dell'indisponibilit\u00e0 di determinati articoli. L'artista Rod Vass, con la sua azienda, la Armordillo, specializzata nella scultura e negli oggetti di scena in ambito cinematografico, realizz\u00f2 per il film 100 armature d'acciaio e 550 armature di poliuretano. L'esclusivo sistema in poliuretano spruzzato venne sviluppato proprio dalla Armordillo e apr\u00ec la strada a questo tipo di produzione. Per un periodo di tre mesi furono fabbricati 27.500 pezzi di armature.\nRiprese.\nIl film \u00e8 stato girato in tre localit\u00e0 principali, tra gennaio e maggio del 1999. Le scene della battaglia iniziale, nelle foreste della Germania, sono state girate in tre settimane a Bourne Woods, vicino a Farnham, nel Surrey (Inghilterra). Quando Scott venne a sapere che la Commissione forestale stava pianificando di rimuovere una sezione della foresta, li persuase a permettere che la scena della battaglia fosse girata l\u00e0 per poter mettere in scena un incendio davvero realistico. Scott e John Mathieson, il direttore della fotografia, usarono riprese multiple con diversi frame rate e un otturatore di 45 gradi, creando effetti di stop motion nelle sequenze d'azione, simili alle tecniche utilizzate per le sequenze di battaglia in \"Salvate il soldato Ryan\". Successivamente, le scene della schiavit\u00f9, del viaggio nel deserto e della scuola dei gladiatori furono girate a Ouarzazate, in Marocco, appena a sud delle montagne dell'Atlante, per altre tre settimane. Per costruire l'arena dove Massimo ha i suoi primi combattimenti, la troupe us\u00f2 materiali e tecniche di costruzione locali: vennero utilizzati mattoni di fango. Infine, le scene nella Roma antica furono girate in diciannove settimane a Forte Ricasoli, a Malta.\nA Malta fu costruita una replica di circa un terzo del Colosseo di Roma, con un'altezza di 15,8 metri, per lo pi\u00f9 in gesso e compensato (gli altri due terzi e l'altezza rimanente furono aggiunti in digitale). La replica ha richiesto diversi mesi per essere costruita ed \u00e8 costata circa un milione di dollari. Il retro del complesso forniva un ricco assortimento di mobili da strada, colonnati, cancelli, statue e mercati antichi romani per altre esigenze di ripresa. Il complesso era servito da un camerino tendato, con spogliatoi, un deposito, armature e altre attrezzature. Il resto del Colosseo \u00e8 stato creato con immagini generate al computer utilizzando schemi e trame di scenografia a cui fa riferimento l'azione dal vivo e renderizzati in tre livelli per fornire flessibilit\u00e0 di illuminazione per i software. La casa dove vive la famiglia di Massimo \u00e8 il \"Podere di Poggio Manzuoli\", nel comune di San Quirico d'Orcia. Sempre nella campagna della Val d'Orcia, in Toscana, sono state girate le scene ambientate nei Campi Elisi, nella localit\u00e0 di Terrapille ai piedi di Pienza.\nPost-produzione.\nDiverse scene hanno incluso un ampio uso di immagini generate al computer per ricreare gli scenari dell'antica Roma. La societ\u00e0 di post-produzione britannica The Mill \u00e8 responsabile di gran parte degli effetti speciali come la sovrapposizione di tigri reali su blue screen nelle sequenze dell'arena, dell'aggiunta di tracce di fumo e dell'estensione della scia delle frecce infuocate nella battaglia iniziale (a causa dei regolamenti sul numero di frecce che si potevano scoccare durante le riprese). Per creare la folla del Colosseo sono state usate 2.000 comparse, in modo da generare una folla virtuale composta da 35.000 spettatori, che dovevano apparire credibili e reagire alle scene di combattimento. L'effetto \u00e8 stato ottenuto riprendendo le comparse dal vivo da diverse angolazioni e poi mappandole con la tecnologia del motion capture.\nMentre si trovava sul set a Malta, l'attore Oliver Reed mor\u00ec improvvisamente per un infarto prima che tutte le sue scene fossero state girate. Il tragico evento obblig\u00f2 la produzione a creare un doppio digitale per le scene rimanenti che coinvolgevano il personaggio di Proximo, fotografando una controfigura in ombra e mappando una maschera tridimensionale fatta di immagini al computer del volto di Reed, il tutto con un costo stimato di 3,2 milioni di dollari per soli due minuti di riprese aggiuntive. Il supervisore degli effetti visivi John Nelson riflett\u00e9 sulla decisione di includere le scene aggiuntive, e dichiar\u00f2 in seguito: \"Quello che abbiamo fatto \u00e8 stato poco rispetto agli altri nostri lavori nel film. Quello che Oliver ha fatto \u00e8 stato ben pi\u00f9 grande. Ha dato una performance stimolante e commovente. Tutto ci\u00f2 che abbiamo fatto \u00e8 stato aiutarlo a completarla\". Il film stesso \u00e8 dedicato proprio alla memoria di Reed.\nDistribuzione.\nLa pellicola usc\u00ec nelle sale cinematografiche il 5 maggio 2000 negli USA, il 12 maggio nel Regno Unito e il 19 maggio in Italia.\nVerosimiglianze e incongruenze storiche.\nIl film \u00e8 basato su eventi reali accaduti nell'Impero romano durante la seconda met\u00e0 del II secolo d.C. Poich\u00e9 Ridley Scott voleva rappresentare la civilt\u00e0 romana nel modo pi\u00f9 accurato possibile rispetto a qualsiasi altro film precedente, \u00e8 ricorso alla consulenza di diversi storici moderni. Malgrado ci\u00f2, sono state inserite alcune deviazioni dai fatti storici per aumentare l'interesse della trama e mantenere la continuit\u00e0 narrativa. Scott ha anche affermato che, a causa di quanto i precedenti film storici avessero influenzato l'immaginario sull'antica Roma, alcuni fatti storici risultarono \"eccessivamente incredibili\" per essere inseriti nella sceneggiatura.\nAlmeno un consulente storico ha rassegnato le dimissioni a causa di queste modifiche. Un altro ha chiesto di non essere menzionato nei titoli di coda (anche se, nel commento del regista, \u00e8 stato affermato che ha costantemente chiesto \"Dov'\u00e8 la prova che certe cose erano esattamente come dicono?\"). Lo storico Allen Ward, dell'Universit\u00e0 del Connecticut, credeva che l'accuratezza storica non avrebbe reso \"Il gladiatore\" meno interessante o eccitante, affermando che \"agli artisti creativi deve essere concessa una licenza poetica, ma ci\u00f2 non dovrebbe essere un permesso per il totale disprezzo dei fatti storici della fiction\".\nIncongruenze.\n\u2022 Marco Aurelio non fu assassinato da suo figlio Commodo, ma mor\u00ec a Vindobona (l'attuale citt\u00e0 di Vienna) nel 180 d.C. a causa della peste Antonina. L'epidemia, che si ritiene fosse di vaiolo o morbillo, spazz\u00f2 l'Impero romano durante il regno di Marco Aurelio.\n\u2022 Non vi \u00e8 alcuna indicazione che Marco Aurelio volesse riportare l'Impero a una forma di governo repubblicana, come rappresentato nel film. Inoltre, nel 177 d.C., tre anni prima della sua morte, associ\u00f2 al trono imperiale il figlio Commodo, che in seguito govern\u00f2 da solo fino alla morte, avvenuta nel 192 d.C.\n\u2022 Il film descrive Marco Aurelio che ha sconfitto i barbari nelle Guerre marcomanniche. In realt\u00e0 la guerra era ancora in corso quando Marco Aurelio mor\u00ec; Commodo assicur\u00f2 la pace con un trattato con le due trib\u00f9 germaniche alleate contro Roma, i Marcomanni e i Quadi, subito dopo la morte di suo padre.\n\u2022 Il personaggio di Massimo \u00e8 immaginario, sebbene per alcuni aspetti assomigli alle figure storiche di Narcisso (atleta e lottatore, noto soprattutto per essere stato l'assassino di Commodo, del quale era allenatore personale; \"Narcisso\" era anche il nome del protagonista nella prima bozza della sceneggiatura), Spartaco (che guid\u00f2 una celebre rivolta di schiavi nel 73-71 a.C.), Cincinnato (famoso perch\u00e9, nominato dittatore nel 458 a.C. nel corso della guerra contro gli Equi, si dimise dalla carica dopo soli sedici giorni, non appena ottenuta la vittoria, senza aspettare la scadenza del mandato), e Marco Nonio Macrino (generale di fiducia e amico di Marco Aurelio).\n\u2022 Sebbene Commodo fosse impegnato in combattimenti per spettacoli nel Colosseo, non fu ucciso nell'arena ma fu strangolato nel suo bagno dal lottatore Narcisso. Commodo regn\u00f2 per oltre dodici anni, a differenza del periodo pi\u00f9 breve rappresentato nel film.\n\u2022 Nel film, Lucilla \u00e8 interpretata come una sola vedova di Lucio Vero con un figlio, chiamato anch'esso Lucio Vero. Mentre Lucilla era la vedova di Vero e aveva anche un figlio con quel nome, il loro figlio mor\u00ec giovane, molto prima del regno di Commodo, e Lucilla si rispos\u00f2 con Claudio Pompeiano poco dopo la morte di Vero. Era stata sposata con lui per 11 anni quando suo fratello divenne Imperatore. Il film omette gli altri due figli di Lucilla con Vero, Lucilla Plautia e Aurelia Lucilla.\n\u2022 Lucilla fu implicata in un complotto per assassinare suo fratello nel 182 d.C., insieme a suo marito Pompeiano e molti altri. Fu esiliata per la prima volta nell'isola di Capri da suo fratello, quindi uccisa per suo ordine pi\u00f9 tardi nel corso dell'anno.\n\u2022 Il personaggio di Massimo ha avuto una carriera e tratti si personalit\u00e0 (come documentato da Erodiano) simili e a Claudio Pompeiano (un siriano) che ha sposato Lucilla, figlia di Marco Aurelio, dopo la morte di Lucio Vero. Si ritiene che Marco Aurelio avrebbe potuto volere che Pompeiano gli succedesse come Cesare preferendo Commodo, ma fu respinto. Pompeiano non fece parte di nessuna delle tante trame contro Commodo. Ci\u00f2 non \u00e8 stato rappresentato nel film.\n\u2022 Nel film il personaggio Antonius Proximo afferma che \"il saggio\" Marco Aurelio ha vietato i giochi di gladiatori a Roma costringendolo a trasferirsi in Mauretania. Il vero Aurelio viet\u00f2 i giochi, ma solo ad Antiochia come punizione per il sostegno della citt\u00e0 all'usurpatore Avidio Cassio. Nessun gioco \u00e8 mai stato bandito a Roma. Tuttavia, quando l'imperatore inizi\u00f2 ad arruolare gladiatori nelle legioni, la conseguente carenza di combattenti permise a lanisti come Proximo di realizzare profitti \"a sorpresa\" attraverso maggiori compensi per i loro servizi.\n\u2022 Nella realt\u00e0, la morte di Commodo non ha provocato una pace per Roma, n\u00e9 un ritorno nella Repubblica Romana. Piuttosto, ha inaugurato una caotica e sanguinosa lotta di potere che \u00e8 culminata nell'Anno dei Cinque Imperatori del 193 d.C. Secondo Erodiano, il popolo di Roma era felicissimo della notizia della morte di Commodo, anche se temeva che i pretoriani non avrebbero accettato il nuovo imperatore Pertinace.\n\u2022 I costumi nel film raramente sono storicamente corretti. Alcuni soldati indossano elmi di stile fantasy. Le fasce avvolte attorno alle braccia erano raramente indossate. Il loro aspetto \u00e8 il prodotto di uno stereotipo filmico in base al quale i film storici raffigurano popoli dell'antichit\u00e0 che indossano tali fasce. Sebbene il film sia ambientato nel II secolo d.C., l'armatura gallica imperiale e gli elmetti indossati dai legionari risalgono al 75 d.C., un secolo prima. Questo fu sostituito da nuovi progetti nel 100 d.C. I portatori standard delle legioni (Aquilifer), i centurioni, le forze montate e gli ausiliari avrebbero indossato armature in scala, lorica e squamata. Le trib\u00f9 germaniche sono vestite con abiti dell'et\u00e0 della pietra.\n\u2022 La cavalleria romana viene mostrata usare le staffe mentre cavalca. Questo \u00e8 un anacronismo, in quanto le forze montate a cavallo dell'esercito romano usavano una sella a due corna, ma senza staffe. Le staffe sono state impiegate nelle riprese solo per motivi di sicurezza, a causa dell'addestramento e dell'abilit\u00e0 supplementari richiesti per condurre con una sella romana. Catapulte e baliste non sarebbero mai state utilizzate in battaglia all'interno di una foresta. Tali armi erano riservate principalmente agli assedi e venivano usate raramente in battaglie aperte. Le frecce infuocate e i contenitori sparati dalle catapulte sono un mito diffuso da Hollywood e non sarebbero stati usati nella storia antica.\n\u2022 Le guardie pretoriane viste nel film indossano tutte uniformi nere. Nessuna prova storica lo supporta. In campagna, di solito, indossavano equipaggiamento legionario standard con alcuni elementi decorativi unici.\n\u2022 Nella vista a volo d'uccello di Roma, quando la citt\u00e0 viene presentata per la prima volta, si vedono diversi edifici che al tempo di Marco Aurelio non esistevano ancora, come la Basilica di Massenzio e Costantino, costruita solo nel IV sec. d.C.\n\u2022 Un'incongruenza storica \u00e8 inoltre presente nei discorsi di Marco Aurelio e di Massimo: entrambi descrivono il ritorno della Repubblica a Roma come di una \"restituzione\" del potere al popolo. Tuttavia la realt\u00e0 risiede nel fatto che la Repubblica Romana fosse invece pi\u00f9 vicina ad un'oligarchia, cio\u00e8 uno stato governato da un gruppo ristretto di persone, in questo caso particolare i patrizi; quindi, non \u00e8 mai esistito un periodo in cui il potere fosse davvero nelle mani del popolo.\n\u2022 Un altro esempio di incongruenza \u00e8 riscontrabile nell'aspetto fisico di Commodo: secondo le fonti, infatti, egli non port\u00f2 la barba fino a quando non divenne imperatore. Nel film, invece, Joaquin Phoenix non porta mai la barba, neppure dopo essere salito al potere.\n\u2022 Questi errori, pi\u00f9 evidenti forse per gli storici, si riscontrano anche negli equipaggiamenti, nelle armi usate e nelle vesti di soldati e di vari personaggi nel film; e inoltre, nel film, il gladiatore Massimo combatte anche con le tigri, ma il combattimento con le bestie feroci era compito esclusivo dei venatori.\nLa battaglia.\nIl film resta memorabile per la meticolosa ricostruzione delle scene della battaglia (dal lancio di dardi degli arcieri ausiliari di chiara origine orientale, alla carica compatta e ordinata delle legioni, a quella della cavalleria pesante romana). Questa la famosa frase prima dell'inizio della battaglia:\nQueste prime sequenze rispecchiano, in maniera sufficientemente fedele, la tattica bellica dell'epoca e il contesto storico della fine del II secolo, preludio alle prime grandi invasioni barbariche e denominato dalla stessa \"Historia Augusta\", il periodo delle guerre marcomanniche, cos\u00ec ben rappresentate sul monumento della Colonna di Marco Aurelio di fronte a Palazzo Chigi. Ci sono per\u00f2 delle precisazioni da fare:\nMarco Aurelio e il figlio Commodo.\nCommodo succedette sul trono a Marco Aurelio nel 180 d.C. e, dodici anni dopo, fu effettivamente ucciso da un gladiatore, anche se non nell'arena: fu strangolato nel bagno dal suo istruttore, il maestro di gladiatori Narcisso, coinvolto in una congiura in cui ebbe un ruolo chiave la cristiana Marzia, cugina e amante di Commodo.\n\u00c8 vero che il regno di Commodo fu contrassegnato dall'accentuarsi dell'assolutismo imperiale, e che Commodo stesso si appoggi\u00f2 direttamente ai pretoriani e al popolo di Roma, compiacendone i gusti, per scardinare quel poco che ancora restava delle antiche istituzioni romane, ponendo cos\u00ec fine a una serie di cinque imperatori saggi e illuminati. Insieme con Nerone, Eliogabalo, Domiziano e Caligola, Commodo sub\u00ec la cosiddetta \"damnatio memoriae\", ovvero la cancellazione del suo nome da molti monumenti, come ci racconta la \"Historia Augusta\":\nLo stesso Commodo, al culmine del suo regno, decise di ribattezzare la citt\u00e0 \"Colonia Commodiana\" e si autodefin\u00ec l\"'Ercole Romano\", ma di ci\u00f2 nel film non v'\u00e8 traccia. \u00c8 vero anche che Commodo scese personalmente in campo contro gladiatori in battaglie manipolate a suo favore (gli avversari erano armati di spade di legno) e che sua sorella Lucilla cospir\u00f2 contro di lui.\nNella scena del trionfo di Commodo \u00e8 possibile contare il numero dei soldati stimandolo dal numero di \"quadrati\". Essendo ogni quadrato composto da 16x25=400 soldati, ed essendo rappresentati almeno 50 quadrati, il totale ammonterebbe ad almeno 20.000 uomini, pari a quattro intere legioni. Se da un lato \u00e8 vero che al tempo di Commodo ormai la regola che vietava di portare armi all'interno del \"pomerium\" era un debole residuo di epoche antiche, d'altro canto quattro legioni sembrano davvero un eccesso inaccettabile.\nLa figura storica di Commodo era gi\u00e0 stata trattata al cinema: era accaduto nel film peplum italiano del 1964 di Mario Caiano \"I due gladiatori\", ma soprattutto nel film gemello (che pu\u00f2 considerarsi la prima versione de \"Il gladiatore\") di Anthony Mann del 1964 \"La caduta dell'Impero romano\", con Sophia Loren, Stephen Boyd, Alec Guinness e Christopher Plummer rispettivamente nelle parti di Lucilla, del generale Livio (il protagonista al posto di Massimo), di Marco Aurelio e di Commodo.\nI giochi gladiatori.\nCome mostrato nel film, i gladiatori erano s\u00ec schiavi, ma anche uomini ammirati e ossequiati, che in tal caso godevano di condizioni privilegiate e dell'accesso alle attrazioni pi\u00f9 prestigiose della civilt\u00e0 romana. Ogni gladiatore aveva la facolt\u00e0 di ritirarsi dall'incontro a propria discrezione; inoltre, nel momento in cui uno dei duellanti prevaleva sull'altro, la folla esprimeva effettivamente il proprio volere circa la sorte dello sconfitto. L'ultima parola spettava all'imperatore, ma raramente questi ne decretava l'esecuzione: in tal caso, infatti, era tenuto a pagare un consistente risarcimento. Il gladiatore prossimo alla morte a causa di ferite gravi esponeva coraggiosamente il petto al vincitore.\nI gladiatori sono raffigurati come individui dal fisico scolpito e tipico di quello attribuito agli atleti odierni: i gladiatori erano noti invece per avere spesso una consistente quantit\u00e0 di grasso addominale, avente lo scopo di permettergli di essere feriti in modo sufficiente da rendere le loro ferite ben evidenti alla folla senza per\u00f2 rischiare di soffrire lesioni agli organi interni.\nSembrano del tutto assenti le categorie gladiatorie: lo scopo dei giochi gladiatori era intrattenere il pubblico, e questo implicava rendere gli scontri il pi\u00f9 bilanciati possibile, per assicurarne una durata prolungata; per permettere questo, ogni gladiatore era assegnato ad una determinata categoria, dotata di specifico equipaggiamento e intesa per combattere solo e soltanto contro gladiatori appartenenti ad altre categorie specifiche.\nIl gesto dell'imperatore che ordinava la morte dello sconfitto non era il pollice abbassato (il proverbiale pollice verso), ma il pollice alzato, simbolo della spada sguainata (il gesto contrario, cio\u00e8 il pollice richiuso nel pugno, indicava la spada rimessa nel fodero). Sebbene Scott fosse stato informato di questo, ha preferito usare il gesto classico per non confondere gli spettatori.\nIl \"rudis\" era effettivamente donato ai gladiatori che si erano dimostrati abbastanza abili da essere amati dalla folla, tuttavia non rappresentava n\u00e9 implicava la libert\u00e0 del gladiatore, ma solo la possibilit\u00e0 di non essere pi\u00f9 obbligato a combattere. L'oggetto che rappresentava la libert\u00e0 e che veniva donato al gladiatore quando questi veniva definitivamente liberato era un berretto di lana chiamato pileo.\nIn uno dei combattimenti nel Colosseo, mentre Massimo affronta un erculeo gallico, alcuni schiavi fanno uscire dalle grate intorno all'arena, tenendole al guinzaglio con delle catene, delle tigri che tentano di azzannare i due: questo tipo di combattimento non era tipico dei gladiatori (che combattevano solo tra di loro), bens\u00ec dei giochi venatorii (le venationes); inoltre, in questi combattimenti, venivano perlopi\u00f9 usati i leoni importati a questo scopo in grande quantit\u00e0 dal Nord Africa (dove tale commercio contribu\u00ec alla loro estinzione) e solo assai pi\u00f9 di rado le tigri.\nNella scena della distribuzione del pane all'inizio dei giochi ci si potrebbe riferire alla celebre frase \"\"panem et circenses\": tuttavia \u00e8 errato interpretarla come desiderio del popolo, poich\u00e9 la frase era riferita ai depositi portuali nelle odierne Libia e Tunisia, da dove partivano le navi cariche di grano e animali per i giochi circensi.\nIl popolo non gridava \"A morte!\" nei confronti dello sconfitto, ma \"Jugula!\" (\"Tagliagli la gola!\"\"): questo, infatti, era il sistema pi\u00f9 rapido per uccidere lo sconfitto. Spesso per\u00f2, se questo si difendeva bene e con valore, veniva risparmiato.\nIn uno degli epici scontri ambientati nel Colosseo, nell'arena fanno la loro comparsa anche balestre a ripetizione, che al tempo della storia narrata non esistevano. Inoltre, nella scena con le bighe che corrono nell'arena, durante il rovesciamento a terra di una di queste (quella che finisce contro il muro) si vede al suo interno, nascosta goffamente da un panno, una bombola di aria compressa (con manometro e valvola di regolazione) per gli effetti speciali di ribaltamento.\nIl Colosseo.\nNel film si indica la famosa arena con il nome di \"Colosseo\"; tale denominazione risalirebbe, tuttavia, solo all'XI secolo. In precedenza la struttura era chiamata amphitheatrum Flavium (anfiteatro Flavio), sebbene tale aspetto sia tuttora controverso. In et\u00e0 medievale contava quasi 80.000 posti, e non i \"soli\" 50.000 dichiarati da Proximo. Dopo incendi e terremoti fu utilizzato come arena fino al VI secolo e poi come cimitero.\nInoltre, nella Roma ricostruita al computer per qualche scena grafica, a fianco del Colosseo appare un lago, che era il lago della Domus Aurea di un altro imperatore, Nerone: l'errore storico consiste nel fatto che questo lago della \"Domus Aurea\" venne prosciugato proprio per la costruzione dell'anfiteatro Flavio.\nNella panoramica aerea finale il Tevere apparirebbe troppo vicino all'arena. Delle montagne a nord, seppur ricordando le colline del Monte Mario, sono altissime, trattandosi di immagini dei rilievi nei dintorni della citt\u00e0 catalana di Gerona.\nFalsa anche la data dell'inaugurazione del Colosseo, fatta risalire al secondo secolo, mentre in realt\u00e0 venne costruito dall'imperatore Vespasiano e inaugurato dal figlio Tito nel corso del primo, intorno all'80 d.C.\nArchitetture di Roma.\nNella visione aerea di Roma sono riconoscibili la basilica di Massenzio e l'arco di Costantino, edifici costruiti per\u00f2 nel IV secolo d.C., quindi pi\u00f9 di un secolo dopo l'epoca di Marco Aurelio e Commodo.\nNelle panoramiche appaiono inoltre cupole proprie dell'architettura rinascimentale e successiva, simili a quelle di Sant'Andrea della Valle o di Santa Maria di Loreto, nei pressi del Vittoriano e della Colonna Traiana.\nNella scena del trionfo di Commodo appare quello che dovrebbe essere il Foro, di dimensioni enormi e completamente diverso dalla realt\u00e0.\nAltre.\nI senatori, i generali e i personaggi illustri si salutavano chiamandosi solo per nome proprio (ad esempio \"Ave Caio\", \"Ave Massimo\", \"Ave Giulio\") e non anteponendo il titolo o il ruolo sociale.\nLa provincia dello Zucchabar, in cui sono ambientate le prime battaglie tra gladiatori prima che i personaggi arrivino a Roma, non \u00e8 mai esistita. In verit\u00e0 Zuccabar era una piccola cittadina situata nella provincia romana della Mauretania Cesarensis, l'odierna Algeria settentrionale mediterranea. Sorgeva lungo la lunghissima strada romana che collegava Tingis (Tangeri in Marocco, che era la provincia della Mauretania Tingitania) fino a Cartagine, l'attuale Tunisi. Zucchabar era situata a sud della citt\u00e0 costiera, di fondazione romana, di Cesarea, mentre Zucchabar stessa era di probabili origini numide: infatti verso est, lungo la strada che arrivava fino a Cartagine, sorgeva Cirta, la capitale del regno numida ancestrale, alleato dei Romani fin dagli albori della repubblica e acerrimo nemico di Cartagine (la terza guerra punica si ebbe, in un certo senso, grazie a loro).\nLa frase \u00abAve, Caesar, morituri te salutant\u00bb non veniva pronunciata dai gladiatori, ma dai condannati a morte, come ci racconta Svetonio.\nLa celebre frase pronunciata dal generale Massimo (Russell Crowe) all'inizio del film prima della battaglia contro i Barbari \u00abCi\u00f2 che facciamo in vita riecheggia nell'eternit\u00e0\u00bb \u00e8 in realt\u00e0 una citazione tratta dal libro dell\"'Hagakure\" di Yamamoto Tsunetomo.\nI fiori presenti nella villa di Massimo, visibili nella scena dello svenimento, sono delle boungainvillea, \u00e8 impossibile che questa pianta fosse presente essendo presente all'epoca solo nel continente americano sconosciuto ai romani.\nAccoglienza.\nIncassi.\nIl film si \u00e8 rivelato uno dei maggiori successi della sua annata cinematografica. Nel 2000 a livello internazionale ha incassato circa 457.640.427 $, secondo solo a \"\".\nNegli Stati Uniti, dove \u00e8 stato distribuito in oltre tremila sale e per oltre cinquanta settimane, \u00e8 stato il quarto incasso stagionale con circa 187.705.427 $.\nIn Italia ha incassato complessivamente oltre venti miliardi di lire: con 16.337.604.000 \u00a3 \u00e8 stato l'undicesimo incasso della stagione cinematografica 1999/2000, con 5.239.764.000 \u00a3 il quarantanovesimo incasso della stagione cinematografica 2000/2001. Considerando l'intero incasso pu\u00f2 essere inserito fra i primi dieci incassi dell'una o dell'altra stagione.\nEdizione home video.\nIl film fu distribuito inizialmente in VHS e successivamente riprodotto in DVD. La prima distribuzione in DVD fu in una versione di 2 dischi, di cui il secondo interamente dedicato ai contenuti speciali. Nel 2005 la Universal mise in commercio la \"extended version,\" con tre dischi di cui 2 con contenuti extra. Questa versione del film offre circa 17 minuti in pi\u00f9 rispetto alla versione cinematografica, oltre che diverse scene inedite, il dietro le quinte, il documentario sulle arti gladiatorie \"Roman Blood Sport\", la colonna sonora, i bozzetti di lavorazione, la galleria fotografica, i trailer, le note di produzione, il diario di produzione di Spencer Treat Clark e il commento del regista Ridley Scott.\nColonna sonora.\nLa colonna sonora del film \u00e8 stata composta da Hans Zimmer e cantata da Lisa Gerrard (vocalist del gruppo Dead Can Dance). \u00c8 stata pubblicata in due CD usciti alla distanza di un anno l'uno dall'altro, \"Gladiator (Music From The Motion Picture)\" e \"Gladiator (More Music From The Motion Picture)\".\nIn Italia, il \"trailer\" del film aveva la musica di \"Conan, il barbaro\". Nei contenuti speciali del DVD vi sono le varie versioni dei trailer cinematografici.\nSequel.\nNel marzo 2017 Scott ha nuovamente affermato di avere un'idea di come si potrebbe fare un sequel e che attualmente sta cercando di convincere Russell Crowe a riprendere il suo ruolo di Massimo: \"\"Saprei come riportare il film sullo schermo. Ho parlato di questo anche con gli studios. Mi hanno risposto: \u2018ma\u2026il personaggio \u00e8 morto\u2019. Ma esiste un modo di farlo tornare\"\"\".\""}
{"id": "58461", "revid": "827882", "url": "https://it.wikipedia.org/wiki?curid=58461", "title": "Diete vegetariane", "text": "Le diete vegetariane sono dei modelli dietetici basati totalmente, o in larga prevalenza, su alimenti provenienti dal regno vegetale e dai funghi mentre gli alimenti provenienti dal regno animale sono assenti o marginali.\nStoria.\nIl filosofo greco Porfirio scrisse \"Astinenza dagli animali\" il quale \u00e8 considerato come il principale testo filosofico dell'antichit\u00e0 che propone e giustifica la dieta vegetariana. Le argomentazioni di Porfirio si basano sulla constatazione che gli animali sono capaci di provare dolore, in quanto partecipi dell'anima universale vivificante e, soprattutto, in quanto dotati di sensibilit\u00e0 \u00e8 \"ingiusto quindi da parte dell'uomo infliggere loro atroci sofferenze, se sono percorribili altre vie per il suo sostentamento\". A ci\u00f2 si aggiunge la credenza religiosa pagana della trasmigrazione delle anime anche in corpi animali, per cui il consumo di animali equivarrebbe a compiere un atto di cannibalismo.\nLe prime traduzioni fecero la loro prima comparsa in Europa nel XV secolo: testo greco venne tradotto da Petrus Victorius e Franciscus de Fogerolles(opportunamente adattati), mentre Marsilio Ficino pubblic\u00f2 un primo estratto in latino del secondo libro(adeguatamente riadattato). Oltre a menzionare le precedenti, la traduzione completa in latino fu pubblicata da Luca Olstenio, e a Venezia da Bernardo Feliciano, e ai primi del '700 in volgare toscano dal grecista Anton Maria Salvini.\nCaratteristiche.\nTra le diete vegetariane sono compresi diversi modelli alimentari, quelli principalmente studiati si differenziano per il grado di esclusione degli alimenti di origine animale, le principali sono: la dieta latto-ovo-vegetariana, la dieta latto-vegetariana e la dieta vegana o vegetaliana. Coloro che seguono questo tipo di diete sono classificati comunemente come \"vegetariani\", anche se all'interno di tale gruppo gli individui sono distinti in base al tipo specifico di dieta seguita (latto-ovo-vegetariani, latto-vegetariani e vegetaliani o vegani).\nLe diete vegetariane sono basate su cereali, legumi, verdura e frutta e, in misura ridotta, comprendono latte, latticini e uova per coloro che ne fanno uso.\nClassificazione delle diete vegetariane.\nLe diete vegetariane comprendono diversi modelli alimentari, quelli principalmente studiati si differenziano per il grado di esclusione dei cibi animali:\nOltre alle principali diete vegetariane, si possono classificare altri modelli alimentari a base vegetale, meno diffusi tra la popolazione e ancora poco considerati nella ricerca scientifica:\nColoro che seguono questo tipo di diete sono classificati comunemente come \"vegetariani\", anche se all'interno di tale gruppo gli individui sono distinti in base al tipo specifico di dieta seguita (latto-ovo-vegetariani, latto-vegetariani, vegetaliani o vegani, ovo-vegetariani, crudisti vegani e fruttariani). Normalmente, i vegetariani che includono l'alimentazione in una pi\u00f9 vasta scelta etica evitano anche alimenti che comprendono tra gli ingredienti ridotte quantit\u00e0 di cibi animali, per esempio prodotti da forno preparati con strutto, latte in polvere o uova, pasta all'uovo, brodo di carne.\nDiete semivegetariane.\nAlcuni autori definiscono come semivegetariani coloro che assumono occasionalmente carne e o altri cibi animali ma che principalmente seguono una dieta vegetariana.\nNelle diete semivegetariane quindi non viene rifiutato completamente il consumo delle carni come avviene in una dieta vegetariana, tuttavia alcuni soggetti che seguono un regime semivegetariano si autodefiniscono vegetariani pur non essendo tali in quanto assumono pesce, pollame e altri tipi di carni.\nComunque, in molti casi un regime semivegetariano viene adottato temporaneamente come passaggio graduale a una dieta vegetariana vera e propria.\nTra le diete semivegetariane troviamo:\nLa dieta tradizionale giapponese, basata su pesce riso e verdure, e la dieta tradizionale mediterranea, in cui si privilegiano le carni dei pesci e con un apporto totale di carni limitato, possono essere considerati esempi di diete semivegetariane.\nL'alimentazione vegetariana in prospettiva.\nLe diete vegetariane pi\u00f9 diffuse sono basate su cereali, legumi, verdura e frutta e, in misura ridotta, comprendono latte, latticini e uova. Molti prodotti comunemente usati in una dieta vegetariana sono normalmente diffusi in tutto il mondo, ad esempio pasta, pane, riso, fagioli o piselli mentre molti altri prodotti, non indispensabili ai fini dell'equilibrio della dieta ma comunque solitamente usati nella preparazione dei pasti vegetariani, sono invece normalmente assenti in una particolare cultura alimentare e appartengono ad altre culture alimentari configurando cos\u00ec le diete vegetariane come 'diete multietniche e senza barriere nazionali\". Ad esempio, troviamo cereali presenti in ristrette aree geografiche come kamut, miglio e quinoa, preparazioni a base di alimenti vegetali tipiche di varie culture quali bulgur, cous-cous e seitan, soia e prodotti a base di soia (tofu, tempeh e proteine vegetali ristrutturate), alghe alimentari, semi oleaginosi di varia natura (anche sotto forma di crema, come il tahin), condimenti come shoyu, miso e tamari, dolcificanti come il malto. Prodotti a base vegetale, quali ad esempio hamburger vegetali, Yogurt di soia o latti vegetali, possono essere usati in sostituzione dei corrispettivi prodotti con carne, latte e uova.\nLe ragioni che comunemente sono alla base della scelta vegetariana includono motivazioni etiche di rispetto per la vita animale, principi religiosi, attenzione per la salute e preoccupazione per l'ambiente (in quanto l'allevamento di animali ha un considerevole impatto negativo sull'ecologia terrestre).\nTali motivazioni non sono tutte necessariamente adottate insieme, anche se spesso due o pi\u00f9 di loro possono coesistere negli stessi soggetti.\nPosizioni ufficiali e linee guida sulle diete vegetariane.\nL'Academy of Nutrition and Dietetics (ex American Dietetic Association), la principale organizzazione dei professionisti dell'alimentazione e della nutrizione degli Stati Uniti d'America,\nfin dal 1987 provvede alla pubblicazione di una posizione ufficiale sulle diete vegetariane, basata su articoli scientifici di alta qualit\u00e0 e aggiornata di volta in volta con gli studi pi\u00f9 recenti. Nell'edizione del 2009 viene dichiarato che \u00ab\u00e8 posizione dell'American Dietetic Association che le diete vegetariane correttamente pianificate, comprese le diete totalmente vegetariane o vegane, sono salutari, adeguate dal punto di vista nutrizionale, e possono conferire benefici per la salute nella prevenzione e nel trattamento di alcune patologie. Le diete vegetariane (esclusa la dieta vegana) ben pianificate con l'aiuto medico di un dietologo sono appropriate per individui in tutti gli stadi del ciclo vitale, ivi inclusi gravidanza, allattamento, prima e seconda infanzia e adolescenza, e per gli atleti, salvo in alcuni casi la necessit\u00e0 di integrazione di alcuni nutrienti.\u00bb.\nTale posizione, nella sua edizione del 2003, \u00e8 stata sottoscritta anche dall'organizzazione dei dietologi del Canada, la principale associazione canadese di medici nutrizionisti.\nNelle linee guida nutrizionali del Center for Nutrition Policy and Promotion, agenzia facente capo all'USDA (United States Department of Agriculture Ovvero il dipartimento dell'agricoltura degli Stati Uniti), sono incluse raccomandazioni anche per latto-ovo-vegetariani e vegani. \nNell'edizione del 2010 viene dichiarato che \u00abin studi prospettici su adulti, i modelli alimentari vegetariani, comparati con modelli alimentari non-vegetariani, sono stati associati a migliori risultati per la salute \u2013 minori tassi di obesit\u00e0, un ridotto rischio di malattie cardiovascolari e una minore mortalit\u00e0 complessiva\u00bb.\nL'Organizzazione Mondiale della Sanit\u00e0, anche se non ha mai pubblicato una posizione ufficiale sulle diete vegetariane, in un rapporto prevalentemente indirizzato alle popolazioni povere dell'ex Unione Sovietica e alle famiglie dell'Europa che vivono in condizioni di povert\u00e0,\npubblicato nel 2003, afferma: \u00abLa principale preoccupazione riguardo alle diete vegetariane \u00e8 il rischio di carenze nutrizionali. Queste includono carenze di ferro, zinco, riboflavina, vitamina B12, vitamina D e calcio (specialmente fra i vegani) e inadeguato apporto energetico\u00bb.\nIn un altro documento sul rapporto tra introiti di frutta e verdura e rischio di diabete mellito e malattie cardiovascolari del 2005 l'OMS evidenzia invece alcuni benefici rilevati in chi segue diete vegetariane: valori minori di pressione sanguigna, una minore mortalit\u00e0 per cardiopatia ischemica e ictus cerebrale e una minore incidenza di diabete mellito.\nLe piramidi alimentari vegetariane.\nLe piramidi alimentari sono rappresentazioni grafiche di guide nutrizionali, a forma triangolare o piramidale, divise in sezioni che mostrano il consumo raccomandato per ogni gruppo alimentare. Le piramidi alimentari vegetariane sono relativamente nuove e ne esistono diversi modelli proposti nelle diverse parti del mondo, in particolare in Nord America, Sud America, Europa e Asia. Le pi\u00f9 importanti sono basate sulle linee guida per vegetariani prodotte dall'USDA,\ndalla Mayo Clinic,\ndall'Academy of Nutrition and Dietetics o dalla Loma Linda University.\nLa ripartizione calorica tra i vari gruppi di macronutrienti varia non solo a seconda delle linee guida considerate ma anche a seconda del sesso, dell'et\u00e0 e dell'attivit\u00e0 fisica praticata, e generalmente, nelle diete latto-ovo-vegetariane, carboidrati, grassi e proteine coprono rispettivamente il 50-55%, 28-34%, 12-14% dell'apporto calorico totale; in quelle vegane, il 50-65%, 25-30%, 10-12%. Queste raccomandazioni nutrizionali, nelle principali piramidi vegetariane, vengono esplicate graficamente attraverso la suddivisione della piramide in cinque gradoni o spicchi verticali, ognuno rappresentante uno dei cinque principali gruppi alimentari che dovrebbero essere sempre presenti in una sana dieta vegetariana. L'assunzione giornaliera consigliata dei diversi macronutrienti varia a seconda della fascia calorica considerata e pu\u00f2 essere cos\u00ec schematizzata:\nConsiderazioni nutrizionali per i vegetariani.\nCarboidrati.\nI carboidrati, contenuti per la maggior parte nel regno vegetale, e in particolare quelli assimilabili nei cereali (e negli ortaggi e nella frutta per quelle diete vegetariane prive di cereali), costituiscono il principale componente di una dieta vegetariana e la maggiore fonte energetica, cos\u00ec come correttamente previsto nell'ambito di una dieta ben bilanciata. I cereali integrali, consigliati dagli esperti in nutrizione vegetariana, evitano bruschi innalzamenti della glicemia in quanto ricchi di fibra solubile, che rallenta l'assorbimento del glucosio nell'intestino tenue, mentre la presenza di legumi risulterebbe sinergica nello stabilizzare insulina e glucagone, ormoni antagonisti sul controllo del glucosio ematico. Anche il fruttosio contenuto nella frutta (soprattutto se intera e non lavorata), pur essendo un monosaccaride, non comporta picchi glicemici, in quanto necessita di un processo da parte del fegato per essere trasformato in glucosio.\nProteine.\nLe proteine animali contengono tutti gli aminoacidi essenziali nelle corrette proporzioni, per questo sono tradizionalmente considerate di elevato valore biologico,\nmentre quelle vegetali \u2013 sebbene contengano tutti gli aminoacidi essenziali, salvo rare eccezioni \u2013 possono avere un profilo aminoacidico che si discosta da quello ideale, contenendo scarse quantit\u00e0 di uno o pi\u00f9 aminoacidi,\ndetti \"aminoacidi limitanti\".\nNel mais l'aminoacido limitante \u00e8 il triptofano, negli altri cereali e nella frutta secca la lisina\ne nei legumi la metionina. Alcuni alimenti come soia,\nceci, quinoa, amaranto e grano saraceno, hanno invece un profilo aminoacidico sovrapponibile ai prodotti animali.\nUn tempo si credeva che in una dieta vegetariana, per fornire all'organismo tutti gli aminoacidi essenziali, fosse necessario combinare le fonti proteiche vegetali nello stesso pasto (teoria della complementarit\u00e0 proteica), ma la ricerca moderna ha dimostrato che consumare una buona variet\u00e0 di alimenti vegetali durante la giornata, a condizione che venga soddisfatto il fabbisogno calorico, assicura un adeguato apporto proteico, fornendo tutti gli aminoacidi nelle giuste quantit\u00e0 e proporzioni.\nL'assunzione di proteine tipica dei vegetariani \u00e8 tale da raggiungere o addirittura superare le quantit\u00e0 raccomandate.\nFonti proteiche concentrate in una dieta vegetariana sono i legumi, la frutta secca, i semi oleaginosi e il lievito secco devitalizzato; anche i derivati della soia e il seitan hanno un alto contenuto proteico. Per i vegetariani che ne fanno uso, anche latte e alcuni latticini sono buone fonti di proteine e le uova possono contribuire all'introito proteico. I cereali sono discrete fonti di proteine, tra questi i cereali integrali hanno un maggiore contenuto proteico rispetto ai cereali raffinati tuttavia va considerato che le proteine dei cereali integrali sono meno assimilabili e si necessita un consumo pi\u00f9 elevato con proporzioni totali dipendenti dal cereale e dalla sua lavorazione, tuttavia, poich\u00e9 i cereali costituiscono la base delle diete vegetariane, essi rappresentano un importante contribuito proteico nell'alimentazione quotidiana. Una quota non trascurabile di proteine \u00e8 apportata anche dagli altri vegetali.\nGrassi.\nLe diete vegetariane e in particolare le diete vegane, rispetto alle diete non-vegetariane, hanno tipicamente un contenuto medio di grassi, grassi saturi e colesterolo minore e un maggiore apporto di grassi polinsaturi. \nAnche una dieta vegana completamente priva di colesterolo risulta adeguata alle esigenze dell'organismo, in quanto tutti i tessuti hanno la capacit\u00e0 di sintetizzare colesterolo in quantit\u00e0 sufficienti alle proprie necessit\u00e0 metaboliche e strutturali, pertanto non risulta necessario assumerlo con la dieta.\nI cibi ricchi di grassi in una dieta vegetariana comprendono gli olii vegetali, frutta secca e semi oleaginosi, l'avocado, prodotti a base di grassi vegetali quali panna di soia, burro di soia o margarina vegetale e, per i vegetariani che ne fanno uso, latte, formaggi, uova e prodotti a base di grassi animali quali panna, burro o maionese. I grassi di derivazione animale contengono alte quantit\u00e0 di grassi saturi e colesterolo, i grassi vegetali solidi (di palma e di cocco) sono ricchi di grassi saturi e i grassi vegetali idrogenati (come la margarina) hanno un alto contenuto di grassi trans. Si tratta di grassi nocivi che contribuiscono a far aumentare i livelli di colesterolo LDL nel sangue, pertanto gli esperti di nutrizione vegetariana consigliano di limitarne l'uso a favore degli olii vegetali (ricchi di grassi insaturi, poveri di grassi saturi e privi di colesterolo), della frutta secca e dei semi oleaginosi (ricchi di grassi polinsaturi).\nOmega-3 e omega-6.\nL'acido linoleico (LA) e l'acido alfa-linolenico (ALA), acidi grassi rispettivamente della famiglia degli omega-6 (\u03c9-6) e degli omega-3 (\u03c9-3),\nnon sono sintetizzati dall'organismo e vanno obbligatoriamente introdotti con la dieta, per questo sono definiti \"acidi grassi essenziali\".\nGli \u03c9-6 sono ampiamente diffusi in natura, ben rappresentati in semi, noci, cereali e legumi,\nnei vegetariani cos\u00ec come nella popolazione generale non esiste rischio di carenza, semmai di eccesso, mentre per gli \u03c9-3 va posta una certa attenzione.\nL'ALA \u00e8 convertito dall'organismo in acido eicosapentaenoico (EPA) e acido docosaesaenoico (DHA), acidi grassi a lunga catena della famiglia degli \u03c9-3.\nUn'eccessiva assunzione di \u03c9-6 a scapito degli \u03c9-3 influisce negativamente sull'efficienza di questa bioconversione,\ngi\u00e0 inferiore al 10% per l'EPA e ancora pi\u00f9 bassa per il DHA,\ne le abitudini dietetiche attuali comportano uno sbilanciamento verso gli \u03c9-6.\nIl consumo di ALA \u00e8 molto importante per i vegetariani, essendo le diete vegetariane prive di fonti attive di EPA e DHA (fatta eccezione per il piccolo contributo fornito dalle alghe).\nDiversi studi hanno suggerito che i vegetariani (e soprattutto i vegani)\ntendano ad avere livelli ematici di EPA e DHA inferiori ai non-vegetariani,\nanche se in un'importante ricerca del 2010 i livelli di EPA e DHA nei vegetariani sono risultati pressoch\u00e9 identici a chi consuma frequentemente pesce e, secondo i ricercatori dello studio, i vegetariani avrebbero un'efficienza di conversione in acidi grassi \u03c9-3 a lunga catena significativamente maggiore rispetto a coloro che consumano pesce.\nLe associazioni di medici e ricercatori che si occupano di nutrizione vegetariana raccomandano di ottenere l'1-2% delle calorie quotidiane dall'ALA,\ne un consumo quotidiano di circa due cucchiaini di olio di semi di lino spremuto a freddo, che contiene oltre il 50% di ALA,\ngarantisce il corretto apporto di \u03c9-3. L'olio di lino \u00e8 facilmente ossidabile, perci\u00f2 viene conservato in bottiglie di vetro scuro mantenendo la catena del freddo dalla produzione alla vendita al dettaglio e deve essere consumato a crudo per mantenere inalterate le propriet\u00e0. Altre buone fonti di ALA sono le noci, i semi di lino, chia, actinidia, perilla e canapa macinati al momento, l'olio di semi di soia e l'olio di canola.\nGli integratori di DHA derivati da microalghe sono ben assorbiti e in grado di influenzare positivamente i livelli ematici di EPA e DHA,\ninoltre in alcuni paesi sono disponibili sul mercato prodotti arricchiti con DHA quali latte di soia e barrette per la colazione. Per massimizzare l'assunzione di \u03c9-3 gli esperti consigliano di limitare il consumo di grassi saturi e idrogenati, eccessivamente ricchi di \u03c9-6\ne, come fonte principale di lipidi, privilegiare l'olio d'oliva (preferibilmente extravergine) agli olii di semi.\nInoltre, in casi particolari quali l'adozione di diete a basso tenore di grassi (inferiore al 10% delle calorie totali) o molto sbilanciate, carenti di calorie, proteine, di alcuni nutrienti come lo zinco e il rame o con un consumo eccessivo di alcolici,\nla corretta assunzione di \u03c9-3 pu\u00f2 essere compromessa.\nMinerali.\nCalcio.\nGli introiti di calcio dei latto-ovo-vegetariani sono comparabili o addirittura superiori a quelli dei non-vegetariani, mentre gli introiti dei vegani tendono a collocarsi su soglie inferiori e possono risultare al di sotto dei livelli raccomandati.\nViene comunemente sostenuto che sebbene i vegani tendano ad assumere meno calcio rispetto ai non-vegetariani, il loro fabbisogno giornaliero di questo minerale sarebbe probabilmente inferiore ai livelli raccomandati per via delle minori perdite di calcio da parte dell'organismo: infatti le proteine animali, producendo un alto carico di scorie acide, aumentano la quantit\u00e0 di calcio persa dall'organismo, mentre le proteine vegetali, e in special modo quelle dei legumi, dato il loro minor grado di acidit\u00e0, contribuiscono in misura notevolmente ridotta a questo fenomeno.\nCi\u00f2 sembrerebbe confermato anche da osservazioni epidemiologiche che hanno rilevato come nelle popolazioni dei paesi meno sviluppati, che seguono diete prevalentemente basate su cibi vegetali, l'osteoporosi, la cui insorgenza \u00e8 legata a una carenza di calcio, ha un'incidenza molto bassa nonostante le ridotte assunzioni di questo minerale.\nTuttavia bisogna osservare che le persone di questi paesi spesso conducono uno stile di vita molto diverso da quello delle popolazioni dei paesi pi\u00f9 ricchi: vivono molto all'aria aperta, sotto la luce del sole, si spostano prevalentemente a piedi e abitualmente trasportano carichi pesanti come bambini, acqua e cibo, tutti fattori che, oltre al calcio assunto, influiscono su una buona salute delle ossa. Il problema per il momento resta quindi ancora non risolto. Gli esperti di nutrizione vegetariana raccomandano pertanto anche ai vegani, per prevenire problemi osteoarticolari, di raggiungere le assunzioni di calcio raccomandate per la propria fascia di et\u00e0.\nUna dieta vegetariana eccessivamente ricca di frutta secca, cereali e sodio produce un aumento delle perdite urinarie di calcio. Anche un eccesso di latticini favorisce questo effetto, pertanto gli specialisti di nutrizione vegetariana consigliano ai latto-ovo-vegetariani di cercare di ottenere la maggior quantit\u00e0 di calcio dai cibi vegetali e non dai latticini. Frutta e verdura ricche di potassio e magnesio sono invece in grado di produrre un elevato carico renale alcalino, che contrasta il riassorbimento osseo di calcio e riduce le perdite di calcio con le urine. I cibi ricchi di ossalati, come gli spinaci e la bieta, e quelli ricchi di fitati, possono ridurre notevolmente l'assorbimento di calcio.\nIl calcio \u00e8 disponibile in molti cibi vegetali,\nle migliori fonti di calcio a elevata biodisponibilit\u00e0 in una dieta vegetariana sono, in ordine di rilevanza: le verdure verdi a basso contenuto di ossalati (cavolo cinese, broccoli, cavolo riccio, cavolo verde), il tofu ottenuto con solfato di calcio e il latte vaccino e i semi di sesamo, le mandorle e i fagioli secchi.\nAnche alcune spezie, come salvia, rosmarino o basilico, sono ricche di calcio. \nUn'ulteriore fonte di calcio pu\u00f2 essere rappresentata dalle acque minerali calciche povere di sodio, che contengono oltre 300\u00a0mg/l di calcio.\nPer molti vegani comunque risulta pi\u00f9 semplice rispettare il fabbisogno di calcio con l'ausilio di integratori o cibi fortificati\nquali succhi di frutta, latte di riso e cereali per la colazione, in grado di fornire quantit\u00e0 significative di calcio.\nIl latte di soia fortificato con calcio presenta una biodisponibilit\u00e0 di calcio sovrapponibile a quella del latte vaccino, sebbene un limitato numero di studi indicano che le bevande a base di soia con fosfato tricalcico presentino una biodisponibilit\u00e0 di calcio notevolmente ridotta.\nFerro.\nIl ferro \u00e8 presente nei cibi in due forme: ferro eme e ferro non-eme. Il ferro eme, che rappresenta il 40% del ferro della carne e del pesce, viene assorbito facilmente (al 20%). Il ferro non-eme, che costituisce il 60% del ferro contenuto nei tessuti animali e la totalit\u00e0 di quello presente nei cibi vegetali, \u00e8 di pi\u00f9 difficile assorbimento (dal 2% al 20%).\nA differenza del ferro eme, il ferro non-eme \u00e8 inoltre molto sensibile ai fattori che ne inibiscono o ne favoriscono l'assorbimento.\nLe sostanze inibitorie del ferro non-eme comprendono fitati, calcio e polifenoli. Cibi ricchi di polifenoli sono vino rosso, the, caff\u00e8, tisane, cacao e alcune spezie,\npertanto gli esperti di nutrizione vegetariana consigliano di assumere tali cibi lontano dai pasti;\ni latticini, a causa del loro alto contenuto di calcio, possono ridurre considerevolmente (tra il 30% e il 50%) l'assimilazione del ferro non-eme.\nAlcune pratiche di preparazione degli alimenti, come l'ammollo e la germogliazione di legumi, cereali e semi, nonch\u00e9 la lievitazione del pane, possono ridurre i livelli di fitati, \nmigliorando cos\u00ec l'assorbimento del ferro non-eme.\nTecniche di fermentazione, come ad esempio quelle utilizzate per la produzione di miso e tempeh, sono invece in grado di aumentare la biodisponibilit\u00e0 del ferro non-eme.\nAlcuni acidi organici presenti nella frutta e nella verdura, quando assunti insieme a cibi contenenti ferro non-eme, sono in grado di aumentare considerevolmente l'assorbimento del ferro non-eme e contrastare l'effetto dei fitati; in particolare la vitamina C, contenuta in molti vegetali, soprattutto crudi, pu\u00f2 aumentare fino a 6 volte l'assorbimento del ferro non-eme.\nInoltre molte verdure, come i broccoli e il cavolo cinese, che hanno un elevato contenuto in ferro, contengono anche molta vitamina C, il che rende molto ben assorbibile il ferro non-eme in esse contenuto. Anche combinazioni alimentari comuni, come legumi e salsa di pomodoro o tofu alla piastra e broccoli, permettono l'assimilabilit\u00e0 di elevate quantit\u00e0 di ferro non-eme.\nA causa della pi\u00f9 bassa biodisponibilit\u00e0 del ferro non-eme, le quantit\u00e0 di ferro raccomandate nei vegetariani sono 1,8 volte quelle dei non-vegetariani.\nInoltre, molti cibi vegetali contengono, a parit\u00e0 di peso, un pi\u00f9 alto contenuto di ferro rispetto ai cibi animali: ad esempio, 100 g di fagioli borlotti forniscono 9\u00a0mg di ferro contro i 3,9\u00a0mg di ferro contenuti nella stessa quantit\u00e0 di carne di cavallo. In alcuni paesi, come in Italia, la maggior parte del ferro assunto dalla popolazione deriva da fonti di origine vegetale.\nL'incidenza dell'anemia da carenza di ferro tra i vegetariani \u00e8 simile a quella verificata tra i non-vegetariani.\nSebbene gli adulti vegetariani presentino pi\u00f9 bassi depositi di ferro rispetto ai non-vegetariani, i loro livelli sierici di ferritina si collocano usualmente all'interno del range di normalit\u00e0.\nC'\u00e8 inoltre evidenza che nel lungo termine si verifichi un adattamento dell'organismo nei confronti di basse assunzioni di ferro non-eme, che agisce sia attraverso un aumento dell'assorbimento che attraverso una riduzione delle perdite di ferro.\nIl ferro \u00e8 disponibile in molti cibi vegetali,\nle migliori fonti di ferro in una dieta vegetariana sono: legumi, alghe, tofu e altri prodotti a base di soia (meglio se fermentati), cereali integrali, cavoli e crucifere in genere, frutta disidratata e frutta secca.\nAnche alcune spezie, come rosmarino, basilico o prezzemolo, sono ricche di ferro.\nAlcune verdure, invece, quali radicchio verde, rucola e spinaci, pur essendo ricche di ferro, hanno anche un alto contenuto di fitati, che tendono a catturare il ferro riducendone l'assorbimento.\nZinco.\nLa biodisponibilt\u00e0 dello zinco nelle diete vegetariane \u00e8 minore a causa del maggiore apporto di fitati (presenti in cereali integrali e legumi), che inibiscono l'assorbimento di questo minerale.\nL'assorbimento pu\u00f2 comunque essere aumentato con metodi di preparazione del cibo quali lievitazione del pane, ammollo e germogliazione di cereali, legumi e semi, fermentazione dei prodotti a base di soia quali miso e tempeh oppure con l'utilizzo di acidi organici come quello citrico (ad esempio acqua e limone).\nAlternativamente si pu\u00f2 ovviare al minore assorbimento con un apporto superiore alle dosi raccomandate.\nGli studi sull'adeguatezza dell'apporto di zinco tra i vegetariani occidentali hanno dato risultati contrastanti, in quanto alcuni studi riferiscono assunzioni di zinco congrue con le raccomandazioni,\nmentre altri studi hanno rilevato assunzioni di zinco significativamente ridotte.\nNon c'\u00e8 comunque riscontro di deficienze conclamate di zinco nei vegetariani dei paesi occidentali. Fonti privilegiate di zinco in una dieta vegetariana includono: cereali integrali (in particolare l'avena), legumi, prodotti a base di soia, germe di grano, lievito in scaglie, semi (soprattutto quelli di zucca), frutta secca (in particolare gli anacardi) e formaggio per coloro che ne fanno uso.\nAltri minerali.\nLo iodio, in una dieta vegetariana, si trova prevalentemente nel sale iodato, in alcuni tipi di alghe e nei prodotti caseari (per contaminazione in seguito a procedimenti di lavorazione industriali) per coloro che ne fanno uso. Una dieta vegana potrebbe essere carente in iodio qualora non si ricorra a fonti affidabili quali quelle vegetali citate.\nNei vegani si \u00e8 osservato inoltre un consumo di sodio inferiore ai latto-ovo-vegetariani e maggiormente aderente alle raccomandazioni per la riduzione del rischio cardiovascolare.\nPer tutti gli altri minerali (cromo,\nfluoro, fosforo,\nmagnesio,\nmanganese,\nmolibdeno, potassio, rame, selenio)\nle diete vegetariane sono in grado di fornire introiti sufficienti o abbondanti.\nVitamine.\nVitamina B12.\nLa vitamina B12 \u00e8 presente in forma biologicamente attiva nelle carni, nei latticini e nelle uova, mentre nessun cibo di origine vegetale pu\u00f2 essere considerato una fonte affidabile di questa vitamina, nonostante alcuni vengano a volte consigliati erroneamente come fonte di B12, come la spirulina, la klamath e altre alghe marine, o prodotti fermentati a base di soia, come il tempeh e il miso.\nI vegani e altri vegetariani stretti possono ottenere la vitamina B12 con l'uso di cibi addizionati quali latti vegetali, cereali per la colazione o prodotti a base di soia. Poich\u00e9 l'utilizzo costante di tali prodotti pu\u00f2 risultare poco pratico, medici e ricercatori che si occupano di nutrizione vegetariana consigliano l'uso (giornaliero o settimanale a seconda del prodotto scelto)\ndi un supplemento vitaminico di B12. Normalmente si ritiene invece che i latto-ovo-vegetariani possano assicurarsi quantit\u00e0 adeguate di vitamina B12 a partire da latticini e uova, \nanche se alcune evidenze suggeriscono che queste fonti possano essere insufficienti, \npertanto alcuni autori consigliano l'uso di cibi arricchiti e supplementi anche per i latto-ovo-vegetariani.\nLa mancata assunzione protratta per lungo tempo di fonti affidabili di vitamina B12 in una dieta vegetariana \u00e8 potenzialmente pericolosa e pu\u00f2 condurre a una grave carenza di questa vitamina con l'instaurarsi di anemia megaloblastica e conseguenze neurologiche fino allo sviluppo di danni irreversibili a carico del sistema nervoso.\nLo stato della vitamina B12 pu\u00f2 comunque essere monitorato attraverso esami del sangue in grado di diagnosticare l'eventualit\u00e0 di una carenza.\nVitamina D.\nL'organismo \u00e8 in grado di produrre vitamina D tramite l'esposizione della pelle alla luce solare diretta, in quantit\u00e0 variabile in relazione a fattori quali latitudine, stagione, orario della giornata, durata dell'esposizione, et\u00e0, colore della pelle e uso di protezioni solari,\npertanto un vegetariano pu\u00f2 beneficiare di questa fonte naturale per l'assimilazione di questa vitamina. L'esposizione al sole di viso, mani e avambracci per 5-15 minuti al giorno durante l'estate a una latitudine di 42 gradi \u00e8 reputata in grado di fornire adeguate quantit\u00e0 di vitamina D per individui di pelle chiara,\nin quanto la vitamina D viene accumulata nell'organismo e quella prodotta durante i mesi estivi \u00e8 generalmente sufficiente anche per il periodo invernale.\nFonti alimentari di vitamina D in una dieta vegetariana sono i prodotti fortificati quali latti vegetali, succhi di frutta o cereali per la colazione, e uova e latte vaccino fortificato per coloro che ne fanno uso; anche i funghi irradiati con UVB hanno un buon contenuto di vitamina D.\nIl ricorso a supplementi \u00e8 raccomandato solo nel caso l'esposizione alla luce solare, la normale dieta e l'uso di prodotti fortificati non siano sufficienti a garantire un adeguato apporto di vitamina D. Alcuni prodotti fortificati e supplementi contengono vitamina D3 (colecalciferolo), prodotta a partire dalla lanolina (un derivato animale), motivo per cui potrebbe essere evitata da alcuni vegani, che possono preferire invece l'uso di prodotti contenenti vitamina D2 (ergocalciferolo), di origine vegetale. Alcune ricerche suggeriscono comunque che la vitamina D3 sia pi\u00f9 efficace della D2 per il mantenimento di adeguati livelli sierici,\nmentre altri studi indicano un'efficacia sovrapponibile.\nPer quanto riguarda lo stato di vitamina D nei vegetariani, \u00e8 stato osservato che i vegetariani possono presentare livelli di vitamina D pari o inferiori ai non-vegetariani, comunque sempre all'interno del range di normalit\u00e0.\nAltre vitamine.\nLe diete vegetariane sono in grado di fornire introiti sufficienti o abbondanti anche di tutte le altre vitamine: A (retinolo),\nB1 (tiamina),\nB2 (riboflavina),\nB3 (niacina),\nB5 (acido pantotenico), B6 (piridossina), B7 (biotina),\nB9 (acido folico),\nC (acido ascorbico),\nE (tocoferolo),\nK.\nSostanze fitochimiche.\nI vegetariani, grazie al maggior consumo di cibi di origine vegetale, hanno normalmente un maggiore apporto di fitocomposti rispetto ai non-vegetariani. L'apporto tipicamente maggiore di legumi (fonti di polifenoli e saponine) e cereali integrali (fonti di fenoli) pu\u00f2 essere uno dei principali motivi che spieghi questo maggiore apporto di fitocomposti. La dieta vegana in particolare si \u00e8 dimostrata un mezzo efficace per innalzare l'apporto di fitocomposti protettivi.\nFibra.\nIl consumo di fibra alimentare, presente solo nei cibi di origine vegetale, nei vegetariani tende ad essere superiore del 50-100% rispetto a quello dei non-vegetariani, con consumi maggiori tra i vegani rispetto ai latto-ovo-vegetariani.\nCiclo vitale e attivit\u00e0 fisica.\nLa dieta vegetariana nel ciclo vitale.\nL'Academy of Nutrition and Dietetics afferma che \u00able diete vegane, latto-vegetariane e latto-ovo-vegetariane ben pianificate sono appropriate per tutti gli stadi del ciclo vitale, inclusi gravidanza e allattamento. Le diete vegane, latto-vegetariane e latto-ovo-vegetariane correttamente strutturate soddisfano i fabbisogni nutrizionali dei bambini nella prima e seconda infanzia e degli adolescenti, e promuovono una crescita normale\u00bb. Sostiene inoltre che \u00able diete vegetariane nell'infanzia e nell'adolescenza possono essere d'ausilio nello stabilire sani schemi alimentari, validi per tutta la durata della vita, e possono offrire alcuni importanti vantaggi nutrizionali\u00bb. Tale posizione, nella sua edizione del 2003, \u00e8 stata sottoscritta anche dai Dietitians of Canada.\nSecondo l'American Academy of Pediatrics \u00abi bambini mostrano una buona crescita e un buon sviluppo nella maggior parte delle diete latto-ovo-vegetariane e vegane quando queste sono ben pianificate e appropriatamente supplementate\u00bb. Analogamente, la Canadian Paediatric Society sostiene che \u00abdiete vegetariane e vegane ben pianificate con un'adeguata attenzione a specifici componenti nutritivi possono fornire un sano stile di vita alternativo in tutti gli stadi dello sviluppo fetale, infantile e adolescenziale\u00bb.\nL'Organizzazione Mondiale della Sanit\u00e0, nel rapporto gi\u00e0 citato (stilato in collaborazione con l'UNICEF), sostiene che \u00able diete vegane (quelle senza fonti di proteine animali e specialmente senza latte) possono avere seri effetti avversi sullo sviluppo degli infanti e dovrebbero essere scoraggiate. Esempi sono le diete macrobiotiche molto restrittive (un regime vegetariano restrittivo unito all'aderenza di alimenti naturali e biologici, specialmente cereali), che comportano un alto rischio di deficienze nutrizionali e sono state associate con carenze di proteine ed energia, rachitismo, ritardi della crescita e ritardo dello sviluppo psicomotorio negli infanti e nei bambini. Tali diete non sono raccomandate durante il periodo di svezzamento\u00bb. Inoltre, nello stesso documento si riferisce che infanti, bambini e donne in gravidanza e in allattamento che seguano diete vegetariane possano essere esposti ad un rischio di carenze nutrizionali.\nIn alcuni paesi i genitori di neonati, bambini e adolescenti vegetariani possono beneficiare del supporto di centri pediatrici per vegetariani.\nGravidanza e allattamento.\nLe diete vegetariane correttamente pianificate, comprese le diete vegane, sono in grado di soddisfare adeguatamente le richieste nutrizionali in gravidanza e in allattamento e possono condurre a risultati positivi sullo sviluppo e sulla salute del feto e del neonato. \nIl latte delle donne vegetariane \u00e8 simile per composizione a quello delle donne non-vegetariane, ed \u00e8 nutrizionalmente adeguato.\nCos\u00ec come per qualsiasi regime alimentare, anche nelle diete vegetariane durante la gravidanza e l'allattamento bisogna porre maggiore attenzione all'alimentazione e assumere gli integratori raccomandati. Particolare attenzione va posta all'assunzione di vitamina B12, vitamina D, DHA, ferro e acido folico durante la gravidanza, e di vitamina B12, vitamina D, DHA, calcio e zinco durante l'allattamento,\ntramite un'equilibrata alimentazione e l'uso di cibi fortificati e supplementi.\nIn particolare, durante la gravidanza e l'allattamento \u00e8 importante che la dieta delle madri vegane contenga delle fonti quotidiane e affidabili di vitamina B12 (cibi fortificati e/o integratore),\nin quanto durante queste fasi della vita la B12 immagazzinata nell'organismo della donna \u00e8 poco disponibile per il bambino. \nLa mancata assunzione di cibi fortificati e/o integratore di B12 da parte della madre durante la gravidanza e l'allattamento conduce a gravi effetti avversi sul bambino, quali arresto o regressione della crescita, ipotonia muscolare, atrofia cerebrale, anemia megaloblastica, riduzione delle capacit\u00e0 motorie e difetti neurologici permanenti.\nL'allattamento al seno, che comporta numerosi benefici per il neonato, \n\u00e8 molto pi\u00f9 diffuso tra i vegetariani rispetto alla popolazione generale. In particolare, tra i vegani si sono osservate percentuali di oltre il 95% di infanti allattati al seno,\ne la maggior parte viene allattata al seno fino al secondo anno di vita inoltrato.\nInfanzia (0-11 anni).\nLe diete vegetariane correttamente pianificate, comprese le diete vegane, sono in grado di soddisfare le esigenze nutrizionali ed energetiche nella prima e seconda infanzia e promuovono una crescita normale.\nAlcuni studi suggeriscono che i bambini vegani tendano ad essere leggermente pi\u00f9 piccoli, ma comunque all'interno dei normali intervalli standard per peso e altezza.\nCi\u00f2 pu\u00f2 essere dovuto alla maggiore diffusione dell'allattamento al seno tra gli infanti vegani, in quanto generalmente i neonati allattati al seno tendono, entro i 12 mesi, ad essere pi\u00f9 magri rispetto ai neonati allattati con latte artificiale. \nComunque, i vegetariani dalla nascita hanno da adulti un peso, un'altezza e un BMI simili a quelli di chi \u00e8 diventato vegetariano pi\u00f9 tardi nel corso della vita, suggerendo che diete vegetariane correttamente pianificate durante la prima e la seconda infanzia non siano in grado di influenzare la formazione finale dell'adulto.\nLe diete vegetariane inoltre mettono a contatto i bambini con una grande variet\u00e0 di cibi vegetali integrali, che possono aiutarli a stabilire abitudini dietetiche salutari per tutta la durata della vita.\nSecondo gli studiosi, studi datati condotti su bambini che seguivano diete vegane non possono essere considerati attendibili per trarre conclusioni sull'adeguatezza delle diete vegane seguite oggi nei paesi occidentali, dal momento che molti di questi studi sono stati condotti su famiglie che seguivano diete vegane molto restrittive, inoltre oggi \u00e8 disponibile una maggiore variet\u00e0 di prodotti per vegani arricchiti con principi nutritivi e fortificati. L'influenza sullo sviluppo dei bambini di diete particolarmente restrittive, quali quelle fruttariana e crudista vegana, non \u00e8 stata ancora valutata: queste diete possono essere a contenuto molto ridotto di energia, proteine, alcune vitamine e minerali, e perci\u00f2 non possono essere raccomandate per i bambini nella prima e seconda infanzia.\nPrima infanzia (0-1 anno).\nLe linee guida per l'utilizzo degli integratori nella prima infanzia per i bambini vegetariani ricalcano generalmente quelle adottate per i bambini non-vegetariani. I bambini allattati al seno le cui madri non presentino un'assunzione adeguata di vitamina B12 devono assumere integratori di vitamina B12; in alcuni casi pu\u00f2 anche essere necessaria l'assunzione di supplementi o cibi fortificati per zinco, ferro e vitamina D.\nPer i bambini vegani non allattati al seno le formulazioni per l'infanzia di latte a base di soia garantiscono una nutrizione adeguata, \nmentre il comune latte di soia o altri tipi di latte vegetale non possono essere considerati appropriati sostituti del latte materno. Sebbene molti cibi possano causare reazioni allergiche nell'infanzia, negli infanti vegani il rischio di sviluppo di allergie alimentari pu\u00f2 essere in qualche modo ridotto dal momento che non consumano latte vaccino, la principale causa di allergie alimentari nei bambini piccoli.\nSeconda infanzia (1-11 anni).\nI bambini vegetariani sono normalmente pi\u00f9 magri e presentano un introito pi\u00f9 elevato di frutta e verdura, fibre, vitamine e minerali e pi\u00f9 bassi livelli di colesterolo, grassi saturi e grassi totali rispetto ai non-vegetariani.\nIn particolare nei bambini vegani l'assunzione di fibre \u00e8 molto alta e, in alcuni casi, pu\u00f2 anche essere superiore alle dosi raccomandate, mentre l'assunzione di grassi \u00e8 molto bassa.\nParticolare attenzione va posta all'assunzione di vitamina B12, calcio, riboflavina, zinco, acido linolenico e vitamina D, tramite un'equilibrata alimentazione e l'uso di cibi fortificati e, nei casi necessari, di supplementi.\nL'introito medio di proteine dei bambini vegetariani generalmente soddisfa o eccede le quantit\u00e0 raccomandate.\nI bambini vegani possono presentare un fabbisogno di proteine lievemente superiore, a causa di differenze nell'assimilabilit\u00e0 e nella composizione aminoacidica delle proteine di origine vegetale, . \nSebbene il ferro non-eme sia di pi\u00f9 difficile assorbimento rispetto al ferro eme, l'assunzione media di ferro da parte dei bambini vegetariani si colloca al di sopra delle dosi raccomandate,\nfino ad arrivare ad essere il doppio di quella dei bambini non-vegetariani, inoltre l'assunzione di vitamina C da parte dei bambini vegetariani \u00e8 spesso elevata e ci\u00f2 influenza positivamente la biodisponibilit\u00e0 del ferro non-eme. \nTutto ci\u00f2 determina livelli di ferro nei bambini vegetariani simili a quelli dei bambini non-vegetariani, \ninfatti l'incidenza di anemia da carenza di ferro nei bambini vegetariani \u00e8 simile a quella riscontrata tra i bambini non-vegetariani.\nAdolescenza (11-19 anni).\nLe diete vegetariane correttamente pianificate, comprese le diete vegane, sono in grado di soddisfare le esigenze nutrizionali nell'adolescenza e promuovono una crescita normale. \nL'et\u00e0 del menarca nelle ragazze vegetariane non differisce da quello delle ragazze non-vegetariane.\nGli adolescenti vegetariani presentano pi\u00f9 bassi livelli di colesterolo, grassi saturi e grassi totali e pi\u00f9 elevati introiti di fibre, ferro, acido folico, vitamina A e vitamina C rispetto ai non-vegetariani.\nGli adolescenti vegetariani consumano maggiori quantit\u00e0 di frutta e verdura e una minor quantit\u00e0 di dolci, cibi pronti e snack salati rispetto ai non-vegetariani. Particolare attenzione va posta all'assunzione di calcio, vitamina D, ferro, zinco e vitamina B12, tramite un'equilibrata alimentazione e l'uso di cibi fortificati e, nei casi necessari, di supplementi.\nTerza et\u00e0.\nI vegetariani pi\u00f9 anziani presentano degli introiti dietetici simili a quelli dei non-vegetariani. \nGli anziani possono soddisfare il fabbisogno proteico con una dieta vegetariana che includa quotidianamente una variet\u00e0 di cibi vegetali ricchi di proteine, compresi legumi e prodotti della soia.\nLa dieta vegetariana nell'attivit\u00e0 fisica.\nLe diete vegetariane, grazie al loro elevato contenuto in carboidrati e basso contenuto in grassi, si configurano come diete ottimali per chi pratichi sport\ne sono in grado di soddisfare anche il fabbisogno degli atleti agonisti.\nLe diete vegetariane che soddisfano i fabbisogni energetici e contengono una variet\u00e0 di cibi ricchi di proteine vegetali garantiscono una quantit\u00e0 adeguata di proteine senza richiedere l'uso di cibi speciali o integratori.\nI vegetariani, e soprattutto i vegani, devono comunque prestare maggiori attenzioni rispetto ai non-vegetariani nel soddisfare il fabbisogno energetico a causa del minor contenuto calorico della loro dieta. \nGli atleti vegetariani possono avere pi\u00f9 basse concentrazioni muscolari di creatina in quanto tale composto \u00e8 presente principalmente nel tessuto muscolare dei mammiferi, \npertanto gli atleti vegetariani impegnati in esercizi di breve durata e ad alta intensit\u00e0 o in allenamenti di resistenza possono beneficiare della supplementazione di creatina. \nTra le atlete vegetariane l'amenorrea pu\u00f2 essere pi\u00f9 comune, nonostante non tutti gli studi siano concordi su questo riscontro.\nAlcuni grandi campioni sportivi seguono una dieta vegetariana, tra questi il velocista e saltatore Carl Lewis,\npluricampione olimpionico, e l'ultra-maratoneta Scott Jurek, \nentrambi vegani; \nMarco Olmo, \nultramaratoneta considerato, nonostante abbia superato i sessant'anni, uno dei pi\u00f9 grandi specialisti delle corse estreme, il body builder Bill Pearl,\nplurivincitore di Mr. Universe, e la schermitrice Dorina Vaccaroni,\ntutti latto-ovo-vegetariani.\nInfluenza delle diete vegetariane su malattie, disturbi e altri aspetti della salute.\nSovrappeso e Obesit\u00e0.\nVasti studi di popolazione (Adventist Health Study, Adventist Health Study 2, Oxford Vegetarian Study, EPIC-Oxford) hanno rilevato una minore incidenza di sovrappeso e obesit\u00e0 tra i vegetariani \u2013 e in particolare tra i vegani \u2013 rispetto ai non-vegetariani. Secondo i ricercatori ci\u00f2 sarebbe dovuto al maggiore consumo di cibi ad alto contenuto di fibra e a bassa densit\u00e0 calorica come verdura e frutta. L'EPIC-Oxford ha dimostrato anche un minore aumento di peso quale conseguenza fisiologica dell'et\u00e0 nell'arco di 5 anni presso i vegani.\nUna dieta vegana a basso contenuto di grassi ha inoltre dimostrato avere una buona efficacia nel dimagrimento a lungo termine con risultati migliori di quelli ottenuti dalla dieta proposta dal National Cholesterol Education Program.\nMalattie cardiovascolari.\nIn una meta-analisi dei cinque maggiori studi epidemiologici (Adventist Mortality Study, Adventist Health Study, Heidelberg Study, Oxford Vegetarian Study, Health Food Shoppers Study) svolti fino al 1999 su occidentali (con un campione totale di oltre persone coinvolte), i vegetariani sono risultati soggetti ad un rischio di mortalit\u00e0 per cardiopatia ischemica ridotto del 24% rispetto ai non-vegetariani, con risultati pi\u00f9 marcati tra gli uomini (32%) rispetto alle donne (20%) e limitatamente a coloro che avevano seguito la dieta per almeno 5 anni.\nAnche l'EPIC-Oxford ha constatato nei vegetariani una minore incidenza (del 19%) di cardiopatia ischemica rispetto ai non-vegetariani. I ricercatori dello studio hanno definito questa differenza \u00abpotenzialmente di grande importanza per la salute pubblica\u00bb, sebbene non fosse tale da raggiungere la significativit\u00e0 statistica.\nQuesti risultati sono stati giudicati molto interessanti in quanto permangono anche dopo gli aggiustamenti per BMI (tipicamente pi\u00f9 basso nei vegetariani) e si spiegano in parte con le minori concentrazioni plasmatiche di lipidi (colesterolo totale e colesterolo LDL).\nUn contributo importante \u00e8 dato anche da alcuni costituenti tipici delle diete vegetariane: fibra, noci e isoflavoni della soia possono abbassare i livelli di colesterolo totale ed LDL,\nmentre gli steroli dei cibi vegetali possono anche ridurne l'assorbimento,\ninoltre bisogna considerare l'effetto protettivo di cereali integrali, proteine della soia, verdura, frutta e frutta secca\ne il maggiore apporto di fitocomposti, che agiscono come agenti antinfiammatori e antiossidanti, sono in grado di ridurre l'aggregazione piastrinica e la formazione di trombi nonch\u00e9 migliorare la funzione endoteliale.\nTra gli altri fattori protettivi sono stati individuati i valori favorevoli di: BMI, rapporto circonferenza vita/fianchi, pressione arteriosa, trigliceridi plasmatici, Lp(a), attivit\u00e0 del fattore VII della coagulazione, rapporto colesterolo totale/colesterolo HDL, rapporto colesterolo LDL/colesterolo HDL, rapporto acidi grassi totali/colesterolo HDL e livelli di ferritina.\nUn giusto apporto nella dieta vegetariana di fonti affidabili di acidi grassi omega-3 e vitamina B12 permette di massimizzare questi effetti, in quanto bassi livelli di tali nutrienti potrebbero costituire fattori di rischio. Non vi \u00e8 comunque un consenso scientifico sul rapporto di causalit\u00e0 tra iperomocisteinemia (condizione causata da bassi apporti di vitamina B12) e rischio cardiovascolare.\nLa possibilit\u00e0 di arresto e regressione delle malattie cardiovascolari attraverso l'associazione di diete vegetariane \u2013 e in particolare vegane \u2013 con altri cambiamenti intensivi dello stile di vita \u00e8 stata dimostrata da diversi studi clinici, come quelli condotti da Nathan Pritkin (Pritkin Longevity Center), Dean Ornish (Preventive Medicine Research Institute), Caldwell Esselstyn (Cleveland Clinic), Hans Dielh (Lifestyle Medicine Institute) e John McDougall (McDougall's Health and Medical Center).\nCancro.\nLe diete vegetariane sono in linea con le raccomandazioni per la prevenzione del cancro del World Cancer Research Fund e dell'American Institute for Cancer Research.\nSia nell'Adventist Health Study che nell'EPIC-Oxford \u00e8 stata riscontrata tra i vegetariani una minore incidenza di alcuni tipi di tumore (della prostata, del colon-retto, dello stomaco, della vescica, linfoma non Hodgkin e mieloma multiplo) rispetto ai non-vegetariani. Tra i fattori protettivi delle diete vegetariane sono stati indicati l'assenza della carne (rossa, bianca e di pesce) e un maggiore consumo di frutta, verdura e di alcuni cibi vegetali come i pomodori e la frutta disidratata.\nIl consumo di latticini potrebbe invece indebolire gli effetti protettivi della dieta vegetariana. Uno studio pilota del professor Dean Ornish (Preventive Medicine Research Institute) ha inoltre dimostrato la possibilit\u00e0 di regressione per tumore alla prostata in fase iniziale con una dieta vegana associata ad altri cambiamenti intensivi dello stile di vita.\nIpertensione arteriosa.\nI vegetariani tendono ad avere minori livelli di pressione sistolica e distolica rispetto ai non-vegetariani, con una riduzione mediamente compresa tra i 5 e i 10 mmHG.\nDiversi vasti studi di popolazione (Adventist Health Study, Adventist Health Study 2, EPIC-Oxford) hanno riscontrato una minore incidenza di ipertensione arteriosa tra i vegetariani \u2013 e in particolare tra i vegani \u2013 rispetto ai non-vegetariani.\nTra i fattori protettivi osservati tra i vegetariani sono stati individuati valori favorevoli di BMI\ne maggiori apporti di magnesio, potassio, fibra, antiossidanti, frutta e verdura.\nDiete vegetariane sono state inoltre utilizzate con successo nel trattamento dell'ipertensione.\nDiabete mellito di tipo 2.\nSia nell'Adventist Health Study che nell'Aventist Health Study 2 \u00e8 stato riscontrato tra i vegetariani \u2013 e in particolare tra i vegani \u2013 una minore incidenza di diabete mellito di tipo 2 rispetto ai non-vegetariani.\nFattori protettivi delle diete vegetariane e in particolare di quelle vegane per la sindrome metabolica e il diabete sono da individuare in un basso indice glicemico e un basso carico glicemico,\nassenza della carne,\nconsumo frequente di cereali integrali, legumi, verdura, frutta secca e fibra\ne valori di BMI, trigliceridi, glucosio, pressione sanguigna e giro vita tendenzialmente pi\u00f9 favorevoli rispetto ai non-vegetariani.\nGli studi del ricercatore Neal D. Barnard (George Washington University School of Medicine) hanno dimostrato come il trattamento del diabete di tipo 2 mediante diete vegetariane \u2013 e in particolare diete vegane \u2013 favorisca la regredibilit\u00e0 della malattia, con risultati superiori a quelli ottenuti mediante le linee guida alimentari dell'American Diabetes Association.\nOsteoporosi.\nDa un'analisi della letteratura scientifica pubblicata su \"Osteoporosis International\" nel 2004 \u00e8 emerso che non vi sono differenze significative nella densit\u00e0 minerale ossea (BMD) tra latto-ovo-vegetariani e non-vegetariani.\nSui vegani invece i dati sulla BMD sono ancora scarsi: alcuni studi condotti in Asia (Cina e Thailandia) hanno rilevato valori minori rispetto ai non-vegetariani, ma si trattava di donne con apporti di proteine e calcio molto bassi, entrambi fattori di rischio per la salute ossea a lungo termine.\nIn un'analisi sull'incidenza di fratture condotta all'interno dell'EPIC-Oxford non sono state riscontrate differenze significative tra latto-ovo-vegetariani e non-vegetariani, mentre le donne vegane con un apporto di calcio inferiore ai 525\u00a0mg/die sono risultate a maggior rischio.\nSecondo l'Academy of Nutrition and Dietetics i vegetariani, per favorire una buona salute ossea, devono assicurarsi l'assunzione di buoni apporti di calcio, magnesio e potassio (frutta e verdura), vitamina K (vegetali a foglia verde scuro), vitamina D (esposizione alla luce solare, prodotti fortificati o supplementi), un apporto adeguato ma non eccessivo di proteine, isoflavoni della soia e ridurre al contempo gli apporti di sodio.\nDemenza (Malattia di Alzheimer).\nNell'Adventist Health Study i vegetariani sono risultati soggetti ad un minor rischio di demenza rispetto ai non-vegetariani.\nFattori potenzialmente protettivi in una dieta vegetariana sono il maggiore apporto di antiossidanti, la minore incidenza di malattie cerebrovascolari e un uso ridotto di ormoni post-menopausa.\nUn'eventuale condizione di iperomocisteinemia (condizione causata da bassi apporti di vitamina B12) potrebbe per\u00f2 costituire un fattore di rischio.\nDisturbi del comportamento alimentare.\nAlcuni studi hanno rilevato una pi\u00f9 alta incidenza di disturbi del comportamento alimentare tra gli adolescenti vegetariani rispetto alla popolazione generale degli adolescenti, tuttavia secondo gli studiosi l'adozione di diete vegetariane non aumenta in alcun modo il rischio di sviluppare disordini alimentari,\nsebbene la scelta di una dieta vegetariana possa essere utilizzata per camuffare un preesistente disturbo del comportamento alimentare.\nPer questo motivo le diete vegetariane sono in qualche modo pi\u00f9 diffuse tra gli adolescenti con disturbi del comportamento alimentare.\nAppendicite.\nNell'Oxford Vegetarian Study i vegetariani sono risultati soggetti ad un rischio di appendicite acuta dimezzato rispetto ai non-vegetariani.\nArtrite reumatoide.\nNell'Adventist Health Study i vegetariani sono risultati soggetti ad un rischio di artrite reumatoide dimezzato rispetto ai non-vegetariani. In svariati studi la dieta vegana associata a pratiche di digiunoterapia si \u00e8 dimostrata un'efficace forma di trattamento della malattia.\nAsma bronchiale.\nIn un'analisi tra oltre statunitensi \u00e8 stata rilevata tra le donne vegetariane una minore incidenza di asma rispetto alle non-vegetariane.\nIn uno studio condotto in Svezia la dieta vegana si \u00e8 rivelata un'efficace forma di trattamento per l'asma bronchiale.\nCalcolosi biliare.\nIn uno studio di coorte su 800 donne tra i 40 e i 69 anni le vegetariane sono risultate soggette ad un'incidenza di calcolosi biliare pari a meno della met\u00e0 rispetto alle donne non-vegetariane.\nCataratta.\nNell'EPIC-Oxford i vegetariani sono risultati soggetti ad un rischio di cataratta ridotto del 30% rispetto ai non-vegetariani, con una riduzione ancora pi\u00f9 evidente (del 40%) tra i vegani.\nDisturbi gastrointestinali.\nNell'EPIC-Oxford i vegetariani sono risultati soggetti ad un rischio di diverticolite ridotto del 31% rispetto a non-vegetariani attenti alla propria salute,\ncos\u00ec come emerso anche in un precedente studio di coorte.\nFattori potenzialmente protettivi in una dieta vegetariana sono l'abbondanza di fibra e l'assenza di carni.\nSempre nell'EPIC-Oxford i vegetariani, e in particolare i vegani, sono risultati soggetti anche ad un rischio di costipazione ridotto rispetto ai non-vegetariani.\nFibromialgia.\nLa dieta vegana nella sua variante crudista si \u00e8 dimostrata un'efficace forma di trattamento \u2013 almeno a breve termine \u2013 per la fibromialgia.\nCalcolosi renale.\nIn un'analisi su 2500 vegetariani britannici \u00e8 stata rilevata una presenza di calcoli nelle urine dimezzata rispetto alla popolazione generale.\nAltro.\nContaminanti ambientali assunti con il cibo.\nNel latte materno di donne vegetariane sono state rilevate minori concentrazioni di inquinanti ambientali (come DDT, DDE e PCB) rispetto a quello delle donne non-vegetariane.\nIn uno studio \u00e8 stato osservato che i livelli di 17 composti chimici diversi nel latte di donne vegane erano nella maggior parte dei casi pari all'1-2% di quelli osservati nella popolazione generale, e il valore pi\u00f9 alto rilevato era inferiore a quello pi\u00f9 basso riscontrato tra la popolazione generale.\nAltri studi sulle concentrazioni plasmatiche\ne fecali\ndi inquinanti hanno rilevato che i vegetariani sono significativamente meno soggetti all'accumulo di tali composti, anche nel caso in cui viene consumato cibo prodotto nelle vicinanze di inceneritori di rifiuti.\n\u00c8 stato inoltre osservato che pi\u00f9 a lungo una persona segue una dieta vegana, pi\u00f9 i livelli di diossine e PBDE tendono a scendere.\nPatrimonio genetico.\n\u00c8 stato osservato che le donne anziane (tra i sessanta e i settant'anni) vegetariane presentano valori di stress ossidativo del DNA significativamente ridotti rispetto a donne anziane non-vegetariane, e non dissimili dai valori di donne pi\u00f9 giovani (20-30 anni).\nUno studio pilota condotto dal dottor Dean Ornish (Preventive Medicine Research Institute) ha riscontrato che una dieta vegana come parte di un programma di cambiamenti intensivi nello stile di vita pu\u00f2 avere un ruolo nel condizionare le espressioni geniche mediante la disattivazione o il depotenziamento di geni che promuovono l'insorgenza di patologie e contribuendo al contempo all'attivazione o al potenziamento di geni protettivi. Nello stesso studio \u00e8 stato rilevato anche un aumento di lunghezza dei telomeri, terminazioni cromosomiche che contribuiscono a determinare la lunghezza della vita di un individuo.\nSalute emotiva.\nIn uno studio del 2010 \u00e8 stata osservata nei vegetariani una migliore qualit\u00e0 dell'umore (bassa frequenza di emozioni negative) rispetto ai non-vegetariani. Secondo i ricercatori il risultato pu\u00f2 essere spiegato con il maggiore apporto di grassi polinsaturi e il ridotto apporto di acido arachidonico osservati nei vegetariani, anche a fronte degli introiti tipicamente bassi di acidi grassi a lunga catena (EPA e DHA) di una dieta vegetariana, che potrebbero costituire un fattore di rischio per la depressione.\nAnalogamente, in uno studio del 2012, \u00e8 stato osservato un miglioramento del tono dell'umore nei latto-ovo-vegetariani sia rispetto ai consumatori di carne e pesce sia rispetto ai consumatori di solo pesce, e gli autori sono giunti alla conclusione che una restrizione nell'assunzione di carni (sia rosse che bianche) e pesce migliora la qualit\u00e0 dell'umore.\nStudi di popolazione.\nEPIC-Oxford.\nL'EPIC-Oxford \u00e8 uno dei 23 centri dello studio EPIC (European Prospective Investigation into Cancer and Nutrition), il pi\u00f9 vasto studio di popolazione sui rapporti tra dieta, fattori ambientali e stile di vita e incidenza di cancro e altre malattie croniche. Per l'EPIC-Oxford sono stati reclutati circa 65\u00a0000 soggetti tra la popolazione inglese, divisi poi in consumatori di carne, piscivori (consumatori di pesce ma non di altre carni), latto-ovo-vegetariani e vegani.\nI risultati dello studio suggeriscono che i vegetariani seguono diete che generalmente aderiscono bene alle linee guida dietetiche, i vegani solitamente consumano pi\u00f9 frutta e verdura dei latto-ovo-vegetariani e dei piscivori che, a loro volta, ne consumano pi\u00f9 dei consumatori di carne. \u00c8 stato osservato che i vegani generalmente consumano pi\u00f9 carboidrati, meno proteine, meno grassi saturi, pi\u00f9 grassi polinsaturi e pi\u00f9 fibre alimentari rispetto ai consumatori di carne, mentre i latto-ovo-vegetariani e i piscivori hanno generalmente introiti di tali macronutrienti simili e si collocano in una posizione intermedia tra i vegani e i consumatori di carne. Nei vegani sono stati rilevati bassi introiti medi di vitamina B12 e calcio, i dati dello studio sono comunque stati ottenuti solamente a partire da cibi e bevande e non tengono in considerazione l'assunzione di vitamine e minerali attraverso integratori alimentari.\nI valori di BMI sono risultati pi\u00f9 bassi tra i vegani e pi\u00f9 alti tra i consumatori di carne, intermedi e tra loro simili tra i latto-ovo-vegetariani e i piscivori. Fattori quali fumo, attivit\u00e0 fisica e livello di istruzione si sono rivelati poco significativi nel determinare i valori di BMI, mentre le differenze nel consumo dei macronutrienti sono stati individuati come responsabili di oltre la met\u00e0 delle differenze di BMI, in particolare un alto consumo di proteine e un basso consumo di fibre sono stati identificati come i principali fattori dietetici associati all'aumento del BMI.\nDopo un periodo di 12 anni di follow-up, l'incidenza di cancro allo stomaco e all'ovaia nei vegetariani si \u00e8 rivelata notevolmente pi\u00f9 ridotta rispetto ai consumatori di carne e pi\u00f9 alta che nei piscivori, mentre l'incidenza di cancro alla vescica e ai tessuti linfatici ed ematopoietici nei vegetariani si \u00e8 rivelata pi\u00f9 ridotta sia rispetto ai consumatori di carne che ai piscivori. L'incidenza rilevata per tutti i nei vegetariani non presentava rilevanze significative rispetto ai piscivori.\nI valori medi di IGF-1 (un ormone che stimola la proliferazione cellulare associato ad un aumento del rischio di cancro della prostata nell'uomo e della mammella nella donna) sono risultati simili nei latto-ovo-vegetariani e nei consumatori di carne, ma inferiori del 9% negli uomini vegani e del 13% nelle donne vegane. L'incidenza di ipertensione \u00e8 risultata pi\u00f9 bassa nei soggetti vegani e pi\u00f9 alta nei soggetti consumatori di carne, mentre i latto-ovo-vegetariani e i piscivori hanno mostrato risultati intermedi e tra loro simili. Anche la pressione arteriosa sistolica e distolica ha mostrato notevoli differenze nei quattro gruppi, con i valori pi\u00f9 alti tra i consumatori di carne e i valori pi\u00f9 bassi tra i vegani.\nL'incidenza di cataratta nei vegetariani e in particolare nei vegani si \u00e8 rivelata minore rispetto agli altri gruppi,\nsimilmente i vegetariani e in particolare i vegani sono risultati meno soggetti a costipazione.\nLa mortalit\u00e0 nei vegetariani e nei non-vegetariani \u00e8 risultata simile, .\nAdventist Health Studies.\nGli Adventist Health Studies sono dei progetti di ricerca condotti dalla Loma Linda University atti ad investigare i rapporti tra stile di vita e salute presso gli aderenti alla Chiesa degli avventisti del settimo giorno. Gli avventisti del settimo giorno sono stati in modo crescente oggetto di studi epidemiologici, poich\u00e9 rispetto alla popolazione generale tendono ad essere molto pi\u00f9 omogenei sotto molti aspetti dello stile di vita e pi\u00f9 eterogenei nelle abitudini alimentari. Alcune caratteristiche dello stile di vita come il forte consumo di sigarette e di alcool e le diete ad alto contenuto di grassi, che possono confondere o modificare gli effetti di altri fattori rendendone difficile lo studio, nella popolazione avventista sono in larga misura assenti, parallelamente tra gli aderenti a questa comunit\u00e0 religiosa vi \u00e8 un'ampia variet\u00e0 di abitudini alimentari, dal vegetalismo alla dieta comune degli statunitensi.\nL'Adventist Health Study 1 \u00e8 uno studio prospettico durato 12 anni (dal 1976 al 1988) su una coorte di avventisti della California, il 30% dei quali vegetariani. Questi ultimi, rispetto ai soggetti non-vegetariani, risultarono avere un minore rischio di cardiopatia ischemica (soprattutto tra gli uomini), tumori del colon-retto e della prostata, obesit\u00e0, ipertensione, diabete mellito di tipo 2 e artrite reumatoide.\nL'Adventist Health Study 2, iniziato nel 2002 e tuttora in corso, \u00e8 uno studio che sta coinvolgendo avventisti, di cui il 31,6% latto-ovo-vegetariani e il 4,2% vegani. I dati preliminari mostrano che i vegetariani\u00a0\u2013 e in particolare i vegani\u00a0\u2013 tendono ad avere una minore incidenza di ipertensione, sovrappeso e obesit\u00e0, sindrome metabolica e diabete mellito di tipo 2.\nOxford Vegetarian Study.\nL'Oxford Vegetarian Study \u00e8 uno studio prospettico condotto tra il 1985 e il 1986 su 6000 non consumatori di carne (soprattutto vegetariani ma anche qualche piscivoro) e 5000 consumatori di carne (usati come gruppo di controllo) reclutati tra la popolazione inglese.\nI livelli di colesterolo totale e di colesterolo LDL risultarono entrambi significativamente inferiori nei vegani rispetto ai consumatori di carne, mentre i vegetariani e i piscivori avevano valori intermedi e tra loro simili; i livelli di colesterolo HDL erano invece simili in tutti i quattro gruppi.\nI non consumatori di carne inoltre sono risultati soggetti ad un rischio inferiore di appendicite acuta e con un BMI minore rispetto ai consumatori di carne.\nUn confronto tra la mortalit\u00e0 dei consumatori di carne e dei non consumatori di carne dopo 12 anni di follow-up pubblicato sul \"British Medical Journal\" ha mostrato, dopo adattamento per fumo, BMI e classe sociale, che chi non consuma carne ha un minore tasso di mortalit\u00e0 per tutte le cause di morte combinate, cardiopatia ischemica e tutti i tipi di tumori combinati. Le differenze sono risultate statisticamente significative per tutte le cause di morte e per tutti i tumori combinati.\nHeidelberg Study.\nL'Heidelberg Study \u00e8 uno studio prospettico che ha seguito per 21 anni (dal 1984 al 2005) un totale di 1225 vegetariani e 679 non-vegetariani con uno stile di vita sano reclutati tra la popolazione tedesca. La mortalit\u00e0 generale tra i due gruppi non mostrava differenze di rilievo, mentre si \u00e8 rivelata ridotta rispetto alla popolazione generale. La dieta vegetariana \u00e8 stata associata a una riduzione non statisticamente significativa di mortalit\u00e0 per cardiopatia ischemica rispetto ai non-vegetariani, secondo gli studiosi attribuibile in parte all'astensione dalla carne."}
{"id": "58462", "revid": "238763", "url": "https://it.wikipedia.org/wiki?curid=58462", "title": "Dieta vegetaliana", "text": ""}
{"id": "58463", "revid": "125986011", "url": "https://it.wikipedia.org/wiki?curid=58463", "title": "Amsterdam", "text": "Amsterdam (pron. ; in olandese: /\u02cc\u0251mst\u0259r'd\u0251m/, ; in italiano arcaico \"Amsterdamo\") \u00e8 la capitale e la maggiore citt\u00e0 dei Paesi Bassi, nella provincia dell'Olanda Settentrionale. La municipalit\u00e0 di Amsterdam ha 854.047 residenti (al 2018) di oltre 170 nazionalit\u00e0, mentre la popolazione che risiede nell'area metropolitana \u00e8 di circa 2.289.770 persone. L'area compresa nella cintura di canali del XVII secolo all'interno del Singelgracht \u00e8 inserita nella lista dei Patrimoni dell'umanit\u00e0 dell'UNESCO (vedi Canali di Amsterdam).\nLa citt\u00e0 possiede uno dei maggiori centri rinascimentali di tutta Europa. Numerose costruzioni che risalgono al periodo tra il XVI e il XVII secolo, conosciuto anche come \"Secolo d'oro\", sono ora considerate monumenti storici e sono collocate intorno ad una serie di canali poligonali concentrici. Questi cingono il vecchio porto, che un tempo era affacciato sullo Zuiderzee, oggi un lago separato dal resto del mare e noto con il nome di IJsselmeer. La citt\u00e0 ospita il Rijksmuseum (museo statale), il museo Van Gogh, il Concertgebouw, il Rembrandthuis e la casa di Anna Frank.\n\u00c8 anche famosa per il suo quartiere a luci rosse, De Wallen, e i suoi numerosi coffee-shop autorizzati alla vendita di marijuana e di derivati della cannabis. Il motto ufficiale della citt\u00e0 \u00e8 \"Heldhaftig, Vastberaden, Barmhartig\" (\"valorosa, decisa, misericordiosa\"). Le tre croci di Sant'Andrea sulla bandiera sono associate a queste tre parole, bench\u00e9 siano entrate in uso prima del motto.\nGeografia fisica.\nTerritorio.\nAmsterdam si trova nella provincia dell'Olanda Settentrionale. Il fiume Amstel termina nel centro cittadino e si collega a un gran numero di canali che sfociano nel lago IJ, precedentemente una baia.\nAmsterdam si trova a 2 metri sotto il livello del mare. ed \u00e8 collegata al Mare del Nord attraverso il lungo Canale del Mare del Nord. Il terreno circostante \u00e8 pianeggiante, in quanto \u00e8 formato da grandi polder, cio\u00e8 tratti di mare asciugati artificialmente. A sud-ovest della capitale si estende l'Amsterdamse Bos, uno dei parchi cittadini, insieme ai pi\u00f9 centrali Vondelpark e Artis.\nLa citt\u00e0 \u00e8 densamente popolata, come lo \u00e8 la sua area metropolitana. Esteso su 219,4\u00a0km\u00b2, il comune ha 4457 abitanti per km\u00b2 e una densit\u00e0 abitativa di case per km\u00b2. I parchi e le riserve naturali rappresentano il 12% della superficie di Amsterdam.\nClima.\nHa un clima oceanico (nella classificazione dei climi di K\u00f6ppen), fortemente influenzato dalla vicinanza al mare del Nord a ovest, con prevalenza di venti occidentali che soffiano sulla capitale olandese. Gli inverni e le estati generalmente sono considerati miti, anche se occasionalmente si registrano inverni particolarmente rigidi. Delle gelate si verificano soprattutto durante i periodi in cui sulla citt\u00e0 spirano i venti provenienti da est o da nord-est del continente europeo. Poich\u00e9 Amsterdam \u00e8 circondata su tre lati da grandi masse d'acqua, queste, oltre a creare un'isola di calore, mantengono anche di notte una temperatura relativamente mite, che raramente scende sotto i -5\u00a0\u00b0C. Le estati sono piuttosto calde, ma raramente afose. La media giornaliera delle temperature massime nel mese di agosto \u00e8 di 22,1\u00a0\u00b0C. In media le temperature superano i 30\u00a0\u00b0C soltanto 2,5 giorni all'anno. La temperatura minima raggiunta ad Amsterdam fu \u221224\u00a0\u00b0C, mentre quella pi\u00f9 alta fu 36,8\u00a0\u00b0C. Mediamente la citt\u00e0 ha 187 giorni di pioggia all'anno. La precipitazione media annua \u00e8 800\u00a0mm. Gran parte di queste precipitazioni cade sotto forma di pioggia o di brevi rovesci. Le giornate nuvolose e umide sono comuni durante i mesi pi\u00f9 freddi, da ottobre a marzo.\nStoria.\nMedioevo.\nAmsterdam nacque nel XIII secolo da un villaggio di pescatori situato vicino ad una diga (\"dam\") sul fiume Amstel (da cui il nome originario \"Amsteldam\").\nGli abitanti iniziarono molto presto a dedicarsi al commercio, e nel XIV secolo il commercio con le citt\u00e0 tedesche della Lega Anseatica divenne fiorente. Amsterdam ottenne ufficialmente il titolo di citt\u00e0 nel 1300 o 1301 dal vescovo di Utrecht Guy van Henegouwen, ma gi\u00e0 nel 1275 Amsterdam (sic) aveva ricevuto delle esenzioni da parte di uno dei Signori dell'Amstel.\nIl XVI secolo: il dominio spagnolo.\nI Paesi Bassi furono uniti alla corona spagnola fino al XVI secolo, quando termin\u00f2 la guerra d'indipendenza. Tra le conseguenze dell'indipendenza, venne introdotta nello Stato la libert\u00e0 di religione. Amsterdam rimase una citt\u00e0 cattolica, religione preponderante nella citt\u00e0 ancora oggi. Numerose tuttavia furono le chiese convertite alla fede protestante.\nMentre le guerre di religione imperversavano per l'Europa, Amsterdam divenne un rifugio per molte genti perseguitate o timorose di persecuzioni per via della loro religione. Vi giunsero ebrei dalla Spagna e dal Portogallo, mercanti da Anversa in fuga dal saccheggio degli spagnoli e gli ugonotti dalla Francia.\nXVII secolo: l'et\u00e0 d'oro di Amsterdam.\nIl XVII secolo fu l'et\u00e0 d'oro di Amsterdam. Le navi olandesi salpavano per il nord America, l'Indonesia, il Brasile e l'Africa, creando un impero coloniale. Rembrandt visse in questo secolo. La citt\u00e0 si espanse attorno ai canali. Amsterdam divenne il porto pi\u00f9 importante del mondo e un centro di finanza internazionale.\nXVIII e XIX secolo: il declino della potenza coloniale.\nIl XVIII e il XIX secolo videro un declino nella prosperit\u00e0 di Amsterdam. Le guerre contro la Gran Bretagna e la Francia misero a dura prova la citt\u00e0 e il commercio si spost\u00f2 verso Londra.\nAlla fine del XIX secolo, la rivoluzione Industriale raggiunse la citt\u00e0. Nuove rotte sull'acqua verso il mare e verso il fiume Reno fecero nascere nuove rotte commerciali con l'estero. Le condizioni di Amsterdam migliorarono di nuovo, ma la citt\u00e0 non raggiunse pi\u00f9 gli splendori del passato. In questi anni fu costruita la Stelling van Amsterdam, un anello di 42 forti e di terre che potevano essere alluvionate, messo a difesa della citt\u00e0.\nLe due guerre mondiali.\nLa prima guerra mondiale non port\u00f2 distruzioni perch\u00e9 i Paesi Bassi rimasero neutrali. Il commercio e l'industria soffrirono comunque le conseguenze di un'Europa devastata.\nTra le due guerre gli olandesi costruirono delle dighe che separarono lo Zuiderzee dal Mare del Nord, creando il cosiddetto IJsselmeer (lago IJssel). Le distese d'acqua ad est di Amsterdam divennero cos\u00ec un lago d'acqua dolce e non pi\u00f9 una baia di acqua salata.\nDurante la seconda guerra mondiale le truppe tedesche occuparono la citt\u00e0 a partire dal 15 maggio 1940 e deportarono quasi 100.000 ebrei, facendo quasi scomparire la loro comunit\u00e0. Anna Frank era una di loro. Prima della guerra, Amsterdam era il centro pi\u00f9 importante per il commercio dei diamanti, e siccome la maggior parte era nelle mani di affaristi e gioiellieri ebrei, esso scomparve con loro. Oggi Amsterdam ha ancora un ruolo nel loro commercio, ma il suo posto di centro mondiale \u00e8 stato preso dalla citt\u00e0 di Anversa in Belgio.\nLa seconda met\u00e0 del Novecento.\nNegli anni sessanta e settanta Amsterdam divenne di nuovo famosa, per ragioni diverse: la politica di tolleranza verso le droghe leggere rese la citt\u00e0 una destinazione popolare per gli hippie. Diventarono frequenti le occupazioni di edifici vuoti e gli scontri con la polizia.\nGli anni ottanta iniziarono in modo convulso: nel 1980, mentre la Regina Beatrice veniva incoronata, una protesta si svolse fuori dalla chiesa. Il motto dei manifestanti era \"Geen woning, geen kroning\" (\"niente casa, niente incoronazione\"). Il sindaco e il consiglio municipale alla fine dovettero chiamare l'esercito per riprendere il controllo della situazione. Durante gli anni seguenti crebbe grandemente il numero degli immigrati, soprattutto dal Suriname, dalla Turchia e dal Marocco. Molte persone si trasferirono nelle citt\u00e0 vicine, tra cui Purmerend ed Almere. Quartieri come De Pijp e Jordaan, precedentemente abitati da operai, divennero ambite mete per i nuovi yuppie abbienti e per gli studenti.\nNegli stessi anni avvennero grandi cambiamenti amministrativi: la citt\u00e0 fu divisa in distretti (oggi 7), con giurisdizione su molte delle responsabilit\u00e0 precedentemente assegnate al governo centrale. L'idea era quella di avvicinare l'amministrazione alla gente.\nNegli anni novanta si registr\u00f2 un boom economico. Il vecchio centro storico fu restaurato quasi interamente e furono completate molte infrastrutture. Nel 1995 il governo nazionale propose la creazione di una provincia cittadina, comprendente Amsterdam e le citt\u00e0 vicine, proposta respinta con un referendum. Alcune parti della citt\u00e0 acquisirono comunque una maggiore autonomia, mentre alcune citt\u00e0 vicine furono inglobate ad Amsterdam, sia politicamente sia economicamente. Quindi si and\u00f2 a costituire la cosiddetta Grande Amsterdam.\nMonumenti e luoghi d'interesse.\nLa citt\u00e0 di Amsterdam ha 4.630.000 turisti l'anno, il che la rende una delle capitali pi\u00f9 visitate d'Europa. Le mete turistiche principali sono:\nPiazza Dam.\nPiazza Dam \u00e8 la storica piazza costruita sulla prima diga dell'Amstel e centro per antonomasia della citt\u00e0, vi si affacciano notevoli monumenti:\nSociet\u00e0.\nEvoluzione demografica.\nLa citt\u00e0 di Amsterdam ha 851.573 abitanti (2017). Secondo l'ultimo censimento del 2012, il 49,5% della popolazione cittadina aveva origini olandesi, mentre il 50,5% era un immigrato recente o figlio di immigrati stranieri. Sempre in rapporto alla popolazione totale, oltre il 30% ha origini non-occidentali (principalmente marocchini), ma altre consistenti minoranze sono indonesiani, per via di una colonia olandese stabilita nell'arcipelago, e cinesi, che hanno stabilito una piccola Chinatown. Gli ebrei, un tempo pi\u00f9 del 15% della popolazione, sono oggi poco pi\u00f9 del 2%. Gli immigrati di origine europea o nordamericana sono il 15%, essi provengono specialmente da Portogallo, Italia e Grecia.\nNel 2007 venne rilevata la presenza di ben 171 nazionalit\u00e0 diverse nella citt\u00e0, rendendola uno dei luoghi pi\u00f9 multiculturali d'Europa.\nQualit\u00e0 della vita.\nLa prostituzione \u00e8 legale nei Paesi Bassi: chi la esercita \u00e8 considerato un libero professionista ed \u00e8 tassato come qualsiasi altro imprenditore. La cannabis invece non \u00e8 legale, bens\u00ec tollerata; ci\u00f2 significa che la vendita di una quantit\u00e0 inferiore ai cinque grammi per cliente ed il possesso di quantit\u00e0 fino a trenta grammi non sono perseguite dalla legge.\nLa municipalit\u00e0 di Amsterdam ha in corso un programma per rendere il quartiere a luci rosse pi\u00f9 sicuro, basato sull'acquisto di locali ed altre propriet\u00e0 destinate ad attivit\u00e0 criminali per convertirli ad attivit\u00e0 commerciali legali. Questo ha sensibilmente migliorato la percezione della sicurezza negli ultimi anni.\nCome ogni grande citt\u00e0, Amsterdam attira borseggiatori ed altri ladruncoli. \u00c8 opportuno prestare cautela sul treno che dalla citt\u00e0 porta all'aeroporto di Schiphol, spesso carico di turisti stanchi e carichi di bagagli. Altri punti a rischio possono essere gli sportelli bancomat della zona attorno Piazza Dam. Anche ad Amsterdam si possono incontrare per le strade senzatetto, anche se il fenomeno \u00e8 pi\u00f9 limitato di un tempo.\nUna delle principali attivit\u00e0 malavitose \u00e8 il furto di biciclette, principale mezzo di trasporto degli olandesi, dato che, nella sola Amsterdam, se ne contano circa 500.000.\nCultura.\nIstruzione.\nScuole.\nLa capitale olandese \u00e8 dotata di altri istituti di formazione superiore come le accademie d'arte \"Gerrit Rietveld Academie\" (un'accademia di arte moderna, prende il nome dall'architetto Gerrit Rietveld e gode una buona reputazione internazionale), \"Hogeschool van Amsterdam\" e \"Amsterdamse Hogeschool voor de Kunsten\".\nAlcune delle scuole elementari di Amsterdam basano i loro programmi su particolari teorie pedagogiche, come quella di Maria Montessori. La pi\u00f9 grande scuola superiore di Amsterdam che segue il metodo Montessori \u00e8 il liceo Montessori di Amsterdam. Molte altre scuole si basano sulla religione, come le scuole cattoliche e protestanti, ma anche le scuole islamiche (aumentate numericamente per effetto dell'immigrazione islamica). Delle scuole ebraiche si trovano nella periferia sud della citt\u00e0.\nAmsterdam \u00e8 nota per avere cinque ginnasi indipendenti: il Vossius Gymnasium, il Barlaeus Gymnasium, il St. Ignatius Gymnasium, il 4e Gymnasium e il Cygnus Gymnasium, dove vengono insegnati il latino e il greco antico. Anche se fino a poco tempo fa si credeva che queste scuole fossero anacronistiche ed elitarie, i Gymnasia hanno recentemente vissuto una rinascita. La maggior parte delle scuole secondarie di Amsterdam offre diversi percorsi di formazione. La citt\u00e0 ha anche vari college specializzati in vari ambiti (che spaziano dall'arte all'economia), i quali sono frequentabili anche dagli studenti provenienti dall'estero.\nUniversit\u00e0.\nIn Amsterdam hanno sede due universit\u00e0: l'Universit\u00e0 di Amsterdam (\"Universiteit van Amsterdam\" o UvA), e la Libera universit\u00e0 di Amsterdam (\"Vrije Universiteit\" o VU, chiamata in precedenza come Libera Universit\u00e0 Protestante).\nLa scuola superiore delle arti (\"Amsterdamse Hogeschool voor de Kunsten\") raggruppa diverse istituzioni specializzate, come l'\"Accademia di architettura\", l'\"Accademia di teatro e danza\", l'\"Accademia Breitner\" di belle arti, il \"Conservatorium van Amsterdam\" di musica, l'\"Accademia cinematografica dei Paesi Bassi\" e l'\"Accademia Reinwardt\" di museologia. Autonome sono l'Accademia nazionale di belle arti (\"Rijksakademie van beeldende kunsten\") e la \"Gerrit Rietveld Academie\" per il \"design\".\nRicerca.\nL'Istituto Internazionale di Storia Sociale di Amsterdam \u00e8 una delle istituzioni di ricerca e documentazione della storia sociale pi\u00f9 grandi del mondo, specialmente per quanto concerne la storia del movimento operaio.\nIl Nemo, disegnato da Renzo Piano, \u00e8 il pi\u00f9 grande centro scientifico dei Paesi Bassi.\nAd Amsterdam ha sede anche la \"Koninklijke Nederlandse Akademie van Wetenschappen\".\nBiblioteche.\nLe principali biblioteche di Amsterdam sono la biblioteca comunale centrale (\"Centraal Bibliotheek\") e la biblioteca universitaria.\nMusei.\nAmsterdam \u00e8 conosciuta anche per essere uno dei principali centri museali d'Europa.\nIl Rijksmuseum Amsterdam (museo statale di Amsterdam), spesso chiamato semplicemente Rijksmuseum, \u00e8 il museo che possiede la pi\u00f9 grande collezione di opere d'arte del periodo d'oro dell'arte fiamminga (1584-1702) e una considerevole collezione di arte asiatica.\nIl Van Gogh Museum possiede la pi\u00f9 grande collezione di opere del pittore olandese Vincent van Gogh, mentre lo Stedelijk Museum \u00e8 un museo di arte moderna e contemporanea internazionale.\nAd Amsterdam si trovano inoltre il Museo Storico Cittadino, il Museo Ebraico, il Museo Nautico, il Museo Antropologico e Tropicale, il Museo della Resistenza, l'Allard Pierson Museum, un museo archeologico dedicato a diverse civilt\u00e0 antiche.\nTra le case-museo, si citano la Rembrandthuis, la casa di Anna Frank, il Museo Van Loon, la casa museo della potente famiglia di commercianti dei Van Loon, e il Museo Willet-Holthuysen, che offre uno spaccato di vita in una casa signorile della capitale olandese tra il Settecento e l'Ottocento.\nTra i musei particolari, ad Amsterdam si trovano la sede olandese del museo delle cere di Madame Tussauds, il Museo della canapa, della marijuana e dell'hashish, il Museo della Bibbia e il Museo delle borse Hendrikye, dedicato alla storia della borsa per signora nella cultura occidentale.\nMedia.\nStampa.\nDe Telegraaf, \"Il Telegrafo\", \u00e8 il principale quotidiano, nonch\u00e9 uno dei pi\u00f9 antichi quotidiani dei Paesi Bassi, fondato nel 1893.\nCinema.\nTra i tanti film ambientati ad Amsterdam, \"Il diario di Anna Frank\", del 1959 vincitore di tre premi Oscar, \"Amsterdamned\" del 1988 con un serial killer in muta da sub che colpisce nei canali, \"Ocean's Twelve\" del 2004, dove la banda progetta di rubare il pi\u00f9 vecchio certificato di riserva del mondo, emesso dalla Compagnia olandese delle Indie orientali nel 1602 e conservato ad Amsterdam, e \"Colpa delle stelle\" del 2014 dove due ragazzi affetti da cancro trascorrono una ultima vacanza nella citt\u00e0.\nTeatri e musica.\nAmsterdam \u00e8 il centro culturale dei Paesi Bassi, con grande attivit\u00e0 nelle arti, nella danza, nella musica e nel teatro. La \"Concertgebouw\", sala da concerto famosa nel mondo, \u00e8 sede dell'Orchestra reale del Concertgebouw. \nHet Muziektheater \u00e8 un nuovo teatro lirico del 1986, sito in un edificio chiamato Stopera insieme al municipio di fronte all'Amstel. \u00c8 sede della De Nationale Opera e della compagnia nazionale di danza. Muziekgebouw aan 't IJ e Bimhuis sono altre famose sale da concerto.\nUn altro teatro rinomato \u00e8 il Carr\u00e9, anch'esso sull'Amstel. Numerose nel centro cittadino sono anche le gallerie d'arte private.\nTra le altre istituzioni si annoverano il Conservatorio Sweelinck, il Theatre Group Amsterdam ed il National Dance Theatre.\nCucina.\nLa cucina tradizionale \u00e8 basata su un piatto unico di proporzioni abbondanti, in genere composto da carne, verdure e patate. Un cibo tradizionalmente olandese \u00e8 l'aringa cruda, che ad Amsterdam viene servita con cipolle tritate. Il passato coloniale dei Paesi Bassi ha influito sul gusto degli abitanti di Amsterdam: in particolare sono molto apprezzati i piatti di carne del Suriname e il \"rijsttafel\" (riso bianco con contorni di verdure e di carne) dell'Indonesia.\nAd Amsterdam si possono trovare le tradizioni culinarie di tutto il mondo. Tra la stazione centrale e Nieuwmarkt si trova la Zeedijk, una via con una piccola Chinatown, che \u00e8 ricca di ristoranti della pi\u00f9 svariata provenienza, indonesiana e cinese in particolare, ma sono presenti anche quelli portoghesi e messicani. I kebab turchi e gli \"shoarma\" arabi sono ovunque, come anche i ristoranti che cucinano pietanze nel wok sul momento, servite nei tradizionali contenitori di carta con bacchette per consumare il pasto in strada.\nNei dintorni della \"Leidseplein\" sono presenti, inoltre, parecchi ristoranti italiani, argentini e greci. Negozi che vendono enormi panini ed ogni sorta di dolciumi sono sparsi per tutto il centro.\nEventi.\nAprile\nMaggio \nGiugno \nLuglio \nAgosto\nOttobre \nNovembre \nVita notturna.\nAmsterdam ha un'intensa vita notturna, con numerose feste private che si aggiungono ai club ed ai locali pubblici. Secondo alcuni, compete con Rotterdam per il titolo di \"citt\u00e0 pi\u00f9 hip\", cio\u00e8 alla moda, ma ha comunque un suo fascino unico.\nCi sono anche dei Canal Bus chiamati Pizza Cruise e Jazz Cruise a pagamento che effettuano giri lungo l'Amstel.\nGeografia antropica.\nSuddivisioni amministrative.\nDal 1\u00ba maggio 2010 la citt\u00e0 \u00e8 divisa in sette distretti (in olandese: \"stadsdelen\"):\nEsisterebbe anche un ottavo distretto, Stadsdeel Westpoort, ma da molti non \u00e8 considerato un vero e proprio distretto poich\u00e9 zona industriale e pressoch\u00e9 disabitato.\nEconomia.\nIndustria.\nLa Heineken, il terzo produttore di birra del mondo, ha la sua sede principale ad Amsterdam, a tale gruppo appartengono pi\u00f9 di 130 stabilimenti in pi\u00f9 di 65 paesi in cui lavorano oltre 57.000 persone che producono circa 165 milioni di ettolitri, divisi in 170 marchi di birre, fu fondata nel 1863 quando Gerard Adriaan Heineken acquis\u00ec una piccola birreria ad Amsterdam.\nDal 2014 la sede legale della Fiat Chrysler Automobiles, azienda italo-statunitense di diritto olandese, e settimo gruppo automobilistico mondiale proprietario dei marchi FIAT, Alfa Romeo, Maserati, Lancia, Fiat Professional, Abarth, Jeep, Chrysler, Dodge, Ram Trucks, Mopar, SRT e Ferrari, si trova ad Amsterdam.\nStoria degli slogan di Amsterdam.\nL'amministrazione comunale nel 2004, per promuovere l'immagine di Amsterdam nel mondo, ha scelto uno slogan per la citt\u00e0, \"I AMsterdam\" (\"Io sono Amsterdam\"), che ha sostituito il precedente slogan \"Amsterdam heeft het\" (\"Amsterdam ce l'ha\").\nInfrastrutture e trasporti.\nMobilit\u00e0 urbana.\nAmsterdam possiede diversi sistemi di trasporto pubblico cittadini, gestiti dalla Gemeentelijk Vervoer Bedrijf (GVB):\nIl trasporto ferroviario \u00e8 gestito dalle NS (Nederlandse Spoorwegen). Nella citt\u00e0 di Amsterdam ci sono 10 stazioni ferroviarie con collegamenti ferroviari nazionali ed internazionali, tra cui un servizio di navetta verso l'aeroporto internazionale di Schiphol. Negli orari notturni ci sono treni a cadenza oraria per l'aeroporto, per Leida, per l'Aia, per Delft, per Rotterdam e per Utrecht.\nOltre al trasporto pubblico, ad Amsterdam \u00e8 estremamente diffuso l'uso della bicicletta. L'uso dell'auto nel centro cittadino non \u00e8 ovunque vietato, ma presenta i consueti svantaggi del traffico e della difficolt\u00e0 di trovare parcheggio.\nUna nuova linea di metropolitana orientata da nord a sud \u00e8 in via di realizzazione.\nStrade.\nMolte strade sono corredate di piste ciclabili e rastrelliere per posteggiare la bicicletta sono distribuite ovunque in citt\u00e0.\nBench\u00e9 non pi\u00f9 comunemente usati come in passato, anche i canali che attraversano il centro cittadino rappresentano un'importante via di trasporto. Grazie a questi Amsterdam si \u00e8 guadagnata l'appellativo di \"Venezia del nord\". Esistono diversi barconi chiamati \"canal bus\" che effettuano tour nei luoghi pi\u00f9 importanti di Amsterdam situati sui canali.\nAeroporti.\nL'aeroporto di Amsterdam-Schiphol, \u00e8 il principale aeroporto dei Paesi Bassi e si trova a sud di Amsterdam, nel comune di Haarlemmermeer. Schiphol \u00e8 uno dei pi\u00f9 importanti aeroporti europei sia per il traffico passeggeri che quello cargo.\nCiclabilit\u00e0.\nAmsterdam \u00e8 una delle citt\u00e0 pi\u00f9 vicine all'uso della bicicletta al mondo ed \u00e8 un centro della cultura della bici con buone infrastrutture per i ciclisti come piste ciclabili, stalli per le bici, e diversi garage controllati (\"fietsenstalling\").\nNel 2013, c'erano 1.200.000 bici ad Amsterdam che superano il numero di cittadini.\nIl furto di bici nel 2011 era diffuso e si aggirava attorno alle 83.000 bici rubate.\nLe bici sono usate da tutti i gruppi socio-economici grazie alla loro convenienza, al fatto che Amsterdam \u00e8 una piccola citt\u00e0 in pianura, ai 400\u00a0km di piste ciclabili,\nAmministrazione.\nLa citt\u00e0 si trova nella Randstad Holland ed \u00e8 amministrata non solo dal sindaco e dal consiglio municipale centrale (Centraal [Stads]Bestuur) ma \u00e8 anche divisa in sette distretti cittadini/circoscrizioni chiamati stadsdeel, che hanno i loro propri consigli (Stadsdeelraad). Tutte le decisioni locali sono prese da questi consigli circoscrizionali e solo le pi\u00f9 importanti decisioni infrastrutturali sono delegate all'amministrazione principale.\nOltre lo stadsdeel centrale della citt\u00e0, chiamato Centrum, la municipalit\u00e0 comprende le seguenti circoscrizioni: Noord, West, Nieuw-West, Zuid, Oost e Zuidoost. Il distretto Zuidoost comprende il quartiere conosciuto come Bijlmer (vedi anche disastro di Bijlmer). Amsterdam Noord \u00e8 separata dal resto della citt\u00e0 dalla via d'acqua, il Canale del Mare del Nord. Inoltre esiste un altro stadsdeel, Westpoort, che anche se ufficialmente \u00e8 uno stadsdeel, nessuno lo considera come tale poich\u00e9 \u00e8 pressoch\u00e9 disabitato.\nSport.\nNel 1928 Amsterdam ha ospitato i giochi della IX Olimpiade. Lo Stadio Olimpico \u00e8 ancora in funzione oggi ed ospita eventi sportivi e culturali.\nAtletica leggera.\nLa maratona di Amsterdam \u00e8 una corsa podistica che si tiene ogni anno ad Amsterdam. Fondata nel 1975, \u00e8 considerata una delle dieci maratone pi\u00f9 importanti al mondo.\nBaseball.\nLa citt\u00e0 ha un'importante squadra di baseball gli Amsterdam Pirates, militante nel massimo campionato olandese.\nCalcio.\nAmsterdam \u00e8 la citt\u00e0 dell'Ajax, una squadra di calcio del campionato olandese che ha vinto quattro volte la Coppa dei Campioni (l'attuale UEFA Champions League) due volte la Coppa Intercontinentale. A met\u00e0 degli anni novanta ha lasciato il vecchio Stadion De Meer per spostarsi nella Johan Cruijff Arena (impianto noto anche come Amsterdam Arena), situata nella zona sud-est della citt\u00e0.\nAd Amsterdam si svolgeva anche il Torneo di Amsterdam, un torneo di calcio internazionale estivo a carattere amichevole.\nCanottaggio.\nLa Grachtenrace \u00e8 una gara di canottaggio su di un percorso di 25\u00a0km, tenuta il secondo sabato del mese di ottobre.\nCiclismo.\nNel 2010 ha ospitato tappa inaugurale del Giro d'Italia di ciclismo con la cronometro individuale che \u00e8 stata vinta dell'inglese Bradley Wiggins. Inoltre ha ospitato la partenza della seconda e della terza tappa terminate poi rispettivamente a Utrecht e Middelburg.\nFootball americano.\nLa citt\u00e0 ha una squadra di football americano, gli Amsterdam Crusaders (in passato sono esistiti anche gli Amsterdam Admirals che militavano in NFL Europa)\nHockey su prato.\nLa citt\u00e0 ha una squadra di hockey su prato, l'Hockey Club Amsterdam."}
{"id": "58467", "revid": "712828", "url": "https://it.wikipedia.org/wiki?curid=58467", "title": "La citt\u00e0 incantata", "text": " \u00e8 un film d'animazione del 2001 scritto e diretto da Hayao Miyazaki.\nProdotto dallo Studio Ghibli e distribuito dalla Buena Vista, il film, liberamente ispirato al romanzo fantastico \"Il meraviglioso paese oltre la nebbia\" della scrittrice Sachiko Kashiwaba, narra le avventure di Chihiro, una bambina di dieci anni che si introduce senza rendersene conto, insieme ai genitori, in una citt\u00e0 incantata abitata da \"y\u014dkai\" (spiriti). Qui i genitori della bambina vengono trasformati in maiali dalla potente maga Yubaba e la piccola protagonista decide di rimanere nel regno fatato per tentare di liberarli.\nIl film presenta l'altissima qualit\u00e0 tecnica consueta dello Studio Ghibli ed \u00e8 considerato il capolavoro del cineasta giapponese Miyazaki. Pubblicato il 20 luglio 2001, divent\u00f2 il film di maggior successo della storia del Giappone, incassando circa 330 milioni di dollari in tutto il mondo. Super\u00f2 \"Titanic\" (allora in cima alle classifiche di vendita) ai box-office giapponesi e rimase per 19 anni il lungometraggio di maggior successo nella storia in Giappone, con un incasso totale di 30,4 miliardi di yen.\nAcclamato all'unanimit\u00e0 dalla critica, \u00e8 considerato uno dei migliori film degli anni 2000 e della storia del cinema. Vinse l'Orso d'oro alla cinquantaduesima edizione del festival internazionale del cinema di Berlino e (caso finora unico nella storia degli anime) l'Oscar per il miglior film d'animazione nel 2003.\nTrama.\nChihiro \u00e8 una bambina di 10 anni che sta traslocando coi suoi genitori in un'altra citt\u00e0 quando il padre della bambina prende la strada sbagliata e raggiunge un tunnel. Nonostante la figlia non desideri proseguire, i genitori si addentrano nel cunicolo sbucando in una radura con delle case. Pensando di aver trovato un parco divertimenti abbandonato il padre si addentra nel complesso per visitarlo, seguito dalla moglie e, a malincuore, da Chihiro. I tre superano il letto di un fiume in secca e si trovano in una citt\u00e0 composta interamente da ristoranti e locali, e su un bancone trovano un ricco buffet. I genitori si siedono e cominciano a mangiare, pensando di pagare quando si mostrer\u00e0 qualcuno. Chihiro intanto esplora la zona e trova un grande complesso di bagni pubblici chiamato Aburaya. Un giovane ragazzo, Haku, le ordina di andarsene, ma tornando indietro la bambina scopre che i genitori sono diventati maiali e che non riesce ad attraversare il fiume ormai in piena.\nA questo punto cala la notte e numerosi spiriti, ospiti del complesso, cominciano ad affollare le vie, mentre Chihiro si rende conto che sta lentamente diventando invisibile. Haku la trova e le fa mangiare una bacca proveniente dal mondo degli spiriti che rende Chihiro nuovamente tangibile e le permette di rimanere viva anche all'interno del complesso magico. Le spiega inoltre che l'unico modo per evitare di essere catturata dagli uomini di Yubaba, la potente strega che dirige il complesso, \u00e8 quello di trovarsi un lavoro all'interno dell'impianto. Grazie all'aiuto dello \"y\u014dkai\" Kamagi e della dipendente Lin la bambina riesce ad ottenere un'udienza presso la maga, il cui potere \u00e8 distratto solo dalla sua cura ossessiva per il beb\u00e8 B\u014d. Per stipulare il contratto di lavoro Chihiro viene privata del suo nome e rinominata Sen. Questo espediente viene usato dalla strega poich\u00e9 la mancanza del nome la rende incapace di abbandonare la citt\u00e0 controllata da Yubaba.\nSen durante il primo giorno di lavoro fa entrare in casa una misteriosa creatura mascherata, chiamata Senza-Volto. Il primo cliente di Sen \u00e8 uno spirito del cattivo odore, che viene pulito dalla bambina e che si scopre essere lo spirito di un fiume inquinato che aveva bisogno di una ripulita. In riconoscenza del servizio, lo spirito lascia a Sen una polpetta di emetico. Successivamente Senza-Volto tenta un inserviente con dell'oro e lo divora. Comincia a chiedere cibo e ad elargire oro a manciate. Intanto Sen si accorge che degli \"shikigami\" di carta stanno attaccando un drago, in cui riconosce l'amico Haku, trasformato. Quando il drago si schianta nelle stanze di Yubaba, la bambina lo raggiunge, ma da uno shikigami attaccatosi dietro le sue spalle appare Zeniba, la sorella gemella di Yubaba. Ella trasforma B\u014d in un topo e crea un beb\u00e8 fantoccio. Zeniba rivela che Haku ha rubato un prezioso sigillo da casa sua, che contiene una potente maledizione, ma \u00e8 poco attenta e il drago taglia in due lo shikigami di carta, facendola svanire. Haku collassa nella stanza delle caldaie e Sen gli fa mangiare met\u00e0 della polpetta, facendogli vomitare il sigillo insieme a un mostriciattolo nero che Sen schiaccia sotto al piede.\nDecidendo di incontrare Zeniba, per chiederle scusa e riportare indietro il sigillo, Sen affronta Senza-Volto, che intanto \u00e8 diventato obeso e gli fa mangiare il resto della polpetta. Il cibo gli causa accesi attacchi di vomito e lo spirito infuriato insegue la bambina per tutto il complesso, perdendo progressivamente peso e tornando al suo aspetto originario. Sen, Senza-Volto e B\u014d decidono allora di prendere il treno per andare da Zeniba. Intanto Yubaba \u00e8 infuriata per i danni subiti e incolpa Sen di aver lasciato entrare Senza-Volto, minacciando di uccidere i suoi genitori. Quando Haku le fa notare l'assenza di B\u014d, la strega accetta di liberare Sen e i genitori come ricompensa per riportarle il figlio.\nIntanto i tre arrivano alla casa di Zeniba e le restituiscono il sigillo, mentre la strega rivela che l'amore di Sen per Haku ha spezzato la maledizione. Mentre sono a casa della maga, Haku si presenta in forma di drago e riporta indietro Sen e B\u014d, mentre Senza-Volto decide di restare con Zeniba, rivelandosi dunque un essere buono. Lungo la via del ritorno Sen ricorda che lei ed Haku si sono incontrati prima: quando era pi\u00f9 piccola era caduta in un fiume e riusc\u00ec a sopravvivere perch\u00e9 trascinata a riva dalla corrente. Era stata salvata da Haku, che era lo spirito del fiume Kohaku, in seguito interrato per edificare palazzi. Dopo aver ricordato ci\u00f2, Sen rivela all'amico che il suo vero nome \u00e8 Kohaku, e in questo modo lo libera dal controllo della maga Yubaba.\nQuando arrivano ai bagni pubblici la strega ha ancora una prova per Sen e le chiede di riconoscere i suoi genitori tra un gruppo di maiali. Se indoviner\u00e0, i tre potranno lasciare il mondo degli spiriti. La bambina nota correttamente che nessuno dei maiali esposti \u00e8 uno dei suoi genitori e spezza l'incantesimo, tornando a essere Chihiro. Haku accompagna l'amica al fiume in secca e i due si promettono di rivedersi un giorno. Quindi la bambina attraversa il fiume e si ricongiunge con i suoi genitori, tornati normali. Usciti dal mondo magico, i suoi genitori non ricordano nulla della vicenda, ma constatano sorpresi che \u00e8 passato pi\u00f9 tempo di quello che pensavano. Solo il nastrino per capelli intessuto con tanto affetto per Chihiro dai suoi amici della citt\u00e0 magica rimane come segno tangibile delle esperienze che la bambina ha avuto. I tre salgono in macchina e si allontanano.\nProduzione.\nMiyazaki scrisse la sceneggiatura dopo aver deciso di dedicare l'opera alla figlia di dieci anni del suo amico nonch\u00e9 produttore associato Seiji Okuda, che andava a visitare ogni estate. Con un budget elevato (1,9 miliardi di yen, circa 16 milioni di euro) la produzione de \"La citt\u00e0 incantata\" inizi\u00f2 nel 2000. Durante questa fase, il regista si accorse che il film sarebbe durato oltre tre ore e cos\u00ec tagli\u00f2 numerose parti della storia.\nTutte le estati Hayao Miyazaki trascorreva le sue vacanze in una baita di montagna, in compagnia della sua famiglia e di cinque bambine loro amiche. L'idea per \"La citt\u00e0 incantata\" gli venne proprio quando desider\u00f2 fare un film per queste bambine, un film pensato per ragazze di dieci anni. Per trovare l'ispirazione lesse diversi sh\u014djo manga, come \"Nakayoshi\" e \"Ribon\", ma trov\u00f2 che trattavano solo di argomenti legati alle prime cotte e all'amore. Nel vedere le sue giovani amiche, Miyazaki si disse che questi temi non potevano essere quelli che stavano loro pi\u00f9 a cuore e decise di produrre un film su una giovane eroina che le bambine potessero ammirare.\nMiyazaki aveva in mente di produrre un nuovo film gi\u00e0 da diversi anni. Era al lavoro su due diversi progetti: il primo basato sul romanzo \"Il meraviglioso paese oltre la nebbia\" e il secondo, che aveva come protagonista una giovane ragazza, pi\u00f9 grande di Chihiro. Alla fine entrambe le proposte vennero scartate, cos\u00ec il regista cominci\u00f2 a lavorare a un nuovo progetto che fin\u00ec per diventare \"La citt\u00e0 incantata\". La nuova storia incorporava elementi dei progetti precedenti, in particolare la presenza centrale di un impianto termale attorno a cui ruotava l'intera vicenda. Miyazaki dichiar\u00f2 che era basato su delle terme della sua citt\u00e0 e che l'aveva inserito nella trama perch\u00e9 ne era affascinato e perch\u00e9 costituiva per lui un luogo misterioso. La trovata di popolarlo di spiriti venne in un secondo momento, trovando interessante l'idea di divinit\u00e0 giapponesi che vanno alle terme per riposarsi, proprio come gli uomini.\nLa produzione del film inizi\u00f2 nel 2000, con un budget elevato, di 1,9 miliardi di yen. Come per \"Princess Mononoke\", lo staff dello Studio Ghibli fece uso della computer grafica. Vennero usati computer e programmi come Softimage, ma si decise di mantenere questa tecnologia ad un livello minimo, per migliorare la storia piuttosto che per farle prendere il sopravvento sull'animazione tradizionale. A detta di Miyazaki la difficolt\u00e0 pi\u00f9 grande in fase di produzione fu quella di ridurre la durata del film: dalle tre ore iniziali il regista si trov\u00f2 costretto a tagliare molte scene per rientrare in una durata di circa due ore.\nMiyazaki bas\u00f2 alcuni degli edifici del mondo degli spiriti sullo stile degli edifici dell'Edo-Tokyo Open Air Architectural Museum che si trova a Koganei, Tokyo. Durante la produzione del film visitava spesso il museo in cerca d'ispirazione, essendo da sempre affascinato dallo stile pseudo-occidentale degli edifici del periodo Meiji che si trovano l\u00ec. A detta dello stesso Miyazaki, il museo lo faceva diventare nostalgico:\nColonna sonora.\nPer la composizione della colonna sonora del film, Miyazaki selezion\u00f2 ancora una volta il suo abituale collaboratore Joe Hisaishi. I brani furono orchestrati dalla New Japan Philharmonic.\nLa colonna sonora \u00e8 stata giudicata ottima dal critico cinematografico Paolo Mereghetti nel suo \"Dizionario dei film\", inoltre ha ricevuto diversi premi e riconoscimenti in patria: il Mainichi Film Competition Award per la miglior musica; il Tokyo International Anime Fair Award per la miglior musica nella categoria cinema; e nel 2002 il Japan Gold Disc Award per l'album d'animazione dell'anno.\nDistribuzione.\nIl direttore della Pixar John Lasseter, un fan e amico di Miyazaki, convinse la Walt Disney Pictures a supervisionare l'adattamento in lingua inglese per gli Stati Uniti, nominando Kirk Wise come direttore e Donald W. Ernst produttore dell'adattamento.\nIn Italia il film \u00e8 stato distribuito nelle sale cinematografiche il 18 aprile 2003, due anni dopo la prima proiezione giapponese, distribuito dalla Mikado. Dal 25 al 27 giugno 2014 \u00e8 stato nuovamente proiettato in sala con un nuovo adattamento a cura di Lucky Red. Dopo 18 anni dall'uscita approda anche in Cina.\nData di uscita.\nLe date di uscita internazionali sono state:\nAdattamento del titolo originale.\nIl titolo originale \"Sen to Chihiro no kamikakushi\" contiene il termine \"kamikakushi\" (letteralmente \"scomparsa/occultamento attuato da un kami\") che indica un elemento strettamente legato alla cultura giapponese e per questo difficile da tradurre in altre lingue. Quando una persona, ma in particolar modo un bambino, scompare improvvisamente ed inaspettatamente si dice che sia stato nascosto dai kami, gli spiriti e le divinit\u00e0 della tradizione shintoista. Questi sono spesso dei capricciosi kami minori, dei \"tengu\" o degli \"y\u014dkai\", che giocano uno scherzo al bambino per divertirsi alle spalle della famiglia preoccupata. Successivamente il bambino rapito o perduto si risveglia lontano dal luogo dove \u00e8 scomparso e non ricorda nulla del tempo intercorso.\nQuesto spiega il motivo della scelta del titolo inglese \"Spirited Away\", che rende l'idea di sparizione e il coinvolgimento di entit\u00e0 spirituali.\nNella versione italiana, sia col primo che con il secondo doppiaggio, si \u00e8 preferito non tradurre letteralmente il titolo giapponese. Una diversa traduzione \u00e8 stata resa con l'adattamento sottotitolato del film apparso al Festival Internazionale del Film di Roma 2010 a cura di Gualtiero Cannarsi, che ha intitolato il lungometraggio:\"La sparizione di Chihiro e Sen\".\nEdizione italiana.\nIn Italia la pellicola \u00e8 arrivata nelle sale il 18 aprile 2003 ad opera della Mikado. Il doppiaggio \u00e8 stato curato dalla CDL\u00a0\u2013 Compagnia Doppiatori Liberi, con Teo Bellia in qualit\u00e0 di direttore del doppiaggio ed Elisabetta Bucciarelli come responsabile dei dialoghi.\nIl 3 novembre 2010 il film \u00e8 stato presentato in versione sottotitolata con un nuovo adattamento a cura di Gualtiero Cannarsi all'interno del Festival del film di Roma col titolo La sparizione di Chihiro e Sen.\nDurante il Lucca Comics &amp; Games 2013 la Lucky Red ha annunciato per il 2014 l'uscita del film con un nuovo doppiaggio, con adattamento sempre a cura di Cannarsi. La proiezione nelle sale cinematografiche della nuova edizione \u00e8 avvenuta il 25, 26 e 27 giugno 2014 con il titolo invariato, ossia \"La citt\u00e0 incantata\".\nEdizioni home video.\n\"La citt\u00e0 incantata\" \u00e8 stato distribuito in Giappone in formato VHS e DVD a partire dal 19 luglio 2002. La versione su disco contiene extra come storyboard e trailer, ed \u00e8 stata commercializzata anche in edizione speciale insieme ad un lettore DVD in tema Studio Ghibli. Il 30 maggio 2014 \u00e8 stata pubblicata una nuova edizione DVD, mentre il Blu-ray Disc \u00e8 uscito il 16 luglio 2014.\nLa versione italiana de \"La citt\u00e0 incantata\" \u00e8 stata distribuita dalla Universal Pictures e messa in commercio in DVD a partire dal 29 ottobre 2003. Il disco contiene la traccia audio originale giapponese e audio e sottotitoli in italiano, oltre al trailer cinematografico e altri spot. Il 26 novembre 2008 \u00e8 stata pubblicata un'edizione due dischi, dal titolo \"La citt\u00e0 incantata: Limited Edition\", che contiene in pi\u00f9 anche gli storyboard originali del film. Questa edizione \u00e8 stata riproposta nel 2010 con un nuovo packaging metallico. Tutte e tre le versioni sono ormai fuori catalogo. Dal 2015 \u00e8 disponibile l'edizione blu-ray contenente la versione rimasterizzata del film e il nuovo doppiaggio realizzato l'anno precedente.\nAccoglienza.\nIncassi.\nIn Giappone, dalla sua uscita nel 2001, \"La citt\u00e0 incantata\" \u00e8 stato visto da 21 milioni di persone ed \u00e8 stato stimato che in tutto il 2002 un giapponese su sei ha visto il film. L'incasso totale nel mondo \u00e8 stato di circa 275 milioni di dollari statunitensi, di cui 230 milioni nel solo mercato giapponese. Il lungometraggio ha superato cos\u00ec in patria il record per i maggiori incassi ottenuti da un film, fino a quel momento detenuto da \"Titanic\" con 201 milioni di dollari.\nSul mercato statunitense il film \u00e8 uscito nel 2002 in un numero limitato di sale cinematografiche, per poi essere riproiettato nel 2003 in seguito all'assegnazione del premio Oscar in un numero maggiore di sale.\nHa incassato in totale 10 milioni di dollari, collocandosi cos\u00ec al settimo posto nella lista degli anime pi\u00f9 visti negli Stati Uniti, dietro alle altre produzioni Ghibli \"Arrietty - Il mondo segreto sotto il pavimento\" e \"Ponyo sulla scogliera\".\nNegli altri territori i maggiori incassi si sono registrati in Corea del Sud (11 382 770 $), Francia (6 326 294 $), Hong Kong (2 958 139 $), Germania (1 981 457 $), Regno Unito (1 383 023 $) e Taiwan (1 044 866 $). In Italia il film ha incassato \u20ac.\nCritica.\n\"La citt\u00e0 incantata\" ha ricevuto ottime critiche e recensioni. Sul sito Rotten Tomatoes, ha ottenuto il 97% di \"freschezza\" su un totale di 156 recensioni, classificandosi al 13\u00ba posto nella lista dei migliori film d'animazione; nel sito Metacritic \u00e8 valutato con un punteggio di 94/100 basato su 37 valutazioni di critici specializzati. Sull'Internet Movie Database il film ha un voto pari a 8,6.\nMark Schilling del \"The Japan Times\" gli assegna cinque stelle su cinque e ne elogia la ricchezza immaginativa e la superba tecnica di animazione. Roger Ebert sul suo sito rogerebert.com scrive di essere rimasto impressionato dalla cura dei dettagli e di aver apprezzato soprattutto il ritmo rilassato della narrazione, in cui capita che \u00abi personaggi si siedano per un momento, o sospirino, o guardino un fiume scorrere, o facciano altro, non per far avanzare la storia ma solo per dare il senso dello spazio e del tempo\u00bb. A suo parere questo rispetto dei tempi e delle pause \u00e8 un motivo per cui \u00abi film di Miyazaki sono pi\u00f9 coinvolgenti dell'azione frenetica in molte animazioni statunitensi\u00bb.\nLa critica italiana si trova d'accordo con quella internazionale. Paolo D'Agostini su \"la Repubblica\" ne elogia \u00abil raffinato, elaboratissimo gusto estetico \u2013 veramente da rifarsi gli occhi\u00bb e afferma che \u00able fantasie di Miyazaki non intendono parlare soltanto ai bambini [\u2026] e non intendono soltanto consolare, far evadere: sono apologhi densissimi, sono \"operette morali\" dove la soluzione (il bene di qua il male di l\u00e0) non ti viene servita su un piatto e senza sforzo\u00bb. La maturit\u00e0 del film, la sua profondit\u00e0 tematica e narrativa e il fatto di essere adatto anche, e soprattutto, per un pubblico adulto, vengono sottolineati anche da Roberto Silvestri, che su \"il manifesto\" scrive: \u00ab\"La citt\u00e0 incantata\", l'ultimo capolavoro di Hayao Miyazaki, far\u00e0 capire anche ai sassi che gli \"anime\" non sono forme d'arte handicappate e riservate ai piccoli, ma arte adulta\u00bb.\nL'autorevole rivista del British Film Institute \"Sight &amp; Sound\" l'ha indicato fra i trenta film chiave del primo decennio del XXI secolo. Sul sito IGN il film si \u00e8 classificato al 12\u00ba posto nella classifica dei 25 migliori film d'animazione di sempre. La rivista \"Empire\" lo ha collocato in ben tre sue classifiche:\nIl film \u00e8 considerato il capolavoro di Miyazaki, nonch\u00e9 il suo film pi\u00f9 personale e graficamente pi\u00f9 ricco. Grazie a questa accoglienza e soprattutto ai premi vinti, \"La citt\u00e0 incantata\" ha reso celebre il suo autore anche in Occidente, consacrandolo come un maestro dell'anime e pi\u00f9 in generale dell'animazione.\nTemi.\nMolti critici hanno tentato di paragonare \"La citt\u00e0 incantata\" ad opere occidentali come \"Alice nel Paese delle Meraviglie\", \"Il mago di Oz\" o \"Harry Potter\". Il filo conduttore \u00e8 costituito dalla presenza di un mondo \"altro\" dalla realt\u00e0 in cui si sperimentano cose strane e magiche. Nell'opera di Miyazaki, Chihiro si ritrova nella citt\u00e0 degli spiriti e la sua prima reazione di fronte al fantastico e al soprannaturale \u00e8 quella di credere di stare sognando. L'autore ha per\u00f2 voluto instillare negli spettatori il dubbio che le avventure vissute dalla ragazza non siano tutte un sogno. Il fatto di avere adottato uno stile pseudo-occidentale per la citt\u00e0 degli spiriti crea la sensazione di assistere a paesaggi che si sono gi\u00e0 visti da qualche parte; le foglie accumulate sopra alla macchina e l'elastico per capelli che Chihiro indossa all'uscita dal parco divertimenti sono una prova del fatto che sia passato del tempo nel mondo reale e quindi testimoniano l'esistenza del mondo \"altro\", dando un senso a tutta la storia. Storia che assume il significato di rito di passaggio e di iniziazione per Chihiro. Durante le sue avventure, infatti, ella \u00e8 costretta, per la prima volta nella sua vita, a fare completamente affidamento alle sole proprie forze. Questo la porta a un percorso di crescita e di maturazione. A tal proposito Miyazaki ha affermato che le due scene pi\u00f9 significative dell'intera narrazione sono la prima nel retro della macchina, in cui Chihiro \u00e8 stanca, annoiata e \u00abvulnerabile\u00bb; e l'ultima, dove invece \u00ab\u00e8 piena di vita e ha appena affrontato il mondo intero. Queste sono due immagini di Chihiro che mostrano lo sviluppo del suo carattere\u00bb. L'esperienza nel mondo degli spiriti rappresenta quindi in senso metaforico il passaggio dall'infanzia all'et\u00e0 adulta.\nUno dei temi del film indicati dai critici \u00e8 quello del recupero delle tradizioni giapponesi. L'opinione di Miyazaki \u00e8 che sia \u00abuna cattiva idea relegare tutte le tradizioni a un piccolo panorama di cultura popolare. Circondati da tecnologia e dispositivi accattivanti, i bambini stanno progressivamente perdendo le loro radici. Dobbiamo informarli della ricchezza delle nostre tradizioni\u00bb. Seguendo questa chiave di lettura i protagonisti de \"La citt\u00e0 incantata\" possono essere identificati con personaggi del folklore e della mitologia giapponese. Yubaba rappresenterebbe una \"yamauba\", strega delle montagne dai poteri soprannaturali; Kamaji ha le fattezze di un ragno, simbolo di operosit\u00e0 e abilit\u00e0; Haku, che tradisce Yubaba per aiutare Chihiro, ricalca in qualche modo la divinit\u00e0 Nigihayahi, che per aiutare l'imperatore del Giappone tradisce il suo ex-alleato; Senza volto \u2014 anche se interamente frutto della fantasia dell'autore \u2014 indossa una maschera che richiama il teatro N\u014d.\nAltri temi presenti sono l'importanza del nome, che implica il controllo totale della persona a cui \u00e8 stato sottratto e che deriva probabilmente dal \"Ciclo di Earthsea\" di Ursula K. Le Guin, di cui Miyazaki \u00e8 un grande appassionato; e l'ecologismo, argomento che \u00e8 spesso presente nelle opere del regista giapponese. La scena in cui Chihiro, Rin e altri inservienti delle terme liberano lo spirito del fiume dalla sporcizia ne \u00e8 un esempio e si riferisce ad un evento occorso allo stesso Miyazaki: quando fu ripulito un fiume vicino a dove abitava ebbe modo di vedere quanto era sporco ed inquinato.\nRiconoscimenti.\nIn patria \u00e8 stato decretato miglior film dell'anno e, approdato al Festival di Berlino 2002, \u00e8 stato insignito con un sorprendente Orso d'oro, ex aequo con \"Bloody Sunday\". Ha ricevuto inoltre diversi premi della critica negli Stati Uniti e l'Oscar per il miglior film d'animazione nel 2003 (\u00e8 stato il primo anime a ricevere un tale riconoscimento), oltre a 4 Annie Awards, considerati gli \"Oscar dell'animazione\", nel 2002."}
{"id": "58468", "revid": "2912", "url": "https://it.wikipedia.org/wiki?curid=58468", "title": "Sen to Chihiro no kamikakushi", "text": ""}
{"id": "58472", "revid": "107545911", "url": "https://it.wikipedia.org/wiki?curid=58472", "title": "Ignaz von Seyfried", "text": "Fu uno dei direttori d'orchestra pi\u00f9 noti del suo tempo a Vienna, allievo tra gli altri di W. A. Mozart e di Johann Georg Albrechtsberger, e in rapporti di amicizia con Ludwig van Beethoven.\nDiresse la prima della sua opera \"Fidelio\"."}
{"id": "58473", "revid": "287204", "url": "https://it.wikipedia.org/wiki?curid=58473", "title": "National Gallery", "text": "National Gallery \u00e8 il nome di diversi musei nel mondo:"}
{"id": "58478", "revid": "174925", "url": "https://it.wikipedia.org/wiki?curid=58478", "title": "Johann Strau\u00df (padre)", "text": ""}
{"id": "58480", "revid": "115994351", "url": "https://it.wikipedia.org/wiki?curid=58480", "title": "Lingua ewe", "text": "La lingua ewe (, pronunciato , in italiano ) \u00e8 una lingua niger-kordofaniana parlata in Ghana e in Togo.\nDistribuzione geografica.\nSecondo l'edizione 2009 di \"Ethnologue\", i locutori di ewe sono oltre 3 milioni, di cui 2.250.000 nel Ghana sudorientale e 862.000 in Togo, nella Regione Marittima e nella Regione degli Altopiani.\nClassificazione.\nLo ewe \u00e8 una lingua tonale, parte di un continuum dialettale chiamato comunemente gbe. Altre lingue gbe sono il fon, il gen, l'a\u014blo, l'aja e il g\u0169.\nLo ewe \u00e8 una delle lingue africane meglio documentate, grazie al lavoro svolto dal linguista Diedrich Hermann Westermann, che pubblic\u00f2 molti dizionari e grammatiche di ewe e parecchi altri linguaggi gbe. Altri linguisti che hanno lavorato sull'ewe sono Gilbert Ansre (tono e sintassi), Hounkpati B. Capo (fonologia e fonetica), Herbert Stahlke (morfologia e tono), Roberto Pazzi (antropologia e lessicografia), Felix K. Ameka (semantica e linguistica cognitiva) e Alan Stewart Duthie (semantica e fonetica).\nSistema di scrittura.\nL'ortografia Ewe si serve del seguente alfabeto:"}
{"id": "58481", "revid": "85561708", "url": "https://it.wikipedia.org/wiki?curid=58481", "title": "Johann Strau\u00df (figlio)", "text": ""}
{"id": "58484", "revid": "18323", "url": "https://it.wikipedia.org/wiki?curid=58484", "title": "Piero Fassino", "text": "Gi\u00e0 ministro del commercio con l'estero e giustizia nei governi presieduti da Massimo D'Alema, \u00e8 stato segretario nazionale dei Democratici di Sinistra dal 16 novembre 2001 al 14 ottobre 2007. \nIl 6 novembre 2007 \u00e8 stato nominato \"Inviato dell'Unione europea in Birmania\" da Javier Solana, Alto rappresentante per la politica estera e di sicurezza comune dell'Unione europea. \nDal maggio 2011 al giugno 2016 \u00e8 stato sindaco di Torino, mandato durante il quale ha ricoperto in contemporanea, tra il 2013 e il 2016 la carica di presidente dell'ANCI.\nBiografia.\nNato il 7 ottobre 1949 ad Avigliana, una cittadina in provincia di Torino, appartiene a una famiglia di tradizione socialista: il padre Eugenio \u00e8 stato esponente del Partito Socialista Italiano e comandante della 41\u00aa brigata Garibaldi nel corso della resistenza in Piemonte, il nonno materno, Cesare Grisa, fu uno dei fondatori del PSI mentre quello paterno venne ucciso dai fascisti nel 1944.\nPoco dopo la nascita, la sua famiglia si trasferisce a Torino, dove Fassino \u00e8 cresciuto e ha studiato dai Padri Gesuiti all'Istituto Sociale di Torino, per poi frequentare all\u2019Universit\u00e0 i corsi di Norberto Bobbio, Leopoldo Elia e Claudio Napoleoni.\nHa giocato nelle giovanili della , fino alla categoria Juniores. Nel 1998, all'et\u00e0 di quarantanove anni, si \u00e8 laureato in Scienze politiche presso l'Universit\u00e0 degli Studi di Torino.\nA luglio del 2003 \u00e8 uscito il suo libro \"Per passione\", edito da Rizzoli. Quest'opera \u00e8 principalmente un diario dove si ritrovano la sua vita e gli intrecci storico-politici degli ultimi trent'anni. Nel 2010 gli \u00e8 stato attribuito il Premio America della Fondazione Italia USA.\nDal 2018 fa parte della Fondazione Italia USA.\nVita privata.\nAlto 1,92 m e peso di 66 kg; in ragione della sua magrezza ha confidato: \u00ab\"Quando sono sotto stress perdo interesse per i sapori, sedermi a tavola diventa soltanto un atto che cerco di impormi, mi dimentico di mangiare\"\u00bb, \u00e8 amico di Carlo Petrini. Dopo un primo matrimonio con la giornalista della \"Stampa\" Marina Cassi, si \u00e8 sposato in seconde nozze nel 1993 con Anna Maria Serafini, deputata del suo stesso partito dal 1987 al 2001, e senatrice dal 2006.\nCarriera politica.\nGli inizi dalla FGCI al PDS.\nFassino inizia a fare politica in \"Nuova Resistenza\", un\u2019associazione giovanile nata sull\u2019onda dei moti democratici del luglio 1960 contro il governo Tambroni (come i fatti di Genova). Dopo aver partecipato alla nascita del movimento studentesco, nell'ottobre 1968 s'iscrisse nella Federazione Giovanile Comunista Italiana (FGCI) di Torino, l'organizzazione giovanile del Partito Comunista Italiano (PCI) torinese, diventandone tre anni dopo segretario.\nAlle elezioni amministrative del 1975 viene eletto nel consiglio comunale del capoluogo piemontese col PCI, venendo rieletto consigliere comunale alle amministrative del 1980 (mantenendo il seggio per dieci anni). Dal 1985 al 1990 \u00e8 stato consigliere provinciale. All'interno del partito Fassino ricopr\u00ec la carica di segretario della federazione torinese del PCI dal 1983 al 1987; sempre dal 1983 venne eletto nella Direzione nazionale del PCI.\nAi vertici nazionali del PCI/PDS.\nNel 1987 si trasferisce a Roma, chiamato dal segretario generale del PCI Achille Occhetto a far parte della Segreteria nazionale del PCI, prima come coordinatore della Segreteria, e poi come responsabile dell'organizzazione fino al 1991, dove ha vissuto la delicata fase di trasformazione del PCI in Partito Democratico della Sinistra (PDS) con la svolta della Bolognina di Occhetto (a cui ader\u00ec fin dal momento della sua fondazione).\nNel 1991 diventa segretario internazionale del neonato PDS, incarico che mantiene fino al 1996, dove inizia a dedicarsi alla politica estera e guida il partito nel suo ingresso all'Internazionale Socialista e nel Partito del Socialismo Europeo, oltre a occuparsi di integrazione europea, di Balcani, di Medio Oriente e America Latina.\nElezione a deputato.\nAlle elezioni politiche del 1994 viene candidato alla Camera dei deputati, ed eletto deputato nella circoscrizione Liguria tra le liste del PDS. Nella XII legislatura, dove aderisce al gruppo parlamentare Progressisti-Federativo, \u00e8 componente della 3\u00aa Commissione Affari esteri e comunitari e fa parte delle delegazioni parlamentare italiane presso le assemblee del Consiglio d'Europa e della UEO, oltre che quella presso la conferenza parlamentare dell'iniziativa centro europea.\nIn seguito alla sconfitta elettorale del PDS alle politiche del 1994, Achille Occhetto si dimette da segretario nazionale del PDS e, nella successione apertasi per eleggere il nuovo segretario, sostiene Walter Veltroni, promuovendo la sua candidatura a segretario. Ma alle fine fu eletto segretario nazionale l'ex capogruppo PDS alla Camera Massimo D'Alema, gi\u00e0 segretario della FGCI.\nSottosegretario di Stato agli affari esteri.\nAlle elezioni politiche del 1996 si \u00e8 ricandidato alla Camera nel collegio uninominale di Venaria Reale, sostenuto dalla coalizione di centro-sinistra L'Ulivo in quota PDS, dove viene rieletto deputato con il 46,68% dei voti contro i candidati del Polo per le Libert\u00e0 Marina Mazzeo (31,79%), della Lega Nord Ezio Genisio (19,33%) e della lista \"Nuove Energie\" Eraldo Mario Enrietti (2,2%).\nDopo la vittoria de L'Ulivo di Romano Prodi alle politiche del 1996, e con la nascita del suo primo governo Prodi, viene nominato dal Consiglio dei ministri sottosegretario di Stato al Ministero degli Affari Esteri con delega alle politiche comunitarie, affiancando il ministro Lamberto Dini.\nNel 1998 aderisce alla svolta in chiave moderna di Massimo D'Alema dal PDS ai Democratici di Sinistra (DS), per unificare il PDS con altre forze della sinistra italiana e \"ammainare\" definitivamente il simbolo falce e martello del comunismo, in favore alla rosa della socialdemocrazia.\nMinistro de L'Ulivo.\nA ottobre del 1998, con la caduta dell'esecutivo di Prodi e la nascita del primo governo presieduto da Massimo D'Alema, viene nominato ministro del commercio con l'estero, incarico che mantiene nel secondo governo D'Alema fino alla sua fine il 26 aprile 2000, con le dimissioni di D'Alema per la sconfitta del centro-sinistra alle elezioni regionali.\nCon l'incarico di formare un governo affidato nuovamente a Giuliano Amato, Fassino viene proposto da Amato come ministro di grazia e giustizia. Il giorno successivo giura nelle mani del Presidente della Repubblica Carlo Azeglio Ciampi come Ministro nel secondo esecutivo presieduto da Giuliano Amato, incarico che mantiene fino alla fine dell'esecutivo l'11 giugno 2001.\nDurante la campagna elettorale delle elezioni politiche del 2001, \u00e8 stato indicato dal suo partito quale vice del candidato premier per Il Nuovo Ulivo di Francesco Rutelli, dove si ricandida nel collegio di Venaria Reale per la Camera, sostenuto dal centro-sinistra in quota DS, dove viene rieletto con il 52,47% dei voti e staccando Giuseppe Mastroeni della Casa delle Libert\u00e0 (41,79%) e Alessandro Alemanno della Lista Di Pietro (5,74%).\nSegretario dei Democratici di Sinistra.\nIl 18 novembre 2001, al secondo congresso dei DS \"Il coraggio di cambiare il mondo\" a Pesaro, viene eletto segretario nazionale con la maggioranza del 61,8% dei voti al grido di \u00ab\"O si cambia o si muore\"\u00bb, contro le mozioni di Giovanni Berlinguer al 34,1%, sostenuto principalmente dal \"Correntone\", e il 4,1% di Enrico Morando, la corrente pi\u00f9 liberale e a destra del partito. Al terzo congresso dei DS \"Finisce l'illusione, comincia l'Italia\" del 3-5 febbraio 2005 a Roma viene riconfermato segretario, con il 79% dei voti; in questa occasione, con la sua mozione viene anche votata l'adesione dei DS alla Federazione dell'Ulivo, che confluisce ne L'Unione.\nNel corso della sua segreteria Fassino guida l'opposizione DS al governo presieduto da Silvio Berlusconi, aprendosi e avvicinandosi ai movimenti in difesa dell'art. 18 dello Statuto dei Lavoratori, che li accusava di troppa moderazione e timidezza nell'azione politica, di troppo \"buonismo\" nei confronti del centro-destra, oltre che guidare i DS ai successi della elezioni amministrative dal 2002 al 2005, della europee del 2004 e infine quelle regionali del 2005.\nAl termine delle elezioni politiche del 2006, dove riceve un nuovo mandato parlamentare alla Camera, non entra a far parte del secondo governo Prodi perch\u00e9, di comune accordo con il partito, decide di occuparsi in prima persona dei DS e della costruzione del futuro Partito Democratico.\nNel 2007 si ricandida alla segreteria del partito, con la mozione \u00ab\"Per il partito democratico\"\u00bb, in vista del congresso \"Una forza grande come il futuro\" che si tiene tra il 19 e il 21 aprile a Firenze. Alla sua mozione si contrappongono quelle presentate dal ministro dell'universit\u00e0 e della ricerca Fabio Mussi e del vicepresidente vicario del Senato Gavino Angius. Il congresso si conclude con la vittoria della sua mozione con il 75,64% dei consensi, e indica il s\u00ec del partito alla proposta di confluire nel nuovo soggetto politico del Partito Democratico.\nNascita del Partito Democratico.\nDal 23 maggio 2007 \u00e8 uno dei 45 membri del \"Comitato nazionale per il Partito Democratico (PD)\", che riunisce i leader delle componenti del futuro partito. Il successivo 14 ottobre, con le prime elezioni primarie del PD, il partito dei DS si scioglie ufficialmente e confluisce nel nuovo soggetto politico. Nello stesso anno \u00e8 nominato responsabile nazionale esteri nella segreteria nazionale del segretario Walter Veltroni. Dal mese di novembre \u00e8 Inviato speciale dell'Unione europea per la Birmania.\nCon la caduta del governo Prodi e la prematura fine della XV legislatura nel 2008, s'indicono nuove elezioni politiche, dove viene rieletto alla Camera nella medesima circoscrizione tra le file del PD. Successivamente il 9 maggio viene nominato da Veltroni Ministro degli affari esteri e per gli Italiani nel mondo nel suo Governo ombra del Partito Democratico, ruolo che ricopre fino al 21 febbraio 2009.\nIl 24 febbraio 2009 Dario Franceschini (gi\u00e0 vicesegretario del PD), appena nominato segretario del PD dopo le dimissioni di Veltroni dalla segreteria nazionale, dopo l'esito negativo alle regionali sarde, nomina Fassino Presidente nazionale del Forum Esteri del partito.\nAlle elezioni primarie del Partito Democratico nel 2009 sostiene la mozione di Dario Franceschini, segretario uscente del PD e vicesegretario del PD sotto Veltroni, diventando il punto di riferimento dei socialdemocratici che sostenevano la candidatura di Franceschini, ma che risulter\u00e0 perdente, arrivando secondo al 34,27% dei voti contro il 53,23% dei voti di Pier Luigi Bersani, ex ministro dello sviluppo economico nel governo Prodi bis. Successivamente Fassino viene confermato da Bersani, neo-eletto segretario del PD, nel ruolo di presidente del Forum Esteri del partito in rappresentanza della \"\"mozione Franceschini\".\nDopo la sconfitta alle primarie del 25 ottobre che sanciscono la vittoria di Bersani, confluisce nella corrente interna al Partito Democratico: \"Area Democratica\" o \"AreaDem\"\u201d, formata dai sostenitori della mozione Franceschini.\nSindaco di Torino.\nIn vista delle elezioni amministrative del 2011, viene preso in considerazione una candidatura di Fassino a successore di Sergio Chiamparino come sindaco di Torino, trovando il favore del segretario locale della FIOM Giorgio Airaudo, degli ex DS come Stefano Esposito (influente deputato torinese del PD) e del segretario provinciale di Torino del PD Gioacchino Cuntr\u00f2, soprattutto dopo la rinuncia del rettore del Politecnico di Torino Francesco Profumo alla corsa e l'auspicio di Chiamparino stesso che \"si creino le condizioni per una candidatura di Piero Fassino\".\nIl 28 dicembre 2010 annuncia ufficialmente la sua corsa a palazzo Civico per le amministrative dell'anno successivo; il 28 febbraio 2011 vince le elezioni primarie della coalizione di centro-sinistra, venendo prescelto col 56% delle preferenze rispetto agli altri 4 candidati: l'ex presidente del Consiglio regionale piemontese Davide Gariglio (vicino a Enrico Letta e Mercedes Bresso), il presidente dei Radicali Italiani Silvio Viale, l'assessore al bilancio uscente Gianguido Passoni e Michele Curto.\nIl 16 maggio successivo vince le elezioni al primo turno, ricevendo il 56,66% dei voti, divenendo primo cittadino del capoluogo piemontese. In seguito, annuncia l'intenzione di dimettersi da deputato entro la fine di giugno per dedicarsi interamente al ruolo di sindaco della citt\u00e0; dimissioni presentate il 6 luglio 2011 e formalizzate il 19 dello stesso mese.\nAmministrazione della citt\u00e0.\nNel corso del suo mandato \u00e8 stato pi\u00f9 volte indicato dai sondaggi come il pi\u00f9 popolare tra i sindaci delle grandi citt\u00e0 d'Italia. Fassino e la sua giunta si sono impegnati soprattutto a risanare i bilanci di una citt\u00e0 tra le pi\u00f9 indebitate in Italia, sulla scia di quanto iniziato dai suoi due predecessori, azione compiuta tagliando i servizi (come la privatizzazione degli asili nido), aumentando i costi (con i biglietti del trasporto locale passati da 1 euro a 1 euro e 50 centesimi), dismettendo patrimoni immobiliari a privati e CDP e vendendo quote delle societ\u00e0 partecipate. L\u2019amministrazione di Fassino ha proseguito sulla scia del predecessore Sergio Chiamparino anche per quanto riguarda il tentativo di trasformare in una citt\u00e0 turistica e culturale quella che era la \"company town\" della FIAT.\nPresidente dell'ANCI e Legion d'onore.\nIl 5 luglio 2013 Fassino viene nominato presidente dell'Associazione Nazionale Comuni Italiani (ANCI), dopo le dimissioni di Graziano Delrio nominato Ministro per gli affari regionali e le autonomie e l'interim di Alessandro Cattaneo, eletto all'unanimit\u00e0 con una sola astensione: Federico Pizzarotti, sindaco di Parma del Movimento 5 Stelle. L'8 novembre dello stesso anno, su proposta dell'ambasciatore francese in Italia Alain Le Roy, il presidente della Repubblica francese Fran\u00e7ois Hollande lo insignisce dell'onorificenza della Legion d'onore, per le sue relazioni promosse tra Italia e Francia in qualit\u00e0 di sindaco.\nCorsa al secondo mandato.\nA dicembre 2015 ufficializza la sua corsa per un secondo mandato da sindaco, affermando \"\"Ho deciso di ricandidarmi e continuare il mio impegno per la citt\u00e0\", oltre che di non voler passare per le primarie: \"Il centrosinistra deve presentarsi unito perch\u00e9 questo \u00e8 quello che chiedono gli elettori\"\", sostenuto subito dal suo predecessore, divenuto nel frattempo presidente della Regione Piemonte, che sar\u00e0 al suo fianco durante la campagna elettorale. Nella campagna elettorale, dove riceve un forte \"endorsement\" dell'ex politico di centro-destra Enzo Ghigo, da maggiore attenzione alle tematiche economiche, a partire dal sostegno all\u2019imprenditoria, e si concentra in 10 punti: lavoro, giovani, periferie, decoro urbano, cultura, vivibilit\u00e0, sicurezza, servizi sociali, servizi educativi e difesa dei diritti.\nAlle elezioni amministrative del 2016 si presenta sostenuto da quattro liste: Partito Democratico, Moderati, le liste civiche \"\"Lista Civica per Fassino\" e \"Progetto Torino - Sinistra per la Citt\u00e0\"\". Pur primeggiando al primo turno, ottenendo il 41,83% dei voti, al successivo ballottaggio del 19 giugno Fassino viene sconfitto dalla sfidante Chiara Appendino del Movimento 5 Stelle, che al primo turno ottiene a sopresa oltre il 30%, strappando l'amministrazione del capoluogo piemontese al centro-sinistra dopo 23 anni.\nIl 12 ottobre 2016 si dimette dalla carica di presidente dell'ANCI, non essendo pi\u00f9 sindaco ma semplice consigliere comunale, venendo sostituito dal sindaco di Bari Antonio Decaro.\nRitorno in Parlamento.\nIn vista delle elezioni politiche del 2018, Piero Fassino viene incaricato, dal segretario del PD Matteo Renzi che lo aveva definito \"una garanzia\", di trovare una quadra con le forze del centrosinistra tra PD, Campo Progressista, Possibile, Sinistra italiana, Radicali Italiani, Federazione dei Verdi, Italia dei Valori (IdV), PSI e soprattutto gli scissionisti di MDP, avversi alla leadership e le politiche di Renzi, che vorrebbero correre da soli. Nonostante si fosse anche incontrato con Romano Prodi (unico leader a essere stato capace di unire le varie anime del centrosinistra, dagli ex democristiani ai comunisti, e trascinarli alla vittoria), riesce a far convergere solo i Verdi, IdV e PSI, mentre Campo Progressista si scioglie e gli altri partiti convergono su una lista elettorale che corre solitaria: Liberi e Uguali di Pietro Grasso.\nAlle elezioni politiche 2018 viene ricandidato alla Camera, tra le liste del Partito Democratico per la circoscrizione Emilia-Romagna come capolista nel collegio plurinominale 2, dove, dopo sette anni di lontananza, ritorna in parlamento a seguito della rielezione. Nonostante sia deputato, mantiene la carica di consigliere comunale e leader dell'opposizione a Torino fino a settembre 2019, quando su pressioni dei malumori del PD, accetta di rassegnare le proprie dimissioni a Torino.\nIn vista delle primarie del PD del 2019, annuncia all'evento \"Piazza Grande\" di Cremona di sostenere la mozione di Nicola Zingaretti, presidente della Regione Lazio dal 12 marzo 2013 con la carriera amministrativa pi\u00f9 lunga alle spalle, che risulter\u00e0 vincente con il 66% dei voti.\nPosizioni politiche.\nNel 2003 si \u00e8 schierato contro la legge 40 sulla procreazione assistita, votata dalla maggioranza di centro-destra e da parte dell'opposizione di centro-sinistra. In seguito ha sostenuto il referendum abrogativo di parte di quella legge, che si \u00e8 tenuto nel giugno del 2005.\nA dicembre del 2006, mentre l'Italia si interrogava sul caso di Piergiorgio Welby, Fassino si \u00e8 schierato apertamente contro la possibilit\u00e0 dell'eutanasia, differenziando tuttavia la sua posizione nei confronti dell'accanimento terapeutico. Nella stessa occasione si \u00e8 dichiarato contrario alla possibilit\u00e0 di adozione di minori da parte di coppie omosessuali.\nNel marzo 2007 ha suscitato reazioni contrastanti la sua posizione secondo cui, a un'eventuale conferenza di pace sull'Afghanistan, sarebbe opportuno invitare anche i talebani, in quanto \u00ab\"la pace si fa con il nemico\"\u00bb.\nNel 2010 si \u00e8 schierato a favore del \"S\u00ec\" per il referendum sull'accordo di Mirafiori, allineandosi alle posizioni dei sindacati CISL e UIL.\nA novembre 2017, durante la trasmissione \"Omnibus\", si dichiara favorevole allo ius soli, facendo dei paragoni con la legge sulla cittadinanza approvata da Gerhard Schr\u00f6der.\nA novembre 2018 partecipa alla manifestazione delle Madamine in piazza Castello, a sostegno del progetto TAV Torino-Lione.\nProcedimenti giudiziari.\nInchiesta Le Gru.\nVerso la fine del 1993, Piero Fassino viene coinvolto nell'inchiesta giudiziaria che riguarda il centro commerciale \"Le Gru\" a Grugliasco. La Procura della Repubblica di Torino inizi\u00f2 quell'anno un'inchiesta in cui vennero coinvolti il sindaco allora in carica a Grugliasco, Domenico Bernardi del PDS, pi\u00f9 varie altre personalit\u00e0 politiche locali. Il nome di Fassino viene fatto una prima volta da Carlo Orlandini, all'epoca presidente di Euromercato, e poi da Antonio Crivelli, all'epoca capogruppo del PCI al consiglio comunale di Grugliasco: il manager disse di aver incontrato Fassino e di avergli parlato di questo centro commerciale, e che Fassino avrebbe approvato la costruzione ma senza pretendere denaro n\u00e9 per s\u00e9 n\u00e9 per il partito; il politico locale racconta invece di aver saputo, per vie traverse mai chiarite, che Fassino si sarebbe recato a Parigi a ritirare una tangente per la costruzione di \"Le Gru\". Tale pista si \u00e8 conclusa con l'archiviazione delle indagini. A tutt'oggi risultano accertate solo le tangenti date dal gruppo Trema ai politici locali.\nAffare Telekom Serbia.\nNel 2003 viene accusato da Igor Marini di aver ricevuto tangenti, nell'ambito dell'Affare Telekom Serbia, insieme a Romano Prodi, Lamberto Dini, Walter Veltroni, Francesco Rutelli e Clemente Mastella. Secondo Marini, Fassino era soprannominato \"Cicogna\". L'inchiesta della Procura della Repubblica di Torino, rilevate false le prove ai danni di Fassino, ha portato in carcere Marini e ha escluso la presenza di tangenti a favore dei politici accusati. A seguito di questa vicenda, Fassino afferm\u00f2: \u00ab\"il burattinaio di Igor Marini \u00e8 a Palazzo Chigi e dovr\u00e0 rispondere anche lui\"\u00bb. A causa di questa frase fu querelato da Silvio Berlusconi per calunnia con la richiesta di risarcimento per 15 milioni di euro. Fassino rinunci\u00f2 all'immunit\u00e0 parlamentare per affrontare il procedimento per calunnia, da cui fu prosciolto il 30 gennaio 2004, e sfid\u00f2 l'allora presidente del Consiglio Berlusconi a fare lo stesso e ad affrontare i suoi processi. Il 10 novembre 2011 il tribunale di Roma ha condannato Igor Marini al pagamento di un risarcimento danni di euro nei confronti dei politici accusati, tra cui lo stesso Fassino.\nSalone internazionale del libro.\nIl 19 gennaio 2019 \u00e8 stato raggiunto da un avviso di chiusura indagini da parte della procura torinese, nell'ambito dell'inchiesta volta ad accertare i possibili reati di peculato, turbativa d'asta e falso ideologico in atto pubblico relativamente alle edizioni dal 2010 al 2015 del Salone internazionale del libro. Il 2 ottobre 2020 l'ex sindaco di Torino \u00e8 rinviato a giudizio con l'accusa di turbativa d'asta nel bando di assegnazione del Salone per il triennio 2016-2018; l'apertura del processo \u00e8 stata calendarizzata per il 17 maggio 2021.\nControversie.\nBancopoli.\nIl 31 dicembre 2005 \"il Giornale\" ha pubblicato stralci di un'intercettazione telefonica tra Fassino e Giovanni Consorte, manager della Unipol e all'epoca coinvolto nello scandalo di Bancopoli; nell'intercettazione Fassino chiedeva a Consorte: \u00abE allora siamo padroni di una banca?\u00bb (pi\u00f9 spesso ricordata come \u00abAbbiamo una banca?\u00bb). Tale pubblicazione ha dato luogo a un largo seguito di speculazioni politiche. Si sono in seguito aperti due procedimenti giudiziari a Milano, rispettivamente nei confronti di Fabrizio Favata, l'imprenditore che aveva fornito al \"Giornale\" le intercettazioni coperte da segreto investigativo, e verso Paolo Berlusconi, editore del quotidiano; in entrambi i processi Fassino si \u00e8 costituito parte civile. Il 10 giugno 2011 il giudice dell'udienza preliminare incaricato del procedimento verso Favata ha condannato quest'ultimo a due anni e quattro mesi di reclusione e al risarcimento dei danni morali (quantificati in euro) nei confronti di Fassino.\nPer il procedimento verso Paolo Berlusconi i magistrati hanno chiesto l'archiviazione, richiesta che per\u00f2 \u00e8 stata respinta dal giudice per le indagini preliminari, che ha invece sollecitato il rinvio a giudizio anche per Silvio Berlusconi (il quale si sarebbe avvantaggiato politicamente dalla pubblicazione dell'intercettazione), e l'iscrizione nel registro degli indagati di Maurizio Belpietro, all'epoca dei fatti direttore de \"il Giornale\". Il 7 febbraio 2012 il GUP ha accolto la richiesta dei magistrati, rinviando a processo anche l'ex presidente del Consiglio, che il 7 marzo 2013 \u00e8 stato condannato a un anno per rivelazione di segreto d'ufficio, in concorso con il fratello Paolo (condannato a sua volta a due anni e tre mesi); entrambi sono stati inoltre obbligati al pagamento di un risarcimento provvisionale, quantificato in euro, nei confronti di Fassino.\nDito medio ai contestatori.\nAgli inizi del maggio 2014 viene pubblicato un video su YouTube, da un politico del Movimento 5 Stelle Vittorio Bertola, che mostra Fassino, allora sindaco di Torino, mostrare rapidamente il gesto del dito medio a un gruppo di tifosi del Torino che lo stavano contestando, durante un evento di presentazione dei lavori di ricostruzione dello stadio Filadelfia (storico stadio del Torino) nel 65\u00ba anniversario della strage di Superga, l\u2019incidente aereo nel quale mor\u00ec il cosiddetto \"Grande Torino\". Fassino nel merito smentisce di aver rivolto gesti offensivi ai contestatori, per poi cambiare regia difendendosi: \"Mi hanno tirato pietre e offeso la mia famiglia\"."}
{"id": "58485", "revid": "125301140", "url": "https://it.wikipedia.org/wiki?curid=58485", "title": "Yasuhiro Nightow", "text": "Attualmente vive a Tokyo, nel quartiere Kunitachi.\nGrande appassionato di fumetti occidentali, come quelli di Simon Bisley e Todd McFarlane, a soli 27 anni pubblica il suo primo manga, \"Call XXXX\", apparso sulla rivista \"Super Jump\". Sempre nel 1994, tra settembre e dicembre, pubblica un altro fumetto, \"Samurai Spirit\", e contemporaneamente appare sul mensile \"Shonen Captain\" il primo capitolo di \"Trigun\".\nLa serie continuer\u00e0 sino al 1997, anno in cui la rivista chiuse i battenti. Dieci mesi pi\u00f9 tardi riprender\u00e0 la pubblicazione su \"Young King Ours\" con il nuovo titolo di \"Trigun Maximum\", serie terminata nel 2008 con il 14\u00b0 tank\u014dbon. Nel 2009 invece inizia la serializzazione di Kekkai Sensen sulla rivista \"Jump Square\" per poi nel 2010 sportarne la pubblicazione su \"Jump SQ.19.\"\nNightow \u00e8 stato inoltre autore del manga \"Satellite Lovers\", apparso sulla stessa rivista della serie \"Maximum\", creatore di personaggi e storie per SEGA/Red Entertainment con anime e videogiochi della serie \"Gungrave\" e infine ideatore delle famose action figure Revoltech prodotte dalla Kayodo."}
{"id": "58487", "revid": "1652635", "url": "https://it.wikipedia.org/wiki?curid=58487", "title": "Ipnosi", "text": "L'ipnosi \u00e8 un fenomeno psicosomatico che pu\u00f2 essere causato tramite una suggestione dovuta ad un'immagine o un suono che il soggetto percepisce intensamente; coinvolge sia la dimensione fisica che la dimensione psicologica del soggetto a cui viene sottoposto; \u00e8 una condizione particolare di \"funzionamento\" dell'individuo che consente di influire sia sulla sua condizione psicofisica che sulle sue condizioni di comportamento.\nL'ipnosi \u00e8 una condizione molto simile al sonno, provocata artificialmente da un operatore o dal soggetto stesso (autoipnosi) che, trovandosi in questo stato, \u00e8 come privo di coscienza e di volont\u00e0. La differenza sostanziale tra ipnosi e sonno \u00e8 che il sonno \u00e8 una condizione di concentrazione ridotta (nel soggetto si ha un obnubilamento della coscienza), mentre nell'ipnosi la concentrazione \u00e8 aumentata e ci\u00f2 permette di norma al soggetto di essere ricettivo alle suggestioni. La disciplina che utilizza l'ipnosi in ambito terapeutico si chiama ipnoterapia. Alcune tecniche utilizzate nell'ipnoterapia varcano il confine della scienza, risultando pseudoscientifiche, poich\u00e9 non sempre si fondano scientificamente.\nStoria.\nL'ipnosi, intesa come potenzialit\u00e0 della mente umana, pare essere stata impiegata fin dall'antichit\u00e0; Charles Arthur Mus\u00e8s (1972) scrive di aver trovato un'antica registrazione di una seduta ipnotica nella incisione di una stele egizia risalente al regno di Ramesse XI della XX dinastia egizia, circa 3.000 anni fa.\nNel papiro di Ebers (circa 1.500 a.c.) si descrivono rituali magici che inducono la persona in uno stato alterato con il fine di guarirla. Il papiro di Leida, risalente al regno di Ramsete XII, descrive una tecnica di induzione ottenuta facendo dondolare una lampada davanti agli occhi della persona. Caldei, Medi, Persiani, Egizi, Aztechi, Maya, Zapotechi, praticavano rituali simili. Tra gli indiani l'ipnosi e l'autoipnosi (dei fachiri) sono praticate da almeno duemila anni, gli Ebrei si avvalevano di pratiche ipnotiche per indurre la divinazione. Tra nativi americani Chippewa la trance ipnotica indotta attraverso la ripetizione del canto dello sciamano aveva funzione analgesica e di preparazione all'insegnamento dei costumi tribali nei riti di iniziazione dei giovani alla pubert\u00e0.\nIl primo tentativo di considerare scientificamente l'ipnosi si ebbe nel 1772 con Franz Anton Mesmer, che ne diede una spiegazione scientifico-naturalistica ritenendo che i fenomeni organici fossero influenzati dal magnetismo gravitazionale e che la malattia fosse causata dall'alterazione nel corpo di un fluido necessario a connettere gli uomini ai corpi celesti: la guarigione poteva essere ottenuta applicando al corpo dei magneti che riequilibrassero il fluido bio-cosmico. Mesmer comprese il valore del legame terapeutico e ridusse l'uso dei magneti a favore delle relazione, ma pochi ne capirono l'importanza e l'ipnosi venne delegata ai teatranti di strada che ne favorirono l'uso popolare.\nSecondo Gualtiero Guantieri (1927-1994), l\u2019ipnosi, al pari di ogni altra disciplina, presenta due fasi che trapassano gradualmente una nell'altra: da una fase empirica, prescientifica, fondata esclusivamente sull'osservazione dei fenomeni, si passa a una fase scientifica, caratterizzata soprattutto dalla descrizione e classificazione dei fenomeni rilevati, nonch\u00e9 dalla ricerca del come e del perch\u00e9 essi possano prodursi.\nLa fase prescientifica dell\u2019ipnosi inizia nella preistoria, della quale non si hanno testimonianze scritte, ma lo studio dei reperti archeologici rinvenuti e dei costumi degli attuali popoli primitivi, testimoniano la possibilit\u00e0 che fossero gi\u00e0 allora presenti fenomeni di ipnosi e manifestazioni affini, indotti con varie modalit\u00e0 con scopi divinatori o terapeutici. Ad esempio i fenomeni studiati da Pierre Dominique Gaisseau sui primitivi neoguineani e da Francis James Gillen e Walter Baldwin Spencer sui primitivi australiani, tra i quali si registrano manifestazioni di analgesia, ad esempio in occasione di estrazione di denti. Compaiono poi cenni in opere letterarie o testimonianze scritte o raffigurate relative a complicati cerimoniali: ad esempio il rito del fuoco in uso nella medicina iranica agli inizi del VI secolo a.C. e pratiche mediche indiane posteriori al VI secolo, influenzate dal Brahmanesimo e dal Buddhismo, oppure alcune tecniche rituali appartenenti ai Maya, Aztechi e Incas, con finalit\u00e0 terapeutiche. Secondo Guantieri anche alcuni fenomeni che si accompagnano ai misteri bacchici della Magna Mater e della Terra Madre menzionati nell'Attis di Gaio Valerio Catullo, oltre alla cerimonia di iniziazione ai misteri di Sileno, dipinta nella pompeiana Villa dei Misteri, che prevedeva la fissazione protratta di una maschera raffigurante Sileno stesso riflessa in una coppa illuminata, implicavano fenomeni ipnotici.\nIl termine deriva dal greco \"hypnos\", \"sonno\", e fu introdotto da James Braid nella prima met\u00e0 del XIX secolo per le analogie che a quel tempo sembravano esserci fra le manifestazioni del sonno fisiologico e quelle che si avevano in quella condizione particolare che si pensava creata dai magnetizzatori. Prima delle ricerche di Franz Anton Mesmer (1734 - 1815) tutti i fenomeni che oggi possono essere fatti rientrare in specifiche potenzialit\u00e0 dell'immaginazione erano considerati isolatamente come manifestazioni divine o diaboliche, oppure il risultato di pratiche magiche. Mesmer formul\u00f2 nel 1779 la teoria del magnetismo animale, secondo la quale un fluido magnetico permeava l\u2019universo e costituiva la base dell\u2019interconnessione tra le creature, e la salute dipendeva da una sua corretta circolazione, mentre la malattia era causata da una sua alterazione. Le sue terapie ebbero all\u2019inizio un misto di successo e di critiche, ma le sue teorie furono condannate dall'Accademia delle Scienze e dalla Facolt\u00e0 di Medicina di Parigi nel 1784. Mesmer si trasfer\u00ec quindi in Germania dove condusse vita appartata fino alla morte nel 1815. \nUn'importante revisione delle teorie di Mesmer fu proposta dal medico inglese James Braid (1785-1860). Braid diede un'interpretazione fisiologica al fenomeno studiato e introdusse il termine \"ipnosi\" oltre al termine \"neuro-ipnotismo\" nel suo lavoro pubblicato nel 1843 (\"Neurypnology\"), al fine di superare l\u2019ipotesi mesmeriana del fluido magnetico e introdurre la teoria secondo la quale i fenomeni ipnotici dipendevano esclusivamente da \u00abun'impressione sui centri nervosi\u00bb. In un lavoro successivo (\"Observations on Trance or Human Hybernation\") Braid rifer\u00ec di aver sperimentato su s\u00e9 stesso l\u2019autoipnosi: nel 1844 sub\u00ec un grave attacco di reumatismi in seguito al quale non riusc\u00ec a dormire, n\u00e9 a girare la testa o alzare un braccio a causa di dolori lancinanti. Coadiuvato da due assistenti, Braid ricorse all\u2019autoipnosi riuscendo a liberarsi dai disturbi reumatici e dal dolore per diversi anni successivi. Braid introdusse anche il concetto di \u201cmonoideismo\u201d, vale a dire la focalizzazione dell\u2019attenzione e della concentrazione su un singolo oggetto. Tra i meriti delle ricerche di Braid sono da ricordare lo spostamento dal concetto di trance a quello di suggestione e che quest\u2019ultima \u00e8 un elemento sia dell\u2019induzione ipnotica, sia dei suoi effetti terapeutici; l\u2019avere chiarito che il soggetto ipnotizzato non pu\u00f2 essere forzato ad agire contro la sua volont\u00e0; inoltre che l\u2019ipnosi \u00e8 uno stato psicofisiologico che non richiede di per s\u00e9 l\u2019operatore e pu\u00f2 essere autoindotto.\nGli sviluppi successivi di interpretazione dell'ipnosi si devono ai lavori di Ambroise-Auguste Li\u00e9beault (1823-1904), un medico di Nancy, e di Hippolyte Bernheim (1837-1919), famoso neurologo parigino. Insieme fondarono la Scuola di Nancy. La scuola di Nancy si trov\u00f2 a dover opporre studi e teorie sull'ipnosi alla scuola di Jean-Martin Charcot (1825-1893) che operava all'Ospedale della Salp\u00eatri\u00e8re di Parigi. Mentre per la scuola di Nancy l'ipnosi era un fenomeno psicologico normale e tutti i suoi fenomeni potevano essere spiegati con la suggestione, Jean-Martin Charcot considerava l'ipnosi un fenomeno patologico, una nevrosi isterica artificiale.\nL\u2019ipnosi conobbe applicazioni anche in chirurgia: i primi ad aver sperimentato l\u2019ipnosi per l\u2019analgesia chirurgica furono John Elliotson e John Forbes in Inghilterra. Il 12 aprile 1829, Jules Germain Cloquet effettu\u00f2 il primo intervento con anestesia ipnotica in Francia, asportando una mammella a una paziente ipnotizzata, che non sent\u00ec dolore e non ricord\u00f2 l'operazione subita al risveglio. Nel 1830 Jean Victor Dudet estrasse il primo dente in anestesia ipnotica. Nel 1880 Ambroise-Auguste Li\u00e9beault produsse analgesia totale in un travaglio di parto della durata di 22 ore. \nDi ipnosi si occup\u00f2 anche Sigmund Freud (1856-1939), ma la transitoriet\u00e0 dei risultati terapeutici, la laboriosit\u00e0 dei procedimenti ipnotici, la limitazione delle applicazioni terapeutiche e, forse non ultima, l'individuazione da parte sua di \u201cun misterioso elemento\u201d di natura sessuale, spinsero Freud ad abbandonare l'ipnosi e a creare un nuovo metodo: la psicoanalisi. Con la morte di Jean-Martin Charcot (1893) e l'inizio della psicoanalisi cominci\u00f2 per l'ipnosi un periodo di decadenza.\nL'interesse per l'ipnosi si risvegli\u00f2 durante la prima guerra mondiale, quando con tale metodo si iniziarono a trattare le nevrosi traumatiche di guerra, ma soltanto dopo la seconda guerra mondiale l'atteggiamento della comunit\u00e0 scientifica nei confronti dell'ipnosi miglior\u00f2. In particolare in questo periodo il dottor Milton Erickson (1901 \u20131980), che fu presidente e fondatore della Societ\u00e0 americana di ipnosi clinica e membro dell'Associazione americana di psichiatria, dell'Associazione americana di psicologia e dell'Associazione americana di psicopatologia, riprendendo la lezione di uno degli allievi di Charcot, Jean Leguirec, svilupp\u00f2 un'ipnositerapia chiamata \"ipnosi ericksoniana\", che permette di comunicare con l'inconscio del paziente. Questo tipo di ipnosi \u00e8 molto simile a una normale conversazione e induce una trance ipnotica nel soggetto.\nGrazie a Milton Erickson negli USA e ad altre importanti figure di livello internazionale, come Franco Granone e Gualtiero Guantieri in Italia, l'ipnosi ha subito un progressivo sviluppo nella seconda met\u00e0 del XX secolo, acquisendo finalmente lo status di disciplina scientifica, medica e psicologica. \nNel 1949 venne fondata negli USA la Society for Clinical and Experimental Hypnosis che divenne Societ\u00e0 internazionale nel 1959. Nel 1957 venne fondata una seconda associazione, l'American Society of Clinical Hypnosis. In particolare nel 1958 l'American Medical Association riconobbe l'ipnosi come metodo legittimo di cura in medicina e in odontoiatria. Nel 1969 l'American Psychological Association cre\u00f2 una sezione di psicologi che si interessavano prevalentemente di ipnosi. In Inghilterra, nel 1955 la British Medical Association riabilit\u00f2 ufficialmente l'ipnosi. Negli anni Cinquanta fu fondata la \"Federaci\u00f3n Latinoamericana de Hipnosis Cl\u00ednica\" che riuniva pi\u00f9 associazioni locali, mentre in Giappone l\u2019ipnosi fu oggetto di grande interesse gi\u00e0 a partire dal periodo Meiji (1868-1912), tanto che nel 1902 fu costituita la \"Teikoku Saimin Gakkai\" (\"Imperial Society for the Study of Hypnotism\"), oltre alla \"Nihon Saimin Tetsugakkai\" (\"Japan Society for Hypnosis Philosophy\") e alla \"Dai Nihon Saimin Jutsu Kyokai\" (\"Japanese Society for the Practice of Hypnotism\").\nIn Italia la prima Associazione scientifica per lo studio e l'applicazione dell'ipnosi, l'A.M.I.S.I. (Associazione Medica Italiana per lo Studio dell'Ipnosi), fu costituita nell'aprile del 1960. Nel 1965 fu costituito il Centro di Ipnosi Clinica e Sperimentale divenuto, nel 1979, Centro Italiano di Ipnosi Clinico-Sperimentale (CIICS) ad opera di Franco Granone, autore di importanti lavori sull\u2019ipnosi, come il \"Trattato di ipnosi\". Nel 1985 fu fondata a Bologna la Societ\u00e0 Medica Italiana di Psicoterapia e Ipnosi (SMIPI) da Riccardo Arone di Bertolino e in seguito a Roma la Societ\u00e0 Italiana di Ipnosi (SII). \nDopo la seconda met\u00e0 del XX secolo si \u00e8 registrato un crescente interesse per l\u2019ipnosi, in particolare negli anni pi\u00f9 recenti sono state create nuove opportunit\u00e0 di studio grazie allo sviluppo delle tecniche di imaging cerebrale, che permettono di visualizzare le variazioni dell\u2019attivit\u00e0 cerebrale durante lo stato di ipnosi.\nDefinizione.\nNella XIV edizione dell'Enciclopedia Britannica, anno 1954, venne pubblicata una delle prime definizioni di ipnosi su base scientifica. L'autore era Milton H. Erickson (1901-1980), uno psichiatra diventato famoso soprattutto per i suoi studi sull'ipnosi clinica avendo pubblicato complessivamente oltre 150 articoli sull'argomento nell'arco di 60 anni di lavoro e ricerca. Erickson ha definito l'ipnosi come un tipo molto particolare di comportamento complesso e insolito, ma normale, che in condizioni opportune pu\u00f2 essere sviluppato probabilmente da tutte le persone comuni e anche dalla gran parte di quelle che hanno problemi di salute.\nSi tratta principalmente di una speciale condizione sia psicologica sia neuro-fisiologica nella quale la persona funziona in un modo speciale, un modo in cui la persona pu\u00f2 pensare, agire, e comportarsi come nel normale stato di coscienza o anzi anche meglio, grazie all'intensit\u00e0 della sua attenzione e alla forte riduzione delle distrazioni. In questa situazione focalizzata, la persona che sta funzionando ipnoticamente non solo mantiene la capacit\u00e0 di usare la volont\u00e0 o la ragione, ma dimostra anche di essere meno manipolabile, al punto che non \u00e8 in alcun modo possibile costringerla ad agire contro il suo volere.\nAnzi, gli stessi fallimenti dell'ipnositerapia dimostrano che a volte \u00e8 difficile persino raggiungere gli obiettivi che pure si desiderano fortemente. La sola relazione ipnotica utile tra ipnotista e soggetto ipnotico \u00e8 quindi quella basata su una profonda e sincera collaborazione al fine di raggiungere gli obiettivi personali dell'interessato. Dato che l'esperienza ipnotica \u00e8 molto individuale, essa mantiene un carattere inesplicabile e affascinante, ma per questo stesso motivo continua a rimanere esposta a persone che cercano di sfruttarla in direzioni non scientifiche e anche a sperimentatori con buone intenzioni, ma privi di una competenza ipnotica sufficiente. Ci\u00f2 vale anche per chi opera in ambito clinico con l'ipnosi come infermieri, operatori sociali, ipnologi-hypnotherapist, medici, psicologi, terapeuti, e personale paramedico.\nPer esempio, nell'ipnosi l'eventuale processo terapeutico non dipende affatto dalle parole o dalle azioni dell'operatore come comunemente si crede, ma deriva interamente da una riorganizzazione interna che solo il paziente medesimo pu\u00f2 portare a termine in un ambiente favorevole (Erickson, 1948). Inoltre l'esperienza ipnotica \u00e8 straordinariamente pi\u00f9 importante e riabilitante di qualsiasi ingiunzione o suggerimento (Erickson, 1944). Infine, ci\u00f2 che si sviluppa in trance deriva dalle attivit\u00e0 del soggetto ipnotico e non dalle suggestioni (Erickson, 1948), inoltre l'operatore non pu\u00f2 controllare n\u00e9 la trance n\u00e9 i fenomeni ipnotici (Erickson, 1962 e 1967).\nIl dibattito concettuale.\nIl termine: \"Ipnosi\" proposto da James Braid non \u00e8 certo quello pi\u00f9 adeguato per sintetizzare e descrivere quanto avviene in quella condizione particolare di funzionamento dell'organismo umano detta ipnosi. In detta condizione sono coinvolti aspetti neuro-psicofisiologici particolari, una relazione interpersonale e l'impiego di potenzialit\u00e0 specifiche del soggetto. Lo stesso Braid nel 1847 sostitu\u00ec il termine ipnosi con \"monoideismo\".\nAttualmente l'ipnosi \u00e8 definita negli ambienti universitari come \"la manifestazione plastica dell'immaginazione creativa adeguatamente orientata in una precisa rappresentazione mentale, sia autonomamente (autoipnosi), sia con l'aiuto di un operatore con il quale si \u00e8 in relazione\".\n\u00c8 inoltre opportuno differenziare i termini: ipnosi e ipnotismo, intendendo con \"ipnosi\" lo stato particolare, psicofisiologico (trance) del soggetto e con \"ipnotismo\" la metodica e le tecniche impiegate dall'ipnotizzatore per realizzare l'ipnosi.\nDiverse sono ancora oggi le teorie e le interpretazioni del fenomeno che si confrontano. In termini neurofisiologici l'ipnosi viene interpretata come condizionamento, apprendimento, inibizione ed eccitazione corticale e in termini psicologici \u00e8 interpretata come rapporto interpersonale, come suggestione, come gioco di ruoli, come regressione e come transfert; addirittura sostengono che l'ipnosi non esista in quanto per spiegare i fenomeni osservati non \u00e8 necessario ricorrere al concetto di ipnosi. Tutti punti di vista plausibili e tutti rientranti in ci\u00f2 che oggi sappiamo essere l'ipnosi. L'ipnosi non \u00e8 altro che \"la manifestazione plastica dell'immaginazione creativa adeguatamente orientata\". Quest'ultima \u00e8 la definizione fatta propria dal CIICS (Centro Italiano di Ipnosi Clinica e Sperimentale).\nCon la conoscenza sempre pi\u00f9 approfondita del fenomeno, nel tempo sono stati proposti da autori diversi neologismi sostitutivi del termine \"ipnosi\", ma nessuno finora ha avuto fortuna come il vecchio termine. I concetti che si avvicinano molto a quello che oggi si pensa essere l'ipnosi, sono forse quelli proposti da A. Romero nel 1976 di \"eidosi\", fatto derivare dal greco \u00e8idos (aspetto, figura) e da G. Tirone 2005 di \"geniosi\" (potenzialit\u00e0 dell'immaginazione creativa).\nLe potenzialit\u00e0.\nIl soggetto in ipnosi pu\u00f2 modificare la percezione del mondo esterno; pu\u00f2 percepire stimoli che in realt\u00e0 non ci sono e non percepire quelli che sono presenti; pu\u00f2 distorcere percezioni di stimoli effettivamente esistenti creando illusioni. Diviene cos\u00ec possibile avvertire, ad esempio, un odore, una luce, un rumore inesistenti o percepire come gradevole un odore assai molesto, quale quello dell'ammoniaca, come squillante un suono a tonalit\u00e0 bassa, come verde un colore rosso o sviluppare insensibilit\u00e0 in ogni organo di senso.\nIn ipnosi \u00e8 possibile modificare il vissuto sensoriale; il vissuto di schema corporeo e in particolare \u00e8 possibile un controllo del dolore. Il soggetto in ipnosi pu\u00f2 orientare con facilit\u00e0 la propria introspezione nei diversi settori del suo organismo, pu\u00f2 ampliare o ridurre le sensazioni che provengono dall'interno del suo corpo, pu\u00f2 alterare i parametri fisiologici avvertibili come il battito cardiaco, il ritmo respiratorio, la temperatura cutanea. Ad esempio, suggerimenti di freddo e di caldo possono portare rispettivamente a vasocostrizione e a vasodilatazione. Semplici suggerimenti di maggior o minor frequenza del battito cardiaco e del respiro, di aumento o diminuzione della tensione arteriosa oppure di fatica muscolare e ansia o di tranquillit\u00e0, sono altres\u00ec in grado di determinare effettivamente un aumento o una diminuzione della frequenza del polso, del respiro o della tensione arteriosa. Bernard Boris Raginsky, in un paziente al quale era stato asportato il seno carotideo a causa di episodi sincopali riferiti ad arresto cardiaco, ha riprodotto temporaneamente tale arresto, registrato su elettrocardiogramma, suggerendo al soggetto di rivivere uno dei suoi precedenti attacchi pi\u00f9 gravi. Inoltre nell'ambito delle funzioni gastrointestinali \u00e8 stata notata la tendenza all'aumentata produzione di succo gastrico e di pepsina inducendo soddisfazione, nonch\u00e9 la diminuita produzione, suscitando invece collera o paura.\nCon l'ipnosi \u00e8 possibile entrare nella propria storia e variare i criteri di elaborazione dell'informazione in ingresso; \u00e8 possibile modificare i significati che il soggetto ha dato in passato alle sue esperienze fruendo delle alternative che possedeva. Si possono ottenere dei cambiamenti nella continuit\u00e0 della memoria (amnesie parziali o totali).\n\u00c8 stato invece provato che la possibilit\u00e0 di ricordare eventi passati di cui non si ha memoria \u00e8 pressoch\u00e9 nulla: le indagini hanno dimostrato che terapie simili sono spesso causa di falsi ricordi o ricordi non esatti, dettati dalla fantasia del paziente o da un'interpretazione errata.\nLe emozioni sono una risposta dell'organismo a momenti dell'esistenza. Mentre nello stato di veglia il controllo volontario delle emozioni pare essere un compito particolarmente arduo, in ipnosi queste possono essere amplificate o ridimensionate; e vi \u00e8 inoltre la possibilit\u00e0 di passare repentinamente da un'emozione all'altra in relazione ai suggerimenti che vengono impartiti dall'ipnotista.\nAttraverso l'ipnosi il soggetto pu\u00f2 apprendere a smorzare la sua risonanza emotiva.\nIl senso dell'Io pu\u00f2 essere distaccato da un'ampia variet\u00e0 di tipo di informazioni e situazioni ai quali \u00e8 normalmente applicato.\nIn un soggetto in regressione d'et\u00e0 l'emergere di un ricordo con tonalit\u00e0 affettiva particolarmente coinvolgente pu\u00f2 essere vissuto non come esperienza propria ma semplicemente come informazione neutra attinta dalla memoria.\nIl senso dell'Io pu\u00f2 anche essere distaccato dal proprio corpo come avviene per la non percezione del dolore.\nIn ipnosi esiste la possibilit\u00e0 di alterare la qualit\u00e0 e la quantit\u00e0 del controllo della muscolatura volontaria, della motilit\u00e0 e in particolare di modificare alcune modalit\u00e0 di funzionare del nostro organismo, credute al di fuori di ogni controllo volontario, quali quelle del sistema neurovegetativo, del sistema neuroendocrino e del sistema immunitario.\nTutte le possibilit\u00e0 di comportamento elencate non possono essere ovviamente pensate come realizzabili allo stesso livello da tutti i soggetti, almeno immediatamente, in quanto sono coinvolti predisposizione genetica e tempi di apprendimento.\nTecniche.\nLe tecniche di gestione dell'ipnotismo, specialmente in ambito terapeutico, sono cambiate nel tempo in relazione alla maggior conoscenza e ai diversi criteri di interpretazione del fenomeno. Si \u00e8 transitati dai \"passi\" di Franz Anton Mesmer, dalle tecniche che cercavano di indurre rilassamento e sonno, dalle suggestioni dirette all'eliminazione dei sintomi, per giungere con Milton Erickson e altri studiosi alle elaborate tecniche di visualizzazioni guidate e di regressioni di et\u00e0 orientate alla definizione e rielaborazione delle dinamiche inconsce per finalit\u00e0 psicoterapeutiche.\nLe tecniche elaborate nel tempo sono state verbali, gestuali, attive, passive, di tensione, di rilassamento, dirette, indirette, mascherate, esplicite, accompagnate da comunicazioni visive, tattili, sonore e posturali.\nOggi si pu\u00f2 dire che l'ipnosi non \u00e8 pi\u00f9 solo interpretata come uno stato rigido da ricercare (trance) per poi inserire suggestioni, ma come un modo di funzionare dinamico caratterizzato dall'abilit\u00e0 del soggetto a realizzare ideoplasie (monoideismi plastici) attraverso l'orientamento adeguato della propria rappresentazione mentale, si sono ben definiti i criteri per l'elaborazione di tecniche efficaci.\n\u00c8 necessario che l'ipnotista abbia ben chiaro e ben definito l'obiettivo da raggiungere, ossia qual \u00e8 l'idea che deve esprimersi plasticamente, qual \u00e8 il comportamento da realizzare e qual \u00e8 la rappresentazione mentale che li definisce in maniera adeguata. L'idea da realizzare deve essere fatta propria dal soggetto con cui si opera perch\u00e9 possa attivarsi il dinamismo atteso.\nPerch\u00e9 la rappresentazione mentale possa essere espressa in termini fisici e/o di comportamento deve essere \"carica della valenza giusta\" (credenza, motivazione, aspettative, orientamento e attenzione). Un ulteriore accorgimento \u00e8 che l'azione definita dall'obiettivo debba essere di possibile realizzazione per il soggetto in virt\u00f9 della sua costituzione psicofisica e delle sue potenzialit\u00e0 di apprendimento.\nApplicazioni.\nLe fonti pi\u00f9 remote nelle diverse culture che fanno pensare all'uso dell'ipnosi in ambito terapeutico illustrano tale impiego prevalentemente rivolto al controllo del dolore, quindi come metodica analgesica. Da quando l'ipnosi \u00e8 maggiormente conosciuta come modalit\u00e0 particolare del funzionare umano, che pu\u00f2 essere tecnicamente controllata da esperti professionisti, \u00e8 utilizzata in ambito extraterapeutico nello spettacolo, nello sport e nella ricerca, e in ambito terapeutico nelle diverse specializzazioni della medicina, della psicologia clinica e dell'odontoiatria.\nIpnoterapia.\nL'utilizzo dell'ipnosi nella terapia \u00e8 detta \"ipnoterapia\", (o, per evitare confusioni con la terapia del sonno, \"ipnositerapia\") ed \u00e8 un lavoro clinico, ossia si tratta di impiegare lo stato e le dinamiche dell'ipnosi in una strategia terapeutica. Essa, poich\u00e9 viene discutibilmente considerata una tecnica psicoterapeutica, in Italia pu\u00f2 essere applicata solo da professionisti abilitati (medici, psicologi e odontoiatri).\nNel Regno Unito la professione di Ipnoterapeuta (\"Hypnotherapist\") \u00e8 una professione indipendente a cui si accede dopo formazione specifica - presso Scuole riconosciute dalle principali Associazioni professionali quali per citarne alcune APHP, HA, NCH, NCP - della durata generica di un anno. Tuttavia per il mantenimento dell'iscrizione agli elenchi di tali Associazioni \u00e8 necessaria la supervisione continua formale (stipulata per contratto con un supervisore accreditato) con un numero di sessioni che varia in rapporto al numero dei clienti e l'aggiornamento continuo professionale (CPD - \"Continuous Professional Development\"). Lo stesso vale in alcuni Stati degli U.S.A. L'APA (\"Associazione degli Psicologia Americani\") non considera l'ipnoterapia come psicoterapia. Nel Regno Unito la ipnositerapia \u00e8 considerata medicina complementare. In Italia ci sono alcune scuole di formazione in ipnosi che rilasciano attestati con qualifica di ipnotista e scuole di specializzazione post-laurea in psicoterapia ipnotica.\nL'ipnoterapia, attraverso le sue svariate metodiche, che spaziano dall'intervento diretto sul sintomo a sofisticate strategie di ristrutturazione di credenze e di personalit\u00e0, pu\u00f2 essere utilizzata da molti specialisti nel contesto delle loro specifiche competenze.\nPsicoterapeuti, psicologi e psichiatri possono impiegare l'ipnoterapia per intervenire nelle diverse forme di nevrosi, nei disturbi somatoformi, nelle diverse dipendenze (alcol, tabacco, droga), nei disturbi sessuali di origine psicogena, nei disturbi alimentari. Gli anestesisti nel controllo del dolore, nella preparazione agli interventi chirurgici e nel post operatorio. Gli ostetrici e i ginecologi nella preparazione e nella conduzione del parto e nei disturbi ginecologici psicosomatici. Gli odontoiatri nel controllo delle fobie, delle ansie e del dolore (ipnodontria). Gli oncologi possono impiegare l'ipnoterapia nelle diverse fasi della malattia, in alcuni momenti sar\u00e0 ipnoterapia di chiarificazione e di ristrutturazione psicologica di credenze false, in altri momenti sar\u00e0 ipnoterapia orientata alla gestione delle emozioni, alla realizzazione della calma e al potenziamento del sistema immunitario, in altri momenti ancora sar\u00e0 ipnoterapia di incoraggiamento e orientata al controllo del dolore fisico.\nIpnosi extraclinica.\nL'uso delle tecniche ipnotiche in diversi campi ha prodotto numerose attivit\u00e0 diversamente definite; tra esse:\nAutoipnosi.\nL\"'autoipnosi\" \u00e8 la realizzazione dello stato ipnotico su se stessi. In ambito clinico l'ipnotista impartisce al paziente delle istruzioni particolari affinch\u00e9 apprenda a entrare autonomamente nello stato ipnotico. All'inizio dell'apprendimento, per agevolare la realizzazione della trance, possono essere utili delle audiocassette con la voce registrata del terapeuta. Con l'allenamento e l'esperienza migliora sempre pi\u00f9 l'abilit\u00e0 del soggetto a realizzare l'ipnosi.\nL'autoipnosi pu\u00f2 essere utilizzata per gli stessi obiettivi per i quali \u00e8 impiegata l'ipnosi eterodiretta: correzione di comportamenti inadeguati (mantenere una dieta, smettere di fumare ecc.), controllare emozioni (ansie varie), realizzare stati di distensione, terapia regressiva, etc..\nRegressioni a vite passate.\nL'ipnosi regressiva \u00e8 considerata dalla comunit\u00e0 scientifica una procedura metodologica pseudoscientifica che crea dei falsi ricordi: la fonte dei ricordi, presentati come frutto di vite passate, \u00e8 costituita da racconti creati dal subconscio sotto l'influenza delle informazioni e dei suggerimenti forniti dal terapeuta.\nI ricordi creati sotto ipnosi non sarebbero inoltre distinguibili dai reali ricordi e potrebbero apparire pi\u00f9 vivi di quelli reali.\nCritiche all'ipnosi.\nPiero Angela, avvalendosi di un'indagine del suo collaboratore Marco Visalberghi, ha messo in dubbio, nel libro \"Viaggi nella scienza\", la reale efficacia dell'ipnosi nel recuperare ricordi del passato o addirittura di vite precedenti, sostenendo che essa sia sovente una forma di suggestione in cui il soggetto ipnotizzato non riporta alla memoria ricordi attendibili, ma accoglie fantasie suscitategli al momento, che poi, tornato lucido, qualifica come reali. In un altro libro (\"Nel cosmo alla ricerca della vita\") Piero Angela ha mostrato che sotto ipnosi possono essere ricordate come reali delle esperienze che in passato si sono intensamente immaginate ma che non sono state vissute nella realt\u00e0.\nFalse opinioni e pregiudizi comuni.\nFra i pregiudizi diffusi sull'ipnosi (da cui derivano le riserve di alcuni pazienti) vi \u00e8 quello secondo cui essa consentirebbe il controllo della mente e la perdita di coscienza. Questa idea, che corrisponde all'immagine dell'ipnosi riportata pi\u00f9 frequentemente nella narrativa, nel cinema, nella \"fiction\", e soprattutto in televisione, \u00e8 fuorviante. Pi\u00f9 corretto \u00e8 dire che l'ipnosi fa vivere al soggetto un'esperienza di trance, senza tuttavia modificarne la personalit\u00e0 (e quindi, per esempio, la volont\u00e0 o i principi morali).\nGiuridicamente sono contemplati i reati con l'ipnosi, intendendo con ci\u00f2 quei casi in cui si induca con la suggestione un soggetto a compiere un illecito. Esempio: un ipnotista suggestiona un individuo in modo da fargli credere che egli \u00e8 nel proprio letto armato di un coltello, e che la persona che ha di fronte \u00e8 un malvivente che ha appena ucciso la sua famiglia e ora vuole uccidere anche lui. La responsabilit\u00e0 di un'azione simile \u00e8 di chi ha indotto la suggestione.\nOggi, grazie a tecniche di indagine sofisticate (risonanza magnetica funzionale, tomografia a emissione di positroni) sappiamo che il funzionamento ipnotico per sua natura ha poco o nulla di psicologico, in quanto l'ipnosi produce evidenti alterazioni neurofisiologiche, e questo avviene in modo non farmacologico, naturale, e sovente anche spontaneo. Per questo motivo non ha alcun senso confinare l'ipnosi al solo ambito clinico. Molti parlano di ipnoterapia, ma ad esempio Erickson ha affermato che una cosa come l'ipnoterapia non esiste (Seminars, Workshops, and Lectures of MHE, vol. IV), perch\u00e9 l'eventuale processo terapeutico non dipende affatto dalle parole o dalle azioni del terapeuta, come comunemente si crede, ma deriva interamente da una riorganizzazione interna che solo il paziente medesimo pu\u00f2 portare a termine in un ambiente favorevole (Erickson, 1948). In pratica il presunto ipnoterapeuta \u00e8 soltanto un mezzo.\nUn altro pregiudizio \u00e8 che l'ipnosi sia meramente suggestione. Per quanto appena detto \u00e8 abbastanza ovvio che l'esperienza ipnotica \u00e8 straordinariamente pi\u00f9 importante e riabilitante di qualsiasi ingiunzione o suggerimento (Erickson, 1944). Infine, ci\u00f2 che si sviluppa in trance deriva dalle attivit\u00e0 del soggetto ipnotico e non dalle suggestioni (Erickson, 1948), e inoltre il terapeuta non pu\u00f2 controllare n\u00e9 la trance n\u00e9 i fenomeni ipnotici (Erickson, 1962 e 1967), per cui i vari test che tentano di misurare oggettivamente la fenomenologia ipnotica perdono validit\u00e0, dato che l'ipnosi \u00e8 per sua natura una delle espressioni pi\u00f9 soggettive e variabili della personalit\u00e0. Nell'approccio ericksoniano il terapeuta non conta quasi nulla se non come mezzo di collaborazione, mentre il paziente acquista un valore enorme e quasi assoluto. Lo scopo della relazione ipnotica \u00e8 dunque quello di facilitare un lavoro personale del quale spesso sanno ben poco sia l'operatore sia lo stesso soggetto ipnotico. Ma forse \u00e8 proprio qui che troviamo l'aspetto pi\u00f9 affascinante, profondo, e ricco dell'ipnosi come esperienza personale molto forte e significativa.\nInfine, si tenga conto che il principio di autorit\u00e0 \u00e8 finito con il Medioevo. A quel tempo per dimostrare qualcosa si diceva: \"ipse dixit\", l'ha detto lui (Aristotele). Oggi sembra che stia accadendo la stessa cosa con Erickson, il cui nome viene citato per dare credibilit\u00e0 a certe affermazioni. \nAspetti psicobiologici.\nNel campo della fenomenologia ipnotica la psicobiologia \u00e8 anche la scienza che si interessa dei rapporti tra psiche e soma mettendo in evidenza vie e mezzi attraverso cui essi si realizzano. Partendo dal dato di fatto che l'emisfero cerebrale sinistro \u00e8 l'emisfero della logica ed il destro quello dell'emozione, l'esperienza nell'emisfero sinistro \u00e8 registrata preminentemente come parola, nell'emisfero destro \u00e8 conservata come emozione. Ci\u00f2 viene descritto ed illustrato ad esempio da Ronald Shone, riportando un esperimento fatto su un soggetto che aveva sub\u00ecto la resezione dei peduncoli cerebrali del corpo calloso.\nIl nostro psichismo dispone di un'energia vitale complessiva da cui originano le cariche psicodinamiche che esplicano, secondo la loro natura, un'azione favorevole o meno sull'organismo. Le parole, le idee, le immagini, le emozioni, man mano che entrano a far parte del vissuto e quindi dell'esperienza della persona, provocano un'eccitazione psichica ed acquisiscono una carica psicodinamica che ne ricalca il significato. Tale carica pu\u00f2 essere utilizzata, secondo il principio dei riflessi condizionati, usando come stimolo suggestivo proprio la parola o l'immagine o l'emozione, che l'hanno realizzata. L'idea di benessere utilizza l'energia insita in essa per realizzare la sensazione di benessere. L'idea di paura utilizza la sua energia per realizzare una sindrome fobica. L'idea di levitazione e di trascinamento di un braccio in alto determina il suo alleggerimento e sollevamento verso l'alto. E cos\u00ec pu\u00f2 dirsi per ciascun'altra idea o immagine o parola suggestiva. Nel momento in cui una persona richiama alla sua mente un'idea e la mantiene per un po' di tempo, questa idea realizza il suo contenuto (ideoplasia). \u00c8 una legge dell'interazione mente-corpo trasformare in azione le cariche contenute nelle idee. Se si sottopone all'attenzione di una persona in trance un'idea che richiama una carica psicodinamica da cui ci si aspetta una determinata azione, questa, dopo un tempo di latenza ragionevole, si realizza, come ci si attendeva. Le parole, le idee, le immagini richiamano e mobilitano nel cervello psichico le energie che ricalcano, le quali, a loro volta, danno origine ad eventi a catena per evidenziare un'azione a livello periferico.\nDurante lo stato ipnotico si pu\u00f2 influire su tutte le funzioni dell'organismo abolendole, inibendole, potenziandole o normalizzandole. Le vie di cui la mente si serve per influire sul somatico, sul viscerale o sull'umorale sono le stesse di cui si serve lo stress per provocare i suoi effetti. Dal punto di vista neurofisiologico, la mente comunica col corpo principalmente attraverso il sistema ipotalamo-limbico, centro di affluenza di stimoli provenienti dal talamo e quindi dalla corteccia, dal sistema limbico e dal sistema reticolare. L'ipotalamo poi funziona come un trasformatore di energia perch\u00e9 trasforma l'informazione neuronale (fornita di energia psichica) in informazione neurormonale che mediante messaggeri raggiunge la periferia. Tutte le strutture sono collegate tra loro sia mediante fibre nervose che mediante ormoni, neuropeptidi, neurotrasmettitori, che interagiscono tra loro mediante uno sviluppato comportamento a feedback.\nIl funzionamento del sistema nervoso autonomo porta in periferia l'informazione in maniera digitale (mentre quella di ormoni, peptidi e mediatori \u00e8 di tipo analogico). Attraverso queste vie si possono ottenere risultati terapeutici significativi.\nGli esperimenti condotti in ipnosi tengono conto delle conoscenze scientifiche attuali, in particolar modo di quelle psicobiologiche che riguardano i mediatori che portano i messaggi in periferia. Ci\u00f2 permette di reinterpretare tutta la fenomenologia e le relative risposte terapeutiche, per renderle utilizzabili in medicina.\nConsiderazioni giuridiche.\nNormativa italiana.\n L'ipnosi come intervento sanitario (cio\u00e8 come intervento clinico e/o come terapia di affezioni con componente organica o come terapia del dolore) pu\u00f2 essere praticata solamente da chi sia abilitato all'esercizio di una professione sanitaria. La legge 14 gennaio 2013, n. 4, prevede in ambito non sanitario, di riconoscere quali professionisti abilitati all'ipnosi, anche tutti coloro che non esercitano una professione sanitaria, ma che sono qualificati e inquadrati in uno dei rami delle \"discipline analogiche\" e/o delle \"discipline olistiche\".\nIn altra parole: solo in un contesto clinico l'ipnotista deve avere la qualit\u00e0 di medico o psicologo, o anche, in relazione all'impiego nella terapia del dolore, odontoiatra. Ogni altro impiego per finalit\u00e0 sanitarie cliniche o diagnostiche da parte di persona non abilitata integra il reato di esercizio abusivo di professione, previsto e punito all'art. 348 del codice penale.\n\u00c8 ovvio che il terapeuta dovr\u00e0 conoscere adeguatamente l'ipnosi, come deve conoscere bene tutti i metodi terapeutici pertinenti alla sua specializzazione, e dovr\u00e0 valutare in scienza e coscienza i possibili vantaggi e rischi dell'eventuale terapia.\n\u00c8 altrettanto ovvio che non potr\u00e0 procedere alla terapia senza il consenso informato del paziente ovvero di chi ne ha la legale rappresentanza, genitore, tutore o curatore speciale.\nIl vigente codice penale, promulgato nel 1930, menziona espressamente l'ipnosi in due punti. L'art. 613 del codice penale punisce chiunque mediante suggestione ipnotica o in veglia, sostanze alcooliche o stupefacenti ponga una persona, senza il di Lei assenso, in stato d'incapacit\u00e0 d'intendere o volere. La punibilit\u00e0 non \u00e8 esclusa se chi presta il consenso \u00e8 minore di anni diciotto, infermo di mente, ovvero in stato di deficienza psichica per altra infermit\u00e0 ovvero abuso di sostanze alcooliche o stupefacenti, ovvero il consenso sia stato estorto con violenza, minaccia o suggestione ovvero carpito con l'inganno.\nLa pena \u00e8 la reclusione fino ad un anno. La pena \u00e8 la reclusione fino a cinque anni se il colpevole ha agito col fine di far commettere un reato ovvero se la persona resa incapace commette, in tale stato, un fatto previsto dalla legge come reato. L'art. 728 del codice penale prevede un'ipotesi contravvenzionale. Chiunque ponga taluno, col suo consenso, in stato di narcosi o ipnotismo ovvero esegua sul medesimo un trattamento che ne sopprima la coscienza o la volont\u00e0 \u00e8 punito, se dal fatto deriva pericolo per l'incolumit\u00e0 della persona, con l'arresto da uno a sei mesi ovvero con l'ammenda da Euro 30,00 a 516,00. \u00c8 ammessa l'estinzione del reato mediante oblazione. La predetta norma non si applica se il fatto \u00e8 posto in essere, per finalit\u00e0 scientifiche o di cura, da persona che esercita una professione sanitaria."}
{"id": "58489", "revid": "57797", "url": "https://it.wikipedia.org/wiki?curid=58489", "title": "Id (psicologia)", "text": ""}
{"id": "58495", "revid": "1658", "url": "https://it.wikipedia.org/wiki?curid=58495", "title": "Georg Hegel", "text": ""}
{"id": "58498", "revid": "30610", "url": "https://it.wikipedia.org/wiki?curid=58498", "title": "Doraemon", "text": " \u00e8 un manga scritto e disegnato da Fujiko F. Fujio e pubblicato in Giappone dal dicembre 1969 all'aprile 1996 sul mensile \"CoroCoro Comic\" di Sh\u014dgakukan, per un totale di ventisette anni di attivit\u00e0. Le 1\u00a0345 storie sono state raccolte in 45 volumi \"tank\u014dbon\" sotto l'etichetta Tent\u014dmushi Comics; il manga \u00e8 stato tradotto e pubblicato in diverse lingue, tra cui in italiano da Star Comics, in inglese da Sh\u014dgakukan e AltJapan, in francese da Kana e in spagnolo da Planeta DeAgostini.\nLa trama segue le avventure del giovane e sfortunato Nobita Nobi, il quale, con l'aiuto di un gatto robot di nome Doraemon, cerca di cambiare il suo futuro e diventare una persona migliore. Dal manga sono state tratte tre serie televisive anime: la prima, prodotta da Nippon TV Movie e composta da 52 episodi, \u00e8 stata trasmessa su Nippon Television dal 1\u00ba aprile al 30 settembre 1973; la seconda, a cura di Shin-Ei Animation, \u00e8 stata trasmessa dal 2 aprile 1979 al 18 aprile 2005 su TV Asahi e comprende 1\u00a0709 episodi; la terza, sempre prodotta da Shin-Ei Animation, viene trasmessa su TV Asahi dal 15 aprile 2005. L'opera \u00e8 stata inoltre trasposta in altri media come lungometraggi animati e videogiochi.\nCon oltre 170 milioni di copie vendute in tutto il mondo, \"Doraemon\" \u00e8 considerata una delle serie manga e anime pi\u00f9 famose e di successo di tutti i tempi. Elogiato da numerosi critici ed esperti, celebri \"mangaka\" lo hanno citato come fonte di ispirazione per le loro opere, come Eiichir\u014d Oda, Masashi Kishimoto e Rumiko Takahashi.\nTrama.\nNobita Nobi \u00e8 un ragazzo giapponese di dieci anni che frequenta la quinta elementare; sebbene sia una persona di buon cuore, \u00e8 caratterizzato da pigrizia, sfortuna e debolezza fisica. Proprio per questo \u00e8 costretto a sottostare alle prepotenze di Takeshi G\u014dda, da tutti soprannominato Gian, un bullo irascibile e forzuto, e da Suneo Honekawa, un ragazzo facoltoso e viziato che sfrutta l'amicizia di Gian per ottenere il rispetto degli altri ragazzi del luogo. L'unico sogno di Nobita, quello di sposare l'amica e compagna di classe Shizuka Minamoto, viene ostacolato dalla presenza di Dekisugi Hidetoshi, un giovane estremamente intelligente che esercita su di lei una forte attrazione.\nA causa dei suoi pessimi risultati in campo scolastico e sportivo Nobita \u00e8 costantemente rimproverato dal maestro e dai genitori, Tamako e Nobisuke, i quali cercano invano di stimolarlo a impegnarsi di pi\u00f9 e ad assumersi le proprie responsabilit\u00e0. Nobita tuttavia continuer\u00e0 a collezionare fallimenti che porteranno la sua futura famiglia e i suoi discendenti in condizioni di povert\u00e0. Sewashi Nobi, un discendente di Nobita proveniente dal XXII secolo, decide allora di tornare indietro nel tempo per aiutare il ragazzo a migliorare il suo futuro, lasciando a vegliare su di lui un gatto robot, Doraemon. Quest'ultimo, grazie al \"gattopone\", una tasca quadri-dimensionale contenente numerosi gadget detti \"chiusky\", rivoluziona completamente la vita di Nobita, migliorando i rapporti che il giovane ha con i genitori e gli amici.\nDoraemon diventa rapidamente amico del giovane e si mostra estremamente premuroso nei suoi confronti: lo sostiene infatti nei momenti di difficolt\u00e0, cercando tuttavia di evitare che i suoi \"chiusky\" vengano usati in modo sconsiderato. I due vivono cos\u00ec insieme moltissime avventure e il ragazzo, sebbene compia spesso degli errori, riesce comunque con l'aiuto di Doraemon a risolvere i suoi problemi, facendo la cosa giusta e imparando la lezione di turno. Il futuro di Nobita diventa cos\u00ec roseo, permettendo al giovane di poter sposare Shizuka. Doraemon pu\u00f2 cos\u00ec tornare nel futuro: il ragazzo infatti \u00e8 cresciuto e pu\u00f2 affrontare da solo i problemi che la vita gli metter\u00e0 davanti.\nPersonaggi.\n\"Doraemon\" presenta un gruppo ristretto di personaggi, ognuno contraddistinto da una sua peculiarit\u00e0 e rappresentanti un microcosmo della societ\u00e0 giapponese, riflettendo i rapporti tra le varie classi. Sono inoltre numerosi i personaggi secondari o occasionali che talvolta giungono a ottenere un ruolo di primo piano all'interno della narrazione.\n \u00e8 un gatto robot assemblato mediante la tecnologia del XXII secolo e in grado di provare emozioni come ogni essere umano. Per rappresentarlo Fujio si ispir\u00f2 a un gatto e a una bambola \"okiagari-koboshi\", un giocattolo di cartapesta estremamente popolare in patria. Il suo nome fu scritto unendo insieme i caratteri dei due sistemi di scrittura sillabici giapponesi: il katakana (\u30c9\u30e9) e l'hiragana (\u3048\u3082\u3093). Per la parte iniziale \"dora\" si prese spunto dal termine , a sua volta corruzione di . Tuttavia, nella lingua giapponese, \"dora\" significa anche gong: nella serie furono inseriti quindi molteplici giochi di parole e riferimenti legati all'assonanza, primo fra tutti la passione di Doraemon per il dolce \"dorayaki\". La parte finale, \"-emon\", \u00e8 invece un suffisso presente in alcuni nomi propri di persona maschili, come ; l'autore cre\u00f2 in tal modo un nome arcaico e desueto per un robot del XXII secolo, ottenendo un voluto effetto comico.\n \u00e8 un ragazzo dall'animo gentile, caratterizzato per\u00f2 da una persistente sfortuna; a causa di ci\u00f2 Doraemon non diventa per lui solo un amico, bens\u00ec un vero e proprio \"deus ex machina\" capace di aiutarlo a risolvere ogni problema. A causa della sua estrema pigrizia il giovane non ama lo studio e preferisce trascorrere le giornate dormendo; questo aspetto del carattere di Nobita \u00e8 evidenziato anche dal suo nome, un gioco di parole che si basa sull'espressione e che presenta un doppio significato, essendo traducibile come \"una persona spensierata\" e \"uno che se la prende comoda\". Nelle intenzioni dell'autore, il ragazzo rappresenta la bont\u00e0 della classe media ma allo stesso tempo anche la sua ordinariet\u00e0; inoltre i genitori del giovane ritraggono due personaggi estremamente diffusi nella societ\u00e0 nipponica: la madre \u00e8 una casalinga, il padre un \"salaryman\" costretto a effettuare lunghi spostamenti per recarsi sul luogo di lavoro.\n \u00e8 una compagna di classe di Nobita, nei confronti del quale \u00e8 sempre premurosa, gentile e amichevole: il personaggio della ragazza \u00e8 infatti caratterizzato per rappresentare le \"oj\u014d-sama\", ragazze di bell'aspetto dal comportamento raffinato. Shizuka \u00e8 segretamente innamorata di Nobita, che condivide tale sentimento e cerca, con l'aiuto di Doraemon, di conquistare definitivamente il cuore dell'amica. I personaggi di e , rispettivamente il bullo del quartiere e il suo braccio destro, presentano invece nei confronti di Nobita un comportamento ambivalente: da un lato tendono a escluderlo o a prendersela con lui, dall'altro sono sempre pronti ad aiutarlo nei momenti di difficolt\u00e0. Nelle intenzioni dell'autore, Suneo impersona l'arroganza e l'egocentrismo della classe medio-alta, mentre Gian l'impulsivit\u00e0 e la praticit\u00e0 di quella medio-bassa.\nProduzione.\nSpesso definito frutto di una stretta collaborazione all'interno della coppia di autori Fujiko Fujio, composta da Motoo Abiko e Hiroshi Fujimoto, \"Doraemon\" venne in realt\u00e0 concepito e realizzato solo da quest'ultimo, sotto il nome d'arte di Fujiko F. Fujio. L'idea per lo sviluppo della serie nacque in modo del tutto casuale: dopo essere scivolato su un giocattolo della figlia e aver sentito il miagolio di un gatto, Fujio inizi\u00f2 a pensare a una macchina capace di aiutarlo nella creazione di un nuovo manga. Per impostare l'opera e il personaggio principale l'autore riprese diversi elementi del suo fumetto precedente, \"Obake no Q-tar\u014d\", incentrato su un fantasma che vive insieme a una famiglia umana, ripetendone la formula. L'idea di \"Doraemon\" fu quindi il risultato di numerose prove, esperienze ed errori, che lo aiutarono a trovare il genere di manga per cui era maggiormente portato: lo \"slice of life\" umoristico. All'inizio l'opera non ottenne un grande successo poich\u00e9 all'epoca della sua uscita i manga pi\u00f9 acclamati erano \"gekiga\", in seguito sia per l'evoluzione dei gusti dei lettori giapponesi, sia per la crescente popolarit\u00e0 delle trasposizioni animate e cinematografiche, l'apprezzamento per il manga sal\u00ec progressivamente. Grazie al successo ottenuto la pubblicazione del fumetto fu prolungata e si estese per circa ventisette anni.\nEssendo l'opera principalmente indirizzata a bambini, Fujio scelse di rappresentare i personaggi con uno stile grafico semplice, basato su forme geometriche elementari come cerchi ed ellissi, allo scopo di conferire a Doraemon un aspetto grottesco e divertente. La stessa successione delle vignette, regolare e costante, favorisce la facilit\u00e0 di comprensione del lettore. Il colore blu, una delle caratteristiche principali di Doraemon, fu invece scelto per risaltare sulle riviste nelle quali l'opera era pubblicata, che erano solite avere la copertina gialla e i titoli di colore rosso. Fujio affront\u00f2 le tematiche del manga con un approccio ottimistico e rassicurante, evitando totalmente scene di violenza o erotiche. Inser\u00ec per\u00f2 numerose tematiche ambientaliste, narrando spesso storie in cui i protagonisti si impegnano per salvare animali o in cui criticano l'errato comportamento umano nei confronti della natura. Nel corso dell'opera cerc\u00f2 di trattare numerosi argomenti didattici, o comunque legati al folclore giapponese, insistendo in particolar modo sui valori etici dell'integrit\u00e0, della perseveranza, del coraggio, della famiglia e del rispetto. Per sottolineare la centralit\u00e0 dei giovani scelse di far svolgere l'azione in luoghi prevalentemente accessibili ai ragazzi e non agli adulti, legittimando l'esistenza di una societ\u00e0 che si basa sulle potenzialit\u00e0 dei giovani, mediante le quali tutti possono vivere felicemente; tale appello ha ottenuto un'ampia risonanza in Giappone e nei Paesi vicini. Durante lo sviluppo del manga, Fujio scelse di non assegnare al carattere dei personaggi alcuna evoluzione, n\u00e9 in positivo e n\u00e9 in negativo; secondo l'autore infatti quando il protagonista di un manga realizza le sue aspirazioni, l'opera di cui fa parte smette immediatamente di essere interessante. Di conseguenza predilesse una struttura ciclica e tendenzialmente infinita, nella quale il protagonista \u00absebbene sembri migliorare, in realt\u00e0 rimane sempre nello stesso posto\u00bb.\nLa pubblicazione del manga termin\u00f2 con la morte del suo autore, avvenuta nel 1996, e l'assenza di una conclusione definitiva dell'opera ha portato con il tempo alla creazione di numerose leggende metropolitane. Ry\u016bichi Yagi e Takashi Yamazaki, registi di \"Doraemon - Il film\", hanno affermato che \u00abdi \"Doraemon\" esiste un unico episodio iniziale, mentre il finale \u00e8 stato pi\u00f9 volte riscritto e modificato\u00bb. In ogni caso Sh\u014dgakukan, casa editrice dell'opera, \u00e8 intervenuta diffondendo un epilogo ufficiale nel quale Nobita sposa Shizuka e rimane per sempre amico di Doraemon che, assolto il proprio compito, torna nel futuro.\nAmbientazione.\n\"Doraemon\" \u00e8 ambientato nel quartiere di Nerima, situato nella periferia di Tokyo, in particolare nei luoghi di ritrovo e di svago per i bambini; sono spesso rappresentate le abitazioni dei vari personaggi, la scuola e la collina a essa adiacente, presso cui Nobita si reca in cerca di tranquillit\u00e0. Un altro luogo ricorrente all'interno dell'opera \u00e8 uno spiazzo erboso con delle tubature, chiamato \"parco abbandonato\", dove i protagonisti possono incontrarsi e giocare a volano, calcio e baseball. All'interno del quartiere, l'abitazione di Nobita \u00e8 situata nell'immaginaria area di Tsukimidai (lett. \"Alture con veduta lunare\"). La scelta del nome fu ispirata a Fujimidai (lett. \"Alture con veduta sul Fuji\"), zona in cui il fumettista Osamu Tezuka viveva e lavorava; il celebre mangaka era infatti per il creatore di \"Doraemon\" un punto di riferimento. Sebbene l'universo rappresentato sembri immutabile, ci sono elementi che raffigurano, nel pensiero dell'autore, un ambiente soggetto a cambiamenti ed evoluzioni, come i materiali da costruzione nel parco. Fujio, nel corso della pubblicazione di \"Doraemon\", effettu\u00f2 inoltre numerose modifiche ai luoghi e agli oggetti presenti all'interno dell'opera con lo scopo di rendere la realt\u00e0 rappresentata pi\u00f9 attuale per i lettori.\nI chiusky.\nI sono dei gadget futuristici posseduti da Doraemon; vengono usati per aiutare gli altri personaggi e sono elementi di presenza talmente assidua da essere stati definiti il \u00abfulcro dell'opera\u00bb. \u00c8 stato calcolato che in totale Doraemon abbia usato oltre mille chiusky nel corso della pubblicazione del manga, sebbene alcuni abbiano goduto di un maggiore utilizzo. Tra essi sono presenti il , un'elica di bamb\u00f9 che posta sulla testa permette di volare, apparsa all'interno dell'opera 214 volte, la , apparsa 97 volte e usata dai protagonisti per effettuare viaggi nel tempo, e la , una porta che permette di spostarsi ovunque nel mondo e che \u00e8 apparsa 68 volte. Altri chiusky ricorrenti all'interno dell'opera sono la e la che permettono rispettivamente di ingrandire o rimpicciolire un oggetto; il , capace di riportare un oggetto a una specifica condizione passata o futura; e l', una cabina telefonica capace di trasformare il mondo in base a una determinata richiesta.\nIn generale i chiusky si caratterizzano per essere affidabili e facilmente trasportabili, nonch\u00e9 per l'uso semplice e intuitivo. Fujimoto inser\u00ec i chiusky cercando di riflettere una visione tendenzialmente ottimistica del rapporto tra l'uomo e la tecnologia. Per analogia, egli cerc\u00f2 di rappresentare Nobita come l'uomo che conosce la tecnologia, che si affida a essa e che compie numerosi esperimenti per trovare soluzioni ottimali. Tramite i chiusky Fujio espresse alcuni tra i principali desideri della societ\u00e0 a lui contemporanea.\nMedia.\nManga.\nScritto e illustrato da Fujiko F. Fujio, \"Doraemon\" fu pubblicato in Giappone da Sh\u014dgakukan a partire dal 1\u00ba dicembre 1969 su due riviste educative per bambini, e ; dal mese successivo \"Doraemon\" usc\u00ec anche su , , e . Nell'aprile 1973 l'opera inizi\u00f2 a essere pubblicata anche su e su . Poich\u00e9 ogni rivista era rivolta a uno specifico target, dal 1973 al 1986 Fujio disegn\u00f2 ogni mese sei diversi racconti; ci\u00f2 port\u00f2 a una rapida evoluzione dei personaggi, consolidando definitivamente lo stile del disegnatore. Tra il dicembre 1976 e il marzo 1983, seppur con alcune interruzioni, il manga fu pubblicato sul mensile \"Televi-Kun\", mentre dal 15 marzo 1977, \"Doraemon\" inizi\u00f2 a essere serializzato sulla rivista \"CoroCoro Comic\", creata appositamente per l'opera.\nA partire dal 1974 Fujio cominci\u00f2 a ricontrollare e selezionare le varie storie che aveva pubblicato, e a organizzarle in \"tank\u014dbon\"; essi furono distribuiti con cadenza variabile tra il 31 luglio 1974 e il 26 aprile 1996 da Sh\u014dgakukan, sotto l'etichetta , per un totale di 45 volumi. Come tributo al lavoro dell'autore, all'interno della Central Library di Takaoka, sua citt\u00e0 natale, \u00e8 stata allestita un'apposita sezione contenente l'intera raccolta dei \"tank\u014dbon\" di \"Doraemon\" insieme ad altre opere di Fujio. Tra il 25 aprile 2005 e il 28 febbraio 2006 sono stati pubblicati cinque volumi con titolo , contenenti 104 storie non originariamente pubblicate nei \"tank\u014dbon\"; il 12 gennaio 2014 \u00e8 stato pubblicato il sesto volume della serie, contenente altre 18 storie. I racconti inediti a colori sono stati invece distribuiti in sei volumi con titolo , dal 17 luglio 1999 al 2 settembre 2006; tramite questa edizione sono stati recuperati ulteriori 119 racconti. Il 1\u00ba dicembre 2019, in occasione dei cinquanta anni dall'inizio della serializzazione del manga, Sh\u014dgakukan ha reso disponibile nel quale sono presentate sei differenti versioni del primo incontro fra Nobita e il protagonista dell'opera. In totale sono state pubblicate 1\u00a0345 storie.\n\"Doraemon\" \u00e8 stato tradotto in oltre quindici lingue. Per il mercato nordamericano e anglofono Sh\u014dgakukan ha pubblicato tra il 2002 e il 2005 \"Doraemon: Gadget Cat from the Future\", un'edizione bilingue composta da dieci volumi; a essa \u00e8 seguita tra il 2013 e il 2014 un'edizione dal medesimo titolo, suddivisa in sei volumi secondo argomenti tematici. A partire dal 2013, negli Stati Uniti l'opera \u00e8 stata ulteriormente tradotta da AltJapan e distribuita da Amazon in formato kindle. Riguardo al mercato asiatico, \"Doraemon\" \u00e8 stato distribuito in Cina, Taiwan, Indonesia, Filippine e Vietnam; nella maggior parte dei casi la pubblicazione ufficiale \u00e8 stata tuttavia seguita da numerose edizioni pirata. In Europa la prima parziale traduzione dell'opera \u00e8 avvenuta in Spagna tra il 1993 e il 1997 mediante Planeta DeAgostini; in Francia il manga \u00e8 pubblicato da Kana, secondo la suddivisione in \"tank\u014dbon\", a partire dal 2007. Essendo prevalentemente rivolto ai bambini di et\u00e0 prescolare, in Italia il manga ha ricevuto un'accoglienza tiepida, fatto che gli ha precluso quindi una pubblicazione integrale. Tra il 18 aprile e il 19 settembre 2005 sono stati pubblicati da Star Comics nella collana \"Ghost\" sei volumetti contenenti delle storie organizzate secondo temi specifici (amore, istruzione, immaginazione, amicizia, ironia, paura) e corredate dal commento di esperti del settore fumettistico; tale edizione \u00e8 ormai fuori catalogo. In occasione di una collaborazione tra Star Comics e Mondadori, il primo dei sei volumi \u00e8 stato in seguito ristampato come edizione da collezione con copertina rigida e distribuito a partire dal 22 novembre 2016, con il titolo \"Io sono Doraemon\". Tra il 22 febbraio e il 26 luglio 2017 Star Comics ha edito, con cadenza mensile, \"Doraemon Color Edition\", mentre il \"Volume 0\" \u00e8 stato pubblicato il 4 novembre 2020. Sono stati complessivamente tradotti 243 racconti.\nSerie televisive anime.\nLa prima serie televisiva anime tratta da \"Doraemon\" venne prodotta nel 1973 da Nippon TV D\u014dga e trasmessa su Nippon Television dal 1\u00ba aprile al 30 settembre dello stesso anno, per un totale di 26 blocchi di trasmissione divisi in due brevi episodi, per un totale di 52; essa fu preceduta da un film pilota, intitolato e trasmesso a gennaio 1973, a cui non collabor\u00f2 Jun Masami, produttore della serie. La regia fu affidata a Mitsuo Kaminashi, mentre il doppiaggio fu a cura della Aoni Production; il personaggio di Doraemon fu inizialmente doppiato da K\u014dsei Tomita e in seguito da Masako Nozawa. Nel periodo della conclusione della serie problemi finanziari portarono lo studio d'animazione alla bancarotta e i master originali dell'opera furono venduti o distrutti. Alcuni nastri furono gestiti ancora per sette anni da Nippon Television e replicati da diverse emittenti locali durante i cinque anni successivi fino al 1979, con l'ultima replica su Toyama Television interrotta nel 1979 quando Sh\u014dgakukan (produttrice di un nuovo adattamento di \"Doraemon\") ne chiese ufficialmente l'interruzione, temendo che i bambini potessero confondersi. Nel 1995 alcuni episodi furono ritrovati negli archivi della societ\u00e0 Studio Rush (poi IMAGICA) e nel 2003 ne furono recuperati altri dal produttore Jun Masami. Nel 2013 erano reperibili di certo 21 episodi su 52, due dei quali senza audio.\nUna seconda serie anime tratta dal manga fu prodotta a partire dal 1979 da Shin-Ei Animation e trasmessa dal 2 aprile dello stesso anno al 18 marzo 2005 su TV Asahi. Per la realizzazione di tale serie fu impiegato uno staff completamente diverso, anche a causa del fatto che Fujiko F. Fujio non aveva affatto apprezzato il precedente adattamento; la regia dell'opera venne affidata a Tsutomu Shibayama, la direzione delle animazioni e il \"character design\" a Eiichi Nakamura, e le musiche a Shunsuke Kikuchi. Il doppiaggio del personaggio di Nobita venne effettuato da Noriko Ohara, mentre quello di Doraemon da Nobuyo \u014cyama; per questo la serie viene anche definita edizione \u014cyama. In totale sono stati prodotti 1\u00a0709 episodi legati alla serie, distribuiti da Toho sia in VHS sia in DVD. Lo studio d'animazione Shin-Ei Animation ha curato anche lo sviluppo di una terza serie anime tratta da \"Doraemon\", la cui produzione, iniziata nel 2005, \u00e8 tuttora in corso. I personaggi della serie, trasmessa su TV Asahi dal 15 aprile 2005, hanno subito un completo \"recasting\" vocale: Doraemon \u00e8 doppiato da Wasabi Mizuta, mentre Megumi \u014chara presta la voce al personaggio di Nobita. La serie \u00e8 distribuita in DVD a partire dal 10 febbraio 2006, sotto l'etichetta Sh\u014dgakukan Video; nell'edizione in DVD questa nuova serie \u00e8 identificata con il titolo .\n\"Doraemon\" \u00e8 stato trasmesso in oltre sessanta paesi. In Thailandia va in onda su Channel 9 dal 1982, in Cina \u00e8 stato importato nel 1989 da Guandong TV e in seguito ritrasmesso da CCTV-2 nel 1991, nelle Filippine su GMA Network dal 1999. Dal 2005 l'anime \u00e8 trasmesso in India da Hungama TV, mentre dal 2010 \u00e8 mandato in onda in Vietnam da HTV3; tra gli altri paesi asiatici che hanno trasmesso \"Doraemon\" sono presenti Hong Kong, Singapore, Taiwan, Malaysia, Indonesia e Corea del Sud. In Spagna l'anime \u00e8 stato diffuso nel 1993 da TVE-2 e in un secondo tempo da Boing a partire dal 2011; l'opera \u00e8 stata distribuita anche in Portogallo e in numerosi paesi dell'America Latina, tra cui Brasile, Colombia e Cile. In Francia \"Doraemon\" \u00e8 stato inizialmente mandato in onda su TV6 nel 2003, ma la pubblicazione fu rapidamente interrotta a causa dei bassi ascolti; la serie \u00e8 stata poi riproposta su Boing, a partire dal 2014. Nello stesso anno Disney ha distribuito l'anime in Polonia, in Turchia e negli Stati Uniti. In quest'ultimo caso la serie \u00e8 stata trasmessa con il titolo \"Doraemon: Gadget Cat from the Future\" e ha subito una pesante censura, sono stati infatti variati i nomi dei personaggi e rimossi del tutto i riferimenti alla cultura nipponica.\nEdizione italiana.\nIn Italia i diritti per la pubblicazione della seconda serie anime sono stati acquistati da ITB - Italian TV Broadcasting per conto della Rai, che ha trasmesso 306 episodi su Rai 2 tra il 25 ottobre 1982 e il 10 marzo 1983, all'interno del programma televisivo per ragazzi \"Tandem\"; in seguito la serie \u00e8 stata replicata da numerose televisioni locali. Il doppiaggio dell'opera \u00e8 stato affidato a CRC - Cooperativa Rinascita Cinematografica sotto la direzione di Giovanni Brusatori; il personaggio di Doraemon \u00e8 stato doppiato da Li\u00f9 Bosisio, mentre quello di Nobita ha avuto inizialmente la voce di Massimo Corizza e, successivamente, quella di Marco Joannucci. Brusatori ha curato anche i dialoghi italiani dell'opera, caratterizzati dall'italianizzazione dei nomi dei personaggi: Nobita Nobi \u00e8 stato infatti chiamato Guglielmo \"Guglia\" Guglielminetti, mentre Shizuka, Gian e Suneo hanno rispettivamente assunto i nomi di Susy, Giangi e Zippo.\nI diritti televisivi sono stati in seguito acquisiti da Mediaset, che ha trasmesso \"Doraemon\" dal 3 marzo 2003 al 30 gennaio 2013 su Italia 1; ulteriori episodi inediti della serie sono stati trasmessi su Boing e, nel corso del 2010, sul canale a pagamento Hiro, per un totale di 992 episodi (mentre i restanti episodi sono rimasti inediti). Il doppiaggio \u00e8 stato effettuato a Milano da Merak Film, sotto la direzione di Paolo Torrisi e Sergio Roman\u00f2, che hanno assegnato la voce di Doraemon a Pietro Ubaldi e quella di Nobita a Davide Garbolino. Nel 2007 i primi 104 episodi sono stati raccolti in 17 DVD da Hobby &amp; Work con il titolo \"Doraemon - Gli episodi visti in TV\"; tale edizione, che non presenta alcun contenuto speciale, \u00e8 ormai fuori commercio. I diritti per la trasmissione della terza serie anime di \"Doraemon\" sono stati acquistati da Turner Broadcasting System Italia, che ha confermato le precedenti voci italiane e riaffidato il doppiaggio a Merak Film; la direzione \u00e8 stata a cura di Sergio Roman\u00f2 e Caterina Rochira, a cui sono subentrati Davide Garbolino, Luca Bottale e Graziano Galoforo. Dal 2017 il doppiaggio dell'opera \u00e8 effettuato a Roma presso La BiBi.it, con la collaborazione dell'azienda milanese Quality Dubbing; anche in questo caso \u00e8 stato mantenuto il medesimo cast vocale. La prima televisiva di tale serie animata \u00e8 avvenuta il 3 marzo 2014 su Boing e Cartoonito, canali sul quale l'opera \u00e8 tuttora trasmessa.\nFilm.\nDa \"Doraemon\" sono stati tratti 40 lungometraggi animati, prodotti da TV Asahi, animati da Shin-Ei Animation e distribuiti da Toho con cadenza annuale a partire dal 1980. Le prime venticinque pellicole fanno riferimento alla serie anime del 1979, mentre le rimanenti sono basate sulla successiva serie del 2005. Le pellicole legate alla serie del 1979 furono quasi totalmente dirette da Tsutomu Shibayama e sceneggiate da Fujiko F. Fujio stesso fino al 1996; dopo la morte dell'autore, la sceneggiatura delle restanti pellicole fu a cura di Nobuaki Kishima. La trama dei film \u00e8 pi\u00f9 complessa rispetto alle storie del manga o delle serie animate e l'azione \u00e8 basata prevalentemente su elementi avventurosi. Le pellicole trattano temi basati sul folclore giapponese o ispirati a opere letterarie, oppure affrontano soggetti legati all'ambiente, la storia e la tecnologia.\nL'8 agosto 2014 \u00e8 stato distribuito in Giappone \"Doraemon - Il film\", pellicola che ripercorre il rapporto tra Doraemon e Nobita, basandosi su cinque dei capitoli pi\u00f9 celebri del manga: , , , e ; a causa di ci\u00f2 il film \u00e8 stato descritto come \"la prima e ultima storia di \"Doraemon\"\". La realizzazione della pellicola, interamente in animazione digitale, fu affidata a Takashi Yamazaki e Ry\u016bichi Yagi e richiese oltre un anno per la modellazione tridimensionale dei personaggi; l'incasso complessivo di oltre 183 milioni di dollari ha reso tale lungometraggio il pi\u00f9 redditizio dell'intero franchise di \"Doraemon\".\nCortometraggi, OAV e crossover.\nSono stati prodotti numerosi cortometraggi basati su \"Doraemon\", distribuiti dal 1989 al 2004 in abbinamento alle pellicole cinematografiche del franchise. La trasposizione in forma animata ha riguardato alcune delle storie pi\u00f9 celebri e rappresentative dell'opera, tra cui: \"2112-nen Doraemon tanj\u014d\", incentrato sugli avvenimenti accaduti a Doraemon prima del suo incontro con Nobita; , in cui sono narrati gli eventi riguardanti il matrimonio tra Nobita e Shizuka; ' e ' in cui sono rispettivamente approfonditi i rapporti di Nobita con la famiglia e con la nonna, alla quale era particolarmente legato. Ulteriori cortometraggi sono incentrati sul personaggio di Dorami e sui Doraemons. Nel 1981 \u00e8 stato distribuito da Toho il mediometraggio \", incentrato sulla leggenda folcloristica giapponese di Momotar\u014d.\nNel 1994 \u00e8 stato prodotto un OAV con finalit\u00e0 educative, \", nel quale i protagonisti dell'opera esprimono dei desideri per rendere migliore il pianeta Terra. Il 9 novembre 2018 \u00e8 stato trasmesso su TV Asahi un episodio crossover con la serie poliziesca , nel quale hanno preso parte anche gli attori Yutaka Mizutani e Takashi Sorimachi, prestando la voce ai personaggi da loro interpretati.\nSpin-off.\nUn manga tratto dall'opera, \"The Doraemons\", scritto e disegnato da Michiaki Tanaka, \u00e8 stato pubblicato da Sh\u014dgakukan tra il 1\u00ba dicembre 1994 e il 1\u00ba maggio 2000. Tra il 1\u00ba maggio 1995 e il 1\u00ba novembre 2000 la medesima casa editrice ha pubblicato , manga concepito da Michiaki Tanaka e Masaru Miyazaki come spin-off del precedente lavoro. Le due opere sono state complessivamente distribuite in 21 \"tank\u014dbon\". Un secondo manga tratto da \"Doraemon\", dal titolo \"Dorabase\", \u00e8 stato distribuito da Sh\u014dgakukan tra il 15 agosto 2000 e il 15 settembre 2011 sul mensile \"CoroCoro Comic\" e in seguito raccolto in 23 \"tank\u014dbon\"; scritto e disegnato da Shintaro Mugiwara, il fumetto ha come protagonista il gatto-robot ed \u00e8 incentrato sul gioco del baseball. Nel settembre 2014 la casa editrice Nihonbungeisha ha pubblicato sulla rivista \"Comic Heaven\" il manga , ideato da Hikari Fujisaki e consistente in una parodia erotica \"lolicon\" di \"Doraemon\" e dei suoi personaggi; il contenuto del fumetto \u00e8 stato in seguito giudicato inappropriato e, a causa di un reclamo proveniente da Asatsu-DK, l'unico \"tank\u014dbon\" pubblicato fu ritirato dal commercio.\nGiochi e videogiochi.\nDalla serie sono stati tratti numerosi videogiochi di vari generi e per diverse console, esclusivamente per il mercato giapponese. Un primo videogioco ispirato alla serie, , \u00e8 stato pubblicato da Craul Denshi nel 1980 e ritirato nello stesso anno dal commercio, a causa di una violazione di copyright commessa dall'azienda produttrice. Nel 1983 i diritti sono stati acquistati da Bandai, che ha prodotto , gioco arcade ispirato a \"Pac-Man\"; un ulteriore gioco per piattaforme NES, \"Doraemon\", \u00e8 stato sviluppato da Hudson Soft e, con oltre 1\u00a0150\u00a0000 cartucce vendute, \u00e8 divenuto il decimo videogioco pi\u00f9 acquistato in Giappone nel 1986. Nel 2007 SEGA ha pubblicato \"Doraemon Wii - Himitsu d\u014dgu-\u014d kettei-sen\", primo videogioco del franchise a essere distribuito tramite console Wii. I personaggi di \"Doraemon\" appaiono anche nella serie di videogiochi musicali \"Taiko no Tatsujin\", sviluppata da Namco a partire dal 2001.\nSono stati prodotti molteplici giochi di carte ispirati a \"Doraemon\", distribuiti in corrispondenza dell'uscita delle pellicole cinematografiche o durante particolari ricorrenze riguardanti il franchise. Nel 2016 una collaborazione tra Asatsu-DK e Mattel ha permesso la creazione di un'edizione tematica di UNO ispirata al personaggio; tale versione \u00e8 stata distribuita unicamente in Giappone.\nColonna sonora.\nLa colonna sonora della serie anime del 1973 \u00e8 stata composta da Nobuyoshi Koshibe; sono state da lui arrangiate anche la sigla di apertura, e quella di chiusura, , entrambe cantate da Harumi Nait\u014d. Per la successiva serie anime del 1979 i produttori si sono invece rivolti a un altro compositore, Shunsuke Kikuchi, che ha arrangiato come sigla per la serie e per i film a essa correlati ; tale brano \u00e8 stato eseguito nel corso della serie da diversi artisti, tra cui Kumiko \u014csugi e Satoko Yamano. In occasione del \"reboot\" della serie anime, avvenuto nel 2005, la composizione delle musiche \u00e8 stata affidata a Kan Sawada. Le sigle iniziali utilizzate nel corso della trasmissione sono state tre: una versione strumentale di \"Doraemon no uta\", eseguita dal gruppo musicale cinese Twelve Girls Band; , cantata da Rimi Natsukawa; e , eseguita da Mao e trasmessa a partire dal 2007.\nSono state commercializzate numerose raccolte delle sigle di apertura e chiusura delle serie animate e delle pellicole cinematografiche a esse correlate. Una selezione di brani provenienti dai film riguardanti l'anime del 1979 \u00e8 stata pubblicata da Nippon Columbia il 22 settembre 2004 nell'album ; una riedizione di tale opera, comprendente anche alcuni brani provenienti dalle pellicole successive al 2005, \u00e8 stata pubblicata il 1\u00ba aprile 2015 con titolo . Le sigle appartenenti alla serie del 1979 e a quella del 2005 sono state invece raccolte dalla medesima casa discografica il 25 dicembre 2009 nell'album , e in seguito il 22 giugno 2011 nella raccolta \"Doraemon Twin Best\". Un singolo dal titolo \"Yume o kanaete Doraemon\", comprendente solo la sigla iniziale e quella finale della serie anime del 2005, \u00e8 stato pubblicato da Nippon Columbia il 4 luglio 2007.\nIn Italia gli episodi e le pellicole cinematografiche acquistate da ITB - Italian TV Broadcasting hanno avuto come sigla iniziale \"Il gatto Doraemon\", brano scritto da Cesare De Natale su arrangiamenti degli Oliver Onions, gruppo musicale formato da Guido e Maurizio De Angelis; questi ultimi si sono anche occupati dell'esecuzione canora della canzone. La sigla finale di tali episodi, dal titolo \"La canzone di Doraemon\", consiste invece in un riadattamento della \"ending\" giapponese \"Boku Doraemon\", scritta da Fujiko F. Fujio e arrangiata da Shunsuke Kikuchi; la versione italiana \u00e8 stata curata da Franco Migliacci ed eseguita dal coro I nostri figli, diretto da Nora Orlandi. I due brani sono stati rispettivamente compresi negli album \"TiVulandia successi n. 3\" e \"TiVulandia successi n. 4\", entrambi pubblicati nel 1982 sotto etichetta RCA.\nA partire dal 2003 gli episodi e le pellicole trasmesse da Mediaset sono accompagnati da un'unica sigla, usata sia per l'apertura sia per la chiusura, dal titolo \"Doraemon\"; Il brano \u00e8 cantato da Cristina D'Avena e dal coro de I piccoli cantori di Milano, diretti da Laura Marcora. La produzione \u00e8 stata a cura di Giorgio Vanni e Max Longhi per Lova Music Srl, sotto la supervisione di Alessandra Valeri Manera, mentre la registrazione \u00e8 avvenuta presso il Keypirinha Recording Studio di Lesmo. La sigla \u00e8 stata compresa nell'album \"Cristina D'Avena e i tuoi amici in TV 16\" e in numerose raccolte successive, sotto l'etichetta RTI; una versione remix del brano, creata da Morris Capaldi, \u00e8 stata inserita nell'album \"Cartuno - Parte 3\". Nel 2018, in occasione dell'album \"Duets Forever - Tutti cantano Cristina\", la sigla \u00e8 stata nuovamente arrangiata e cantata da Cristina d'Avena in duetto con il rapper Shade, il quale ha aggiunto al brano del testo da lui scritto per l'occasione.\nMusical.\nDall'opera \u00e8 stato tratto un musical, intitolato e basato sulla del 1990. Il musical ha debuttato al Tokyo Metropolitan Theatre il 4 settembre 2008 ed \u00e8 stato replicato fino al 14 settembre dello stesso anno; la sceneggiatura e la direzione sono state a cura di Shoji Kokami. Il personaggio di Nobita \u00e8 stato interpretato da Makoto Sakamoto, mentre Reiko Suho ha interpretato quello di Shizuka; i ruoli di Gian e Suneo sono stati rispettivamente assegnati a Tomohiro Waki e a Kensaku Kobayashi. Doraemon ha avuto la voce della sua abituale doppiatrice, Wasabi Mizuta. Il musical \u00e8 stato poi riproposto al Sunshine Theatre di Tokyo tra il 26 marzo e il 2 aprile 2017; nello stesso mese il musical \u00e8 stato replicato in altre prefetture nipponiche, tra cui Fukuoka, Osaka, Miyagi e Aichi. La sceneggiatura e la direzione dell'opera sono state nuovamente affidate a Shoji Kokami. I ruoli di Nobita e Shizuka sono stati rispettivamente interpretati da Yuuchi Ogoe e Hina Higuchi, mentre quelli di Gian e Suneo da Koki Azuma e Sh\u014d Jinnai; la doppiatrice Wasabi Mizuta ha nuovamente prestato la voce al personaggio di Doraemon.\nAccoglienza.\n\"Doraemon\" \u00e8 considerato uno dei manga pi\u00f9 popolari di tutti i tempi e un vero e proprio simbolo nazionale giapponese. In patria la forte esposizione mediatica della serie l'ha resa parte della vita quotidiana dell'intera generazione del dopoguerra. A causa della sua longevit\u00e0, inoltre, essa continu\u00f2 ad attirare i favori di nuove generazioni di bambini, figli degli adulti che erano cresciuti con le stesse storie. Questo successo si riflette negli incassi della serie. Nel 1996, al termine dell'uscita in \"tank\u014dbon\", essa aveva raggiunto in Giappone i 108 milioni di copie vendute, assestandosi in seguito intorno ai due milioni di copie aggiuntive vendute ogni anno. Analogamente al manga, anche le serie animate hanno ottenuto un'accoglienza favorevole; in particolare, gli anime del 1979 e del 2005 si collocano costantemente nelle classifiche delle serie pi\u00f9 seguite dal pubblico nipponico. Particolarmente apprezzato fu lo stile usato per il disegno dei personaggi, capace di suscitare nel pubblico dell'opera tenerezza; ci\u00f2 ha contribuito in maniera fondamentale alla diffusione e all'affermazione dei personaggi \"kawaii\" nella cultura di massa giapponese. Le pellicole cinematografiche legate all'opera hanno invece raggiunto nel 2013 i 100 milioni di biglietti venduti, diventando cos\u00ec il maggior franchise cinematografico giapponese in termini di pubblico; tale primato era precedentemente detenuto da \"Godzilla\".\nL'opera ha goduto di un enorme successo anche in altri Paesi asiatici, tanto da essere citata come uno dei casi pi\u00f9 emblematici di \"soft power\" giapponese. Preceduti e spesso affiancati da pubblicazioni pirata, svariati editori e distributori hanno importato la serie in: Cina, Indonesia, Taiwan, Thailandia e altre nazioni della regione. Nel solo Vietnam sono state stampate cinquanta milioni di copie, una popolarit\u00e0 che ha rappresentato un \"unicum\" nel mercato fumettistico vietnamita. Nonostante l'opera sia stata esportata anche in Occidente, la sua popolarit\u00e0 \u00e8 rimasta limitata, e circoscritta principalmente alle serie anime; ci\u00f2 \u00e8 dovuto sia all'opinione dominante, che percepisce la serie come un prodotto rivolto esclusivamente all'infanzia e alla giovane et\u00e0, sia alle norme occidentali, pi\u00f9 rigide sull'editoria e sulla programmazione televisiva. Nel 2012 si stim\u00f2 una circolazione globale di 170 milioni di copie.\nPopolarit\u00e0 e riconoscimenti.\nIl manga ha ottenuto numerosi premi e riconoscimenti. L'opera \u00e8 stata due volte insignita del Japan Cartoonists Association Award, ricevendo il premio d'eccellenza nel 1973 e il premio del Ministero dell'educazione, cultura, sport, scienza e tecnologia nel 1994. Nel 1981 \"Doraemon\" ha ricevuto il Premio Sh\u014dgakukan per i manga nella categoria \"kodomo\", mentre nel 1997 ha ottenuto il \"gran premio\" al Premio culturale Osamu Tezuka. Secondo un'indagine del 2006, effettuata in occasione del decimo anniversario del Japan Media Arts Festival su un campione di 80\u00a0000 persone, il manga \u00e8 presente alla quinta posizione tra i pi\u00f9 amati dai giapponesi. In un sondaggio online effettuato nel 2005 da TV Asahi e relativo alle serie animate pi\u00f9 apprezzate di sempre dal pubblico giapponese, \"Doraemon\" si \u00e8 collocato al quinto posto; nella classifica dell'anno successivo, basata sui pareri di cento celebrit\u00e0 giapponesi, l'anime ha invece occupato la terza posizione. Un'indagine effettuata nel 2010 dalla Tokyo Polytechnic University ha eletto l'anime di \"Doraemon\" (a pari merito con il franchise di \"Dragon Ball\") come il prodotto pi\u00f9 adatto a esprimere il concetto di Cool Japan nel mondo; similmente, in un sondaggio del 2013 riguardante gli anime pi\u00f9 esportabili fuori dal territorio nipponico, \"Doraemon\" ha raggiunto la prima posizione, ottenendo il 42,6% delle preferenze. In un sondaggio tenutosi nel 1993, numerosi \"salaryman\" giapponesi affermarono di desiderare una dokodemo porta per evitare il viaggio verso il proprio posto di lavoro durante le ore di punta; \u00e8 stato inoltre dimostrato che alcuni chiusky, quali il copter, sono familiari alla quasi totalit\u00e0 del popolo giapponese. Sul sito MyAnimeList.net il manga ha una valutazione media di 8,47 con oltre 3\u00a0200 votanti; le tre serie animate hanno rispettivamente una media di 7,45 (basata su oltre 5\u00a0400 voti), 7,73 (basata su oltre 7\u00a0800 voti) e 7,56 (basata su oltre 1\u00a0900 voti). Nel sondaggio Manga S\u014dsenkyo 2021 indetto da TV Asahi, persone hanno votato la loro top 100 delle serie manga e \"Doraemon\" si \u00e8 classificata al 15\u00ba posto.\nCritica.\n\"Doraemon\" \u00e8 stato accolto in maniera positiva dalla critica. Tra gli elementi pi\u00f9 apprezzati figurano in particolare l'ottimismo che pervade l'opera e la forte presenza di elementi fantastici e fantascientifici, che tendono a rappresentare un mondo in cui l'uomo e la tecnologia possono convivere in equilibrio. A tal proposito, il critico Mark Schilling ha affermato: \u00abPer i ragazzi che hanno vite spesso estremamente monotone, \"Doraemon\" rappresenta un soffio di libert\u00e0 e lo specchio di un mondo pi\u00f9 divertente e amichevole dove tutti i sogni, anche quelli pi\u00f9 sciocchi, possono diventare realt\u00e0\u00bb. Tale aspetto \u00e8 stato sottolineato anche dallo scrittore Tetsu Yano, per il quale in un volume \u00abl'ultima pagina \u00e8 solo il punto di partenza per nuove fantasie, e il cuore di chi legge questi racconti rimane infatti aperto ai sogni di un mondo futuro fantastico\u00bb. Di opinione differente lo scrittore Massimo Nicora, secondo il quale \"Doraemon\" \u00abpu\u00f2 essere interpretato come una sorta di pamphlet che critica, con ironia, l'onnipotenza della scienza che pretende di risolvere ogni problema con i suoi strumenti\u00bb, alludendo al fatto che i chiusky di Doraemon finiscono spesso per creare pi\u00f9 danni che altro. Nicora ha per\u00f2 convenuto che l'opera rappresenta \u00abla metafora dell'immaginazione infantile, che riesce sempre a trovare le soluzioni pi\u00f9 strampalate e originali, in un gioco continuo di trasformazione della realt\u00e0\u00bb. A detta del Moige: \u00abIl pigrissimo Nobita non conosce alcun tipo di evoluzione apprezzabile\u00bb, anche se sono comunque presenti vari spunti positivi, tra cui \u00abla critica al bullismo, la bont\u00e0 che traspare dal piccolo Nobita e la figura positiva di Shizuka\u00bb.\nParallelamente all'aspetto fantastico \u00e8 stata apprezzata anche la scelta delle tematiche trattate all'interno dell'opera; esse sono, secondo il critico e scrittore Soeda Yioshiya, \u00abla filosofia della coesistenza delle specie viventi e la critica alla civilt\u00e0 dissennata, che si sublima in ultimo in una dichiarazione di fede nella stessa umanit\u00e0\u00bb. Un ulteriore apprezzamento proviene dalla scrittrice Banana Yoshimoto, la quale definisce l'opera \u00abuna storia piena d'amore verso la vita\u00bb, grazie alla quale il lettore adulto \u00abscoprir\u00e0 nel presente tutti i tesori che giacciono sepolti nel quotidiano\u00bb. Grazie alla fusione dei due elementi, secondo il saggista Mio Bryce, \u00abla storia riesce a creare un ambiente stabile e rilassante, ben bilanciato tra la realt\u00e0 della vita quotidiana e i fattori fantastici, rappresentati dalla rassicurante presenza di Doraemon e della sua tasca\u00bb. Dello stesso parere anche Emily Ashby, recensore di Common Sense Media, la quale assegna a \"Doraemon\" una valutazione estremamente positiva, definendola \u00abuna serie divertente e avventurosa con messaggi adatti ai bambini\u00bb.\nSecondo il saggista Leo Ching, il motivo del successo di \"Doraemon\" deve essere ricercato nei valori condivisi che ha rappresentato, come l'immaginazione o la responsabilit\u00e0, capaci di \u00abunire un continente\u00bb; invece, secondo l'analisi di Anne Allison, docente di antropologia culturale alla Duke University, il punto di forza dell'opera non \u00e8 la variet\u00e0 dei chiusky, bens\u00ec il rapporto d'amicizia creatosi tra Doraemon e Nobita, particolarmente apprezzato dai lettori. Lo scrittore e giornalista Jason Thompson ritiene che \"Doraemon\" sia \u00abun insieme di buffe situazioni sottosopra, rese ancora pi\u00f9 divertenti dallo stile, semplice e di vecchio stampo\u00bb, assegnando all'opera quattro stelle, il massimo della valutazione. L'aspetto ironico del manga \u00e8 stato evidenziato anche dal \"rakugoka\" Dannosuke Tatekawa, secondo il quale \u00abla verve comica del manga appartiene al genere delle gag tenere e commoventi, le quali sembrano 'volare basso', ma sono semplicemente 'trattenute' dall'autore\u00bb; Tatekawa considera inoltre l'opera estremamente attuale e interessante, rendendo \"Doraemon\" \u00absempre moderno e mai superato\u00bb e perci\u00f2 capace di ottenere la stessa popolarit\u00e0 anche con il passare del tempo e delle generazioni. Similmente, in occasione del cinquantenario dalla nascita dell'opera, la redazione del quotidiano \"Asahi Shinbun\" ha affermato: \u00abpossiamo tranquillamente dire che \"Doraemon\" \u00e8 ormai diventato un classico della nostra epoca, un'opera dalla quale possiamo ricavare messaggi tanto profondi quanto variegati\u00bb.\nControversie.\nNel febbraio del 2013 \"Doraemon\" \u00e8 stato bandito dal Bangladesh, poich\u00e9 doppiato in lingua hindi e non in bengalese; secondo l'opinione del governo, ci\u00f2 sarebbe risultato diseducativo nei confronti degli spettatori pi\u00f9 piccoli, non essendo essi incentivati a imparare la loro lingua nativa. Nell'ottobre 2014 in Cina l'opera \u00e8 stata accusata dal quotidiano \"Chengdu Daily\" di rappresentare il \"soft power\" giapponese e di essere un mezzo sovversivo per controllare le menti del popolo cinese. Un ulteriore bando dell'anime \u00e8 stato richiesto nell'ottobre 2016 in India e Pakistan; secondo alcuni politici e attivisti, \"Doraemon\" avrebbe veicolato messaggi moralmente errati e incitato al disimpegno nel raggiungimento degli obiettivi, risultando di conseguenza offensivo nei confronti del pubblico.\nImpatto culturale.\nIl manga e gli anime di \"Doraemon\" sono ritenuti tra i pi\u00f9 influenti nella storia del fumetto e dell'animazione giapponese. Essi hanno ispirato numerosi \"mangaka\", tra cui Eiichir\u014d Oda, creatore di \"One Piece\", il quale ne ha tratto lo spunto per l'idea dei frutti del diavolo. Masashi Kishimoto (\"Naruto\") ha affermato di essersi impratichito nel disegno rappresentando numerose volte il personaggio di Doraemon, mentre Rumiko Takahashi (\"Lam\u00f9\", \"Ranma \u00bd\") ha dichiarato di essere stata profondamente influenzata dal manga, facendone comparire i personaggi all'interno delle sue opere mediante brevi cameo. Hideaki Sorachi e T\u014dru Fujisawa, rispettivamente creatori di \"Gintama\" e \"Great Teacher Onizuka\", lo hanno pi\u00f9 volte citato nelle proprie serie. Il termine \"Doraemon\" \u00e8 inoltre diventato, limitatamente all'ambito giapponese, un sostantivo diffuso per esprimere qualcosa che ha la capacit\u00e0 di soddisfare vari desideri.\nIn Giappone, la serie e il suo personaggio principale sono divenuti una vera e propria icona culturale. Doraemon in particolare \u00e8 stato definito il personaggio pi\u00f9 amato nella storia dei manga e diversi critici hanno paragonato la sua popolarit\u00e0 a quella riservata a Topolino o Snoopy in Occidente. Il 22 aprile 2002, la rivista \"Time Asia\" lo ha annoverato tra le ventidue pi\u00f9 importanti personalit\u00e0 asiatiche, definendolo \u00abl'eroe pi\u00f9 tenero del continente\u00bb; nel 2005 l'artista Takashi Murakami lo ha inserito nella mostra \"Little Boy: The Arts of Japan's Exploding Subculture\", assieme ad altre icone della subcultura pop giapponese \"otaku\". Il 19 marzo 2008, in una cerimonia ufficiale il ministro degli esteri giapponese Masahiko K\u014dmura l'ha nominato \"ambasciatore degli anime nel mondo\", con lo scopo di promuovere la cultura e l'industria dell'animazione giapponese. Il personaggio \u00e8 inoltre apparso il 21 agosto 2016 a fianco del primo ministro giapponese Shinz\u014d Abe nella cerimonia di chiusura dei Giochi Olimpici di Rio de Janeiro, con lo scopo di annunciare le Olimpiadi di Tokyo del 2020.\nIl marchio dell'opera \u00e8 stato utilizzato da TV Asahi come promotore di iniziative benefiche, tramite il ; le raccolte sono state organizzate prevalentemente in seguito ai diversi terremoti che hanno colpito il paese. Nel 2013, in segno di solidariet\u00e0, il gruppo Ferrovie Odaky\u016b ha donato alle prefetture di Kanagawa e Tokyo cento statue rappresentanti il protagonista della serie; nel 2014 Sh\u014dgakukan ha inoltre pubblicato una guida illustrata con i personaggi del manga sui comportamenti da tenere in caso di sisma. Il 15 luglio 2011, in occasione dei lavori di rifacimento dell'Aeroporto di Shin-Chitose, \u00e8 stata inaugurata un'intera ala dedicata al personaggio di Doraemon, mentre il 3 settembre 2011 \u00e8 stato aperto al pubblico nella citt\u00e0 di Kawasaki il , incentrato sull'autore e sulla creazione del manga originale. Nel medesimo luogo il 3 settembre 2012 si \u00e8 svolta una cerimonia in occasione del pre-centenario della nascita di Doraemon, avvenuta il 3 settembre 2112, in cui il personaggio ha ricevuto la cittadinanza onoraria della citt\u00e0; per festeggiare la ricorrenza \u00e8 stata allestita a Hong Kong, fra il 14 agosto e il 16 settembre 2012, la mostra \"100 Years Before The Birth Of Doraemon\", allestita con alcune statue rappresentanti i personaggi e le ambientazioni pi\u00f9 celebri della serie. Tra il 1\u00ba marzo 2016 e il 31 agosto 2018 \u00e8 stato disponibile a Takaoka il Doraemon Tram, veicolo decorato esclusivamente con i personaggi dell'opera; fra l'ottobre 2016 e il marzo 2017, in seguito a una collaborazione tra Sh\u014dgakukan e Japan Airlines, la tratta aerea tra Tokyo e Shanghai \u00e8 stata gestita da un Doraemon Jet.\nMerchandising.\nIn Giappone i diritti per la gestione del merchandising di \"Doraemon\" appartengono a Sh\u014dgakukan-Shueisha Productions, la quale ha prodotto diversi articoli e distribuito una vasta gamma di prodotti con il suo marchio, come materiale scolastico, portachiavi, \"action figure\", \"gashapon\", dolciumi, scarpe e indumenti. Numerose aziende hanno collaborato per la creazione e la distribuzione di una gamma di prodotti sulla serie e sul personaggio, come la Sanrio, la Reebok, la Converse e la ESP, che ha creato una serie di chitarre decorate con i personaggi del manga; un'ulteriore partnership con Uniqlo ha portato alla nascita di una linea di capi d'abbigliamento firmata da Takashi Murakami. Il servizio postale giapponese ha inoltre distribuito varie serie di francobolli illustrati con i personaggi dell'opera, tra le quali una ispirata alla dokodemo porta. In Cina, una collaborazione con Meitu ha permesso la creazione di uno smartphone dedicato al protagonista della serie.\nNell'America settentrionale e meridionale i diritti per lo sfruttamento del marchio sono detenuti da Viz Media, che insieme all'azienda Hot Topic ha sviluppato una vasta gamma di abiti e di oggetti collezionabili sui personaggi dell'opera; nel 2015 una partnership fra la Viz e la McDonald's ha portato alla distribuzione di alcuni \"Happy Meal\" a tema. In Europa il merchandising \u00e8 gestito da Viz Media Europe, con la collaborazione di numerose societ\u00e0. LUK Internacional ha ottenuto le licenze per Spagna, Portogallo e Francia. In Italia \"Doraemon\" \u00e8 rappresentato da CPLG, la quale ha pianificato una vasta gamma di licenze per lo sfruttamento del marchio; mediante il gruppo Giochi Preziosi il brand \u00e8 stato utilizzato nella vendita di peluche e di prodotti alimentari. Tra il 2 maggio e il 26 ottobre 2017 Panini Comics ha inoltre curato la distribuzione di \"Doraemon Magazine\", rivista indirizzata al pubblico delle serie animate. Il merchandising mondiale dell'opera ha pi\u00f9 di 600 licenze attive, per un totale di oltre 600 milioni di dollari di vendite annuali.\nMediante specifiche convenzioni con Sh\u014dgakukan, \"Doraemon\" \u00e8 stato impiegato anche in ambito pubblicitario. The 0123, azienda giapponese di trasporti, ha trasmesso numerosi spot ispirati al personaggio a partire dal 1999. In seguito all'iniziativa Cool Japan promossa dal governo giapponese, Sharp Corporation ha prodotto varie pubblicit\u00e0 con i personaggi di Doraemon e di Nobita; esse sono state trasmesse esclusivamente nei paesi appartenenti all'Associazione delle Nazioni del Sud-est asiatico. Nel 2013 Toyota ha tasmesso venti spot live action incentrate sulle vite adulte dei protagonisti dell'opera. I personaggi di Doraemon e Nobita sono stati rispettivamente interpretati dall'attore francese Jean Reno e da Satoshi Tsumabuki; Shizuka, Gian e Suneo sono stati invece impersonati da Asami Mizukawa, Naoya Ogawa e Tomohisa Yamashita."}
{"id": "58501", "revid": "697352", "url": "https://it.wikipedia.org/wiki?curid=58501", "title": "Id", "text": ""}
{"id": "58504", "revid": "643494", "url": "https://it.wikipedia.org/wiki?curid=58504", "title": "Es (psicologia)", "text": "L'Es (o Id), corrispondente al pronome italiano \u00abesso\u00bb, secondo la teoria psicoanalitica di Sigmund Freud \u00e8 quella istanza intrapsichica che \u00abrappresenta la voce della natura nell'animo dell'uomo\u00bb. L'Es, infatti, contiene quelle spinte pulsionali di carattere erotico (Eros), aggressive e auto-distruttive (Thanatos, ), che sono il modo umano in cui gli istinti si sono evoluti. \u00c8 l'istanza intrapsichica pi\u00f9 arcaica della nostra mente ed \u00e8 definito anche inconscio (a differenza dell'Io che \u00e8 parzialmente inconscio ma contiene anche la maggior parte degli elementi consci). \nL'Es, secondo la teorizzazione psicoanalitica, consiste di istinti che rappresentano la riserva individuale di energia psichica. Per Freud uno degli istinti primari, e una delle fonti primarie di energia psichica, \u00e8 quello sessuale. \nIl termine fu introdotto da Freud nel 1923 in \"L'Io e l'Es\", mutuandolo per\u00f2 dal lavoro di Georg Groddeck, il quale aveva iniziato ad usarlo indicando con esso le \"forze ignote e incontrollabili\" da cui \"noi veniamo vissuti\". \"Das Es\" esprime chiaramente il carattere di oggettivit\u00e0, impersonalit\u00e0 dei bisogni pulsionali vissuti come estranei alla parte cosciente della personalit\u00e0. La comparsa di tale termine coincide con un'importante evoluzione del pensiero freudiano, e cio\u00e8 con la nuova \"teoria strutturale\" dell'apparato psichico. \n\u00c8 bene precisare che l'Es, nella metapsicologia legata alla teoria strutturale, non \u00e8 inferiore all'Io, e possiede una capacit\u00e0 di ritenzione dei ricordi estremamente sviluppata; anzi, per maggiore precisione, esso \u00e8 in grado di immagazzinare un'enorme quantit\u00e0 di ricordi rimossi (soprattutto infantili).\nProprio per questo motivo, secondo Freud, la sua attivit\u00e0 pu\u00f2 essere causa di nevrosi, ovvero di disturbi che scaturiscono dal conflitto tra elementi coscienti (Io) e ricordi che il Super Io non vorrebbe rievocare."}
{"id": "58508", "revid": "125839191", "url": "https://it.wikipedia.org/wiki?curid=58508", "title": "Testo sacro", "text": "I testi sacri (o sacre scritture) sono dei documenti o delle opere letterarie ritenute sacre dalle religioni e movimenti spirituali.\nStoria.\nStoricamente i testi sacri hanno assunto caratteri vari, ma la mitologia fondamentale riguarda per lo pi\u00f9 l'origine del mondo (cosmogonia), quella dell'uomo o di un suo capostipite mitico e divinizzato. Un altro tipo di libri sacri riguarda i riti e i cerimoniali, un terzo le regole o le leggi divine.\nMalgrado le antiche civilt\u00e0 abbiano prodotto testi manoscritti per molti secoli, la prima scrittura stampata per un'ampia diffusione \u00e8 stata il \"Sutra del Diamante\", un testo buddhista di origine indiana, stampato in Cina nell'anno 868.\nLa religione dell'antica Grecia classica fondandosi sui culti cittadini, non possedeva un testo sacro vero e proprio, ma erano considerati particolarmente autorevoli i poemi mitologici omerici e di Esiodo accanto ai quali si ponevano anche riti e culti misterici. A partire da Platone, tuttavia, la religione greca accoglie al suo interno la riflessione teologica dei filosofi mutando la propria prospettiva.\nCaratteristiche.\nSono ritenute interamente divini o parzialmente ispirati in origine, in alcune religioni i fedeli usano titoli come Parola di Dio per indicare le sacre scritture, in altre, come nel Buddhismo, questi scritti spesso iniziano con l'invocazione \"Cos\u00ec ho udito\" (sanscrito: \u090f\u0935\u0902 \u092e\u092f\u093e \u0936\u094d\u0930\u0941\u0924\u092e\u094d \"Evam may\u0101 \u015brutam\") indicando con ci\u00f2 che tale opera \u00e8 ritenuta diretto insegnamento del Buddha \u015a\u0101kyamuni. Anche i non credenti spesso scrivono in maiuscolo i nomi delle sacre scritture come segno di rispetto o per tradizione.\nGli atteggiamenti riguardo ai testi sacri differiscono da religione a religione: alcune religioni rendono disponibili i propri testi scritti con la massima libert\u00e0, mentre altre sostengono che i segreti sacri devono rimanere nascosti a tutti tranne che al leale e all'iniziato (esoterismo); altre ancora fanno entrambe le cose, rendendo pubblici alcuni testi e riservandone altri ad una cerchia ristretta di iniziati.\nLa maggioranza delle religioni promulgano norme che definiscono i limiti dei testi sacri e che controllano o impediscono cambiamenti e aggiunte. Le traduzioni dei testi devono ricevere il benestare ufficiale, ma la lingua originale con cui era stato compilato il testo sacro ha spesso la preminenza assoluta.\nTesti sacri delle religioni.\nElenco dei \"testi sacri\" usati nell'ambito delle varie religioni (in ordine alfabetico):\nCristianesimo.\nBibbia cristiana:\nNel mormonismo:"}
{"id": "58509", "revid": "812213", "url": "https://it.wikipedia.org/wiki?curid=58509", "title": "Parmigiano-Reggiano", "text": ""}
{"id": "58511", "revid": "930062", "url": "https://it.wikipedia.org/wiki?curid=58511", "title": "Programma Sojuz", "text": "Il programma Sojuz o Soyuz (, /sa'jus/, , lett. \"Unione\") consistette in una serie di missioni spaziali sovietiche con equipaggio umano organizzate nell'ambito del programma spaziale sovietico che ebbero inizio nei primi anni sessanta, come parte del programma Luna, ed ebbe come scopo quello di portare un cosmonauta sulla Luna. I velivoli spaziali Sojuz e i lanciatori Sojuz facevano parte di questo programma.\nL'obiettivo di raggiungere la Luna fu definitivamente abbandonato per problemi tecnologici, e dopo che gli statunitensi avevano fatto sbarcare per primi un uomo sul nostro satellite. Comunque il programma sopravvisse, in quanto gi\u00e0 in fase di progettazione era stato concepito come parte integrante di altri progetti (sia militari che civili), in particolare per l'assemblaggio ed il servizio di stazioni spaziali.\nIl programma \u00e8 sopravvissuto anche alla dissoluzione dell'Unione Sovietica ed \u00e8 ora gestito dall'Agenzia Spaziale Russa.\nSviluppi del programma.\nIl progetto di base della Sojuz fu ispiratore di molti altri progetti mai realizzati. Nella sua forma iniziale, doveva servire per viaggi verso la Luna senza la necessit\u00e0 di utilizzare razzi enormi come l'americano Saturn V o il russo N1. Il progetto civile part\u00ec sotto la direzione dell'ingegnere sovietico Sergej Pavlovi\u010d Korol\u00ebv, che per\u00f2 non riusc\u00ec mai a vedere con i propri occhi il risultato dei suoi lavori. A molte varianti militari del progetto venne data la precedenza su quello civile, ma esse non vennero mai concretizzate. Anche la navicella spaziale Zond, progettata per viaggiare con equipaggio in orbite lunari e terrestri, fu una variante di questo progetto, mai realizzata per non aver raggiunto livelli di sicurezza accettabili e per la mancata necessit\u00e0 politica di questo programma. Invece la serie di navicelle automatiche da carico Progress utilizz\u00f2 il meccanismo automatico di aggancio e di navigazione per la Mir e per le Saljut, ma non utilizz\u00f2 la capsula di rientro Sojuz. A partire dal 2003, i derivati della Sojuz forniscono alla Russia la possibilit\u00e0 di voli spaziali con equipaggio e sono usati per rifornimenti da e per la Stazione Spaziale Internazionale. \u00c8 in corso di sviluppo un progetto per rimpiazzare le Sojuz, il Perspektivnaja Pilotiruemaja Transportnaja Sistema."}
{"id": "58512", "revid": "222571", "url": "https://it.wikipedia.org/wiki?curid=58512", "title": "Soyuz", "text": ""}
{"id": "58513", "revid": "1318658", "url": "https://it.wikipedia.org/wiki?curid=58513", "title": "Alan Shepard", "text": "Fu il primo astronauta statunitense a volare nello spazio.\nBiografia.\nFrequent\u00f2 le scuole primarie e secondarie nella sua citt\u00e0 natale, Derry, nel New Hampshire; consegu\u00ec una laurea in Scienza all'Accademia navale di Annapolis nel 1944, un Master \"ad honorem\" in Arte dal \"Dartmouth College\" nel 1962, un Dottorato \"ad honorem\" dalla Universit\u00e0 Miami di Oxford nell'Ohio nel 1971, e un altro Dottorato \"ad honorem\" in Scienze Umanitarie dal Franklin Pierce College nel 1972. Divenne pilota collaudatore per la Marina Militare nel 1951.\nCarriera nella Marina.\nShepard inizi\u00f2 la sua carriera nella Marina statunitense dopo la laurea conseguita ad Annapolis, sul \"Cogswell\", schierato nell'oceano Pacifico durante la seconda guerra mondiale. Successivamente frequent\u00f2 la scuola di volo a Corpus Christi, in Texas, e a Pensacola, in Florida, conseguendo il brevetto (le \"wings\" - spilla di appartenenza al corpo dei piloti della US Navy) nel 1947. Fu assegnato poi allo \"Squadrone di volo 42\", dapprima a Norfolk (Virginia) e successivamente a Jacksonville, in Florida. Comp\u00ec molti voli a bordo di aerei militari sopra il Mediterraneo.\nNel 1950 frequent\u00f2 la scuola per piloti di test della Marina a Patuxent River (Maryland). Dopo il diploma, partecip\u00f2 a diversi voli sperimentali ad alta quota sopra il continente americano, per esperimenti sul comportamento della luce a diverse altitudini; inoltre test\u00f2 il sistema di rifornimento in volo della Marina, la possibilit\u00e0 di atterraggio di F2H-3 Banshee sulle portaerei e test\u00f2 il primo ponte di volo angolato per portaerei della Marina. Venne successivamente assegnato al Fighter Squadron 193 di Moffett Field, California, un'unit\u00e0 di caccia notturni dotata di aerei Banshee. Come ufficiale delle azioni militari di questo squadrone, comp\u00ec due viaggi nel Pacifico occidentale a bordo della portaerei USS Oriskany.\nRitorn\u00f2 a Patuxent per un secondo turno di servizio e venne impiegato in voli sperimentali dei F3H Demon, F-8U Crusader, F4D Skyray e F11F Tigercat. Fu anche pilota collaudatore degli F5D Skylancer e nei suoi ultimi cinque mesi a Patuxent fu inoltre istruttore alla \"Test Pilot School\". Successivamente venne inviato al \"Naval War College\" di Newport (Rhode Island) e, subito dopo il diploma, nel 1957 venne assegnato allo staff del Comandante in Capo della flotta Atlantica, come ufficiale.\nCollezion\u00f2 pi\u00f9 di 8\u00a0000 ore di volo, di cui 3\u00a0700 in aerei jet.\nCarriera da astronauta.\nShepard fu uno dei primi sette astronauti scelti dalla NASA nell'aprile del 1959 nell'ambito del programma Mercury, diventando il primo americano nello spazio. Infatti, il 5 maggio 1961, nella navicella Freedom 7, fu lanciato da un razzo Redstone in una traiettoria di volo suborbitale a un'altitudine di 116 miglia (circa 186\u00a0km).\nSuccessivamente fu selezionato come pilota del Mercury-Atlas 10 \"Freedom 7-II\", una missione della durata di tre giorni in programma nell'ottobre del 1963. La missione fu per\u00f2 cancellata il 13 giugno 1963. Dopo la cancellazione della missione Mercury-Atlas 10, Shepard fu scelto come comandante pilota della prima missione con equipaggio del programma Gemini (Gemini 3), Frank Borman fu scelto come suo copilota. Entrambi furono per\u00f2 sostituiti (da Gus Grissom e John Young) quando Shepard si ammal\u00f2.\nAll'inizio del 1964, a Shepard venne diagnosticata la sindrome di Meni\u00e8re, una condizione per cui la pressione aumenta progressivamente nell'orecchio interno. Questa sindrome causa un sostanziale aumento della sensibilit\u00e0 dei canali semicircolari e del rilevatore di movimento. I sintomi sono disorientamento, stordimento e nausea. Questa condizione lo port\u00f2 all'esclusione dall'idoneit\u00e0 di volo per la parte restante degli anni sessanta.\nNel 1963, venne nominato Comandante dell'Ufficio Astronauti, con responsabilit\u00e0 di monitoraggio sulla pianificazione, il coordinamento e il controllo di tutte le attivit\u00e0 a cui partecipavano gli astronauti della NASA. Questo comprendeva lo sviluppo e la realizzazione di programmi di addestramento efficaci per assicurare la prontezza al volo di personale disponibile, pilota e non pilota, da assegnare all'equipaggio di voli con esseri umani a bordo; le valutazioni \"da pilota\" sulla progettazione, costruzione e funzionamento di sistemi per astronavi e relativo equipaggiamento; infine le osservazioni qualitative sia da un punto di vista scientifico sia ingegneristico per facilitare la pianificazione generale delle missioni, la formulazione di procedure operative realizzabili, la selezione e la conduzione di esperimenti specifici per ogni volo. Venne reintegrato nello status di pilota attivo nel maggio 1969, grazie a un'operazione correttiva (secondo un metodo di nuova concezione) che gli consent\u00ec di guarire dalla sindrome di M\u00e9ni\u00e8re.\nAll'et\u00e0 di quarantasette anni, astronauta pi\u00f9 anziano del programma, Shepard fece il suo secondo volo spaziale come comandante dell'Apollo 14, dal 31 gennaio al 9 febbraio 1971, terza missione di allunaggio umano e la prima dopo il fallimento dell'Apollo 13. Gli altri membri dell'equipaggio erano il pilota del modulo di comando Stuart Roosa e il pilota del modulo di allunaggio Edgar Mitchell. Allunati con il modulo lunare \"Antares\" in un punto dell'altopiano collinoso della formazione Fra Mauro, Shepard e Mitchell misero in atto vari esperimenti scientifici e raccolsero quasi 45\u00a0kg di campioni lunari per il ritorno a terra. Shepard \u00e8 famoso per essere stato, nella missione del 1971, l'unico uomo ad aver giocato a golf sulla Luna. Anche se la sua partita fin\u00ec male (la palla termin\u00f2 la corsa in una buca), Shepard pot\u00e9 cos\u00ec provare la forza di gravit\u00e0 lunare. Dopo la missione Apollo 14, Shepard riassunse l'incarico di Capo dell'Ufficio Astronauti nel giugno 1971. Fu promosso Contrammiraglio prima del definitivo collocamento a riposo il 1\u00ba agosto 1974.\nShepard mor\u00ec di leucemia vicino alla sua casa a Pebble Beach (California) all'et\u00e0 di 74 anni. Louise Brewer, sua moglie per 53 anni, mor\u00ec cinque settimane pi\u00f9 tardi. Entrambi furono cremati e le loro ceneri furono disperse insieme da un elicottero della Marina su Stillwater Cove, di fronte alla loro casa di Pebble Beach. Oggi, nel \"Forest Hill Cemetery\" di Derry, nel New Hampshire, \u00e8 presente un epitaffio intitolato alla coppia.\nPremi.\nRicevette la Naval Astronaut Wings, il Langley Award (la massima onorificenza della Smithsonian Institution) il 5 maggio 1964, il Lambert Trophy, il Kinchloe Trophy, il Cabot Award, il Collier Trophy, la Medaglia d'Oro della citt\u00e0 di New York (1971) e l'Achievement Award per l'anno 1971.\nShepard venne nominato dal presidente Nixon delegato alla XXVI Assemblea generale delle Nazioni Unite nel luglio 1971."}
{"id": "58518", "revid": "1603714", "url": "https://it.wikipedia.org/wiki?curid=58518", "title": "Bono", "text": ""}
{"id": "58520", "revid": "599013", "url": "https://it.wikipedia.org/wiki?curid=58520", "title": "Ortogonalizzazione di Gram-Schmidt", "text": "In matematica, e in particolare in algebra lineare, l'ortogonalizzazione Gram-Schmidt \u00e8 un algoritmo che permette di ottenere un insieme di vettori ortogonali a partire da un generico insieme di vettori linearmente indipendenti in uno spazio vettoriale dotato di un prodotto scalare definito positivo.\nStoria.\nIl procedimento \u00e8 cos\u00ec chiamato in onore del matematico danese J\u00f8rgen Pedersen Gram (1850-1916) e del matematico tedesco Erhard Schmidt (1876-1959); esso per\u00f2 \u00e8 stato introdotto precedentemente ai loro studi e si trova in lavori di Laplace e Cauchy.\nQuando si implementa l'ortogonalizzazione su un computer, al processo di Gram-Schmidt di solito si preferisce la trasformazione di Householder, in quanto questa \u00e8 numericamente pi\u00f9 stabile, cio\u00e8 gli errori causati dall'arrotondamento sono minori.\nL'algoritmo.\nSia formula_1 uno spazio vettoriale reale con un prodotto scalare definito positivo. Siano formula_2 vettori linearmente indipendenti in formula_1. L'algoritmo di Gram-Schmidt restituisce formula_4 vettori linearmente indipendenti formula_5 tali che:\ne:\nIn altre parole, i vettori restituiti sono ortonormali, ed i primi formula_8 generano lo stesso sottospazio dei primi formula_8 vettori iniziali.\nProcedimento.\nLa proiezione ortogonale \u00e8 la funzione che \"proietta\" il vettore formula_10 in modo ortogonale su formula_11:\nIl procedimento di Gram\u2013Schmidt permette di costruire una base ortogonale formula_13 a partire da una base generica formula_14. Per calcolare formula_15 si proietta formula_16 ortogonalmente sul sottospazio formula_17 generato da formula_18. Si definisce allora formula_15 come differenza tra formula_16 e questa proiezione, in modo che risulta garantito che esso sia ortogonale a tutti i vettori nel sottospazio formula_17. Normalizzando poi la base ortogonale (cio\u00e8 dividendo ogni vettore formula_15 che la compone per la propria norma formula_23) si ottiene una base ortonormale dello spazio.\nNello specifico:formula_24\ndove formula_25 \u00e8 la base normalizzata.\nUna verifica immediata della correttezza del procedimento eseguito, ovvero che si \u00e8 ottenuto un insieme di vettori mutuamente ortogonali, \u00e8 il calcolo del prodotto scalare fra formula_15 e formula_27.\nGeneralizzazioni.\nIl processo di Gram-Schmidt si applica anche ad una successione infinita formula_28 di vettori linearmente indipendenti. Il risultato \u00e8 sempre una successione formula_29 di vettori ortogonali e con norma unitaria, tale che:\nScrittura per mezzo del determinante.\nIl risultato del procedimento di Gram-Schmidt pu\u00f2 essere espresso in modo non ricorsivo utilizzando il determinante:\ndove formula_32, e per formula_33 la matrice formula_34 \u00e8 la matrice di Gram:\nEsempio.\nDati i vettori formula_36 e formula_37 nel piano euclideo formula_38 munito del prodotto scalare standard, applicando il procedimento di Gram-Schmidt si ha:\nottenendo i vettori formula_41 e formula_42 che sono ortogonali fra loro, come mostra il loro prodotto scalare:"}
{"id": "58522", "revid": "297059", "url": "https://it.wikipedia.org/wiki?curid=58522", "title": "Apollo 4", "text": "La missione Apollo 4, nota anche come AS-501, fu il primo volo senza equipaggio del programma Apollo della NASA e il primo test del razzo Saturn V, il vettore che avrebbe successivamente permesso agli astronauti di raggiungere la Luna. Il veicolo spaziale venne assemblato nel \"Vehicle Assembly Building\" ed \u00e8 stato il primo ad essere lanciato dal complesso di lancio 39 del Kennedy Space Center (KSC) in Florida, dove erano state approntate le strutture dedicate appositamente per il Saturn V.\nL'Apollo 4 \u00e8 stato un test \"all-up\", il che significa che tutti gli stadi dei razzi e i veicoli spaziali erano completamente funzionanti. Fu la prima volta che il primo stadio S-IC e il secondo stadio S-II volavano. La missione permise anche di dimostrare il funzionamento dl primo riavvio in volo del terzo stadio S-IVB. La missione ha utilizzato un modulo di comando e servizio (CSM) del \"block I\" appositamente modificato per testare le diverse modifiche che verranno poi applicate al \"block II\", incluso il suo scudo termico simulando la velocit\u00e0 e l'angolo di rientro come sarebbero stati di ritorno dalla Luna.\nLa data di lancio originale era prevista per la fine del 1966, ma \u00e8 stata posticipata al 9 novembre 1967, a causa di moltissimi problemi con vari elementi del veicolo spaziale e difficolt\u00e0 durante i test pre-volo. Ai ritardi contribu\u00ec anche la necessit\u00e0 di procedere con ulteriori ispezioni in seguito all'incendio dell'Apollo 1 in cui per\u00ec il primo equipaggio Apollo nel gennaio 1967. \nLa missione termin\u00f2 con l'ammaraggio del modulo di comando nell'Oceano Pacifico poco meno di nove ore dopo il lancio e dopo aver raggiunto tutti gli obiettivi preposti. La NASA ritenne la missione un completo successo, poich\u00e9 aveva dimostrato che il Saturn V funzionava, il che fu un passo importante verso il raggiungimento dell'obiettivo principale, ovvero far atterrare gli astronauti sulla Luna e riportarli in salvo prima della fine degli anni 1960.\nMissione.\nIl lancio avvenne il 9 novembre 1967 e fu il primo test di lancio per il Saturn V, il pi\u00f9 grande vettore mai costruito. La missione Apollo 4 fu anche la prima a partire dal \"Launch Complex 39\" del John F. Kennedy Space Center (la rampa 39 fu costruita apposta per i Saturn V). Inoltre fu la prima volta che la navicella Apollo tent\u00f2 un rientro in atmosfera con una velocit\u00e0 simile a quella che avrebbe avuto se fosse tornata dalla Luna. Data l'importanza di tutti questi test, a bordo del razzo e della navicella c'erano ben 4098 strumenti e sensori che raccolsero dati importanti per le future missioni Apollo.\nSi tratt\u00f2 del primo volo in cui venne messa alla prova la dottrina di test all-up (tutto insieme): nel 1963, al fine di ridurre il numero di voli di test necessari per dichiarare il Saturn V idoneo al volo con equipaggio, venne deciso che anzich\u00e9 testare ogni singolo componente o stadio separatamente, l'intero razzo sarebbe stato testato nello stesso volo (al contrario della pratica utilizzata da Wernher von Braun in Germania per le V2 nel corso della II Guerra Mondiale).\nTagliare il numero di questi voli era fondamentale per realizzare l'obiettivo dato da Kennedy di allunare entro la fine del decennio; ovviamente significava anche che tutto doveva funzionare al primo colpo. Alla iniziale reazione negativa del management, segu\u00ec una riluttante accettazione poich\u00e9 ogni altra strada avrebbe portato ad allungare i tempi del progetto ben oltre il 1970.\nIl carico principale a bordo di questo volo era costituito dal CSM-017 e dall'LTA-10R. Il CSM-017 era un CSM della serie Block I con alcune delle migliorie studiate per il Block II (tra cui un nuovo scudo termico ed un nuovo boccaporto di accesso alla cabina). L'LTA-10R era un modulo studiato per simulare la stessa distribuzione di massa dovuta al LM. Un simile carico venne utilizzato in seguito nella missione Apollo 8 (una missione senza LM).\nDopo un periodo di preparazione e di test durata 2 mesi, il razzo fu finalmente pronto per il decollo. Al momento del decollo i cinque motori F-1 produssero un rumore fortissimo nei dintorni del Kennedy Space Center. Sebbene l'LC-39 fosse a quasi 4 miglia (quasi 6,5\u00a0km) dal Vehicle Assembly Building e dalle cabine stampa l\u00ec accanto, come misura di protezione da eventuali esplosioni, l'onda d'urto fu cos\u00ec forte che le cabine subirono dei danni: Walter Cronkite all'interno della cabina della CBS venne colpito da parti del soffitto (esiste ancora il filmato originale in cui cerca di commentare il decollo del razzo mentre tutto intorno a lui vibra e i detriti gli cadono addosso). Per i voli successivi la NASA costru\u00ec un sistema di soppressione del suono che pompava migliaia di litri di acqua nello spazio immediatamente sottostante il razzo (la flame trench); un sistema molto simile era in uso per i lanci dello Shuttle.\nIl lancio fu perfetto e l'S-IVB con il suo carico furono posti su di un'orbita circolare di 185\u00a0km. Dopo due orbite, l'S-IVB venne riavviato per simulare una TLI di circa 5 minuti, ottenendo un'orbita ellittica con l'apogeo a 17.000\u00a0km.\nIl CMS venne separato dall'S-IVB e il suo motore, l'SPS, acceso per innalzare l'apogeo fino a 18.000\u00a0km. Durante questa fase del volo, una macchina fotografica (70mm) riprese un totale di 715 immagini ad alta risoluzione della Terra, una ogni 10,6\u00a0s. Subito dopo aver passato l'apogeo, l'SPS venne riavviato una seconda volta per aumentare la velocit\u00e0 di rientro in atmosfera a 40.000 piedi/s e simulare cos\u00ec la velocit\u00e0 di rientro di una missione lunare.\nIl rientro si svolse in maniera regolare, la temperatura nella cabina aument\u00f2 di soli 12\u00a0\u00b0C, e lo scudo termico funzion\u00f2 perfettamente. La nave USS Bennington complet\u00f2 le operazioni di recupero in circa due ore: oltre alla capsula venne recuperato per la prima volta anche uno dei paracadute principali (per verificarne le condizioni). Tutti gli obiettivi della missione furono completati con successo: un altro passo avanti.\nAssemblaggio.\nIl lancio di AS-501 era originariamente previsto per la fine del 1966, ma venne posticipato da problemi di sviluppo degli stadi ad aprile 1967. Il primo pezzo ad arrivare al Kennedy Space Center fu l'S-IVB (Terzo stadio), il 14 agosto 1966. Costruito dalla Douglas Aircraft Company, era abbastanza piccolo da essere trasportato da un aereo appositamente costruito, la \"Pregnant Guppy\" costruita dai Spacelines Aero, Inc.\nGli altri stadi erano molto pi\u00f9 grandi e dovettero essere trasportati via nave; il primo stadio arriv\u00f2 dopo il 12 settembre costruito dalla Boeing Company a Michoud, Louisiana, giungendo lungo il Banana River. Il secondo stadio, costruito dalla North American Aviation, speriment\u00f2 il maggior ritardo di tutto lo sviluppo e non si riusc\u00ec ad effettuare la consegna entro il 1966.\nIl CSM, anch'esso costruito dai North American Aviation, arriv\u00f2 il 24 dicembre 1966, seguita dal S-II (Secondo stadio) il 21 gennaio 1967. Sei giorni dopo avvenne il fatale incendio della navicella spaziale Apollo 1, mettendo sotto revisione tutti i programmi in sviluppo.\nUn'ispezione del cablaggio nel CSM individu\u00f2 1407 anomalie e a causa di questo venne rimosso dal vettore il 14 febbraio per la riparazione. Ancor peggio, si trovarono delle crepe nel S-II (Secondo stadio) nel serbatoio di idrogeno liquido. Queste furono riparate e il secondo stadio, revisionato, fu rimpiazzato il 23 febbraio. Le riparazioni sul CSM richiesero altri quattro mesi fino a quando non fu pronto per essere nuovamente collocato sul vettore il 20 giugno. Il 26 agosto, l'assemblaggio dell'Apollo 4 fu finalmente completato, pronto per essere lanciato.\nLancio.\nDopo numerosi test sul pad durati due mesi, il razzo fu pronto per il lancio. Si inizi\u00f2 il carico del comburente (Ossigeno liquido) il 6 novembre. In totale c'erano 89 camion carichi di LOX (ossigeno liquido), 28 rimorchi carichi di propellente LH2 (idrogeno liquido), e 27 vagoni ferroviari di RP-1 (kerosene raffinato).\nIl lancio avvenne con successo alle 12:00 UTC del 9 novembre. Come precauzione da una possibile esplosione, le rampe di lancio LC-39 si trovavano a pi\u00f9 di tre miglia dal Vehicle Assembly Building. Otto secondi prima del decollo, i cinque F-1 i motori vennero accesi e un enorme ruggito attravers\u00f2 il Kennedy Space Center; inaspettatamente, la pressione sonora era molto pi\u00f9 forte del previsto e tale da far vibrare la VAB, il Launch Control Center e gli edifici stampa. Pannelli del controsoffitto addirittura caddero intorno al giornalista Walter Cronkite durante le riprese televisive. Successivamente la NASA costru\u00ec un sistema di soppressione del suono che pompava migliaia di litri di acqua sul fuoco della \"trincea\" sotto il pad. Da misurazioni effettuate in seguito, entro un raggio di 800 metri la pressione sonora sarebbe risultata letale se una persona si fosse trovata li.\nIl lancio pose l'S-IVB e il CSM in un'orbita quasi circolare di 100 miglia nautiche (190\u00a0km), un'orbita di parcheggio nominale che sarebbe stata utilizzata nelle reali missioni lunari. Dopo due orbite, l'S-IVB si riaccese per la prima volta, mettendo il veicolo spaziale in un'orbita ellittica con un apogeo di 9.297 miglia nautiche (17218\u00a0km) e un perigeo che lo avrebbe deliberatamente portato a 45,7 miglia nautiche (84,6\u00a0km) al di sotto dell'orizzonte terrestre: questo avrebbe assicurato sia un'alta velocit\u00e0 di rientro del Modulo di Comando, sia la distruzione dell'S-IVB nel rientro in atmosfera. Successivamente il CSM si separ\u00f2 dall'S-IVB e accese il suo motore per aumentare l'apogeo a 9.769 miglia nautiche (18092\u00a0km) e un perigeo di -40 miglia nautiche (-74\u00a0km). Dopo aver superato l'apogeo, il motore del CSM si accese nuovamente per 281 secondi per aumentare la velocit\u00e0 di rientro a 36.545 piedi al secondo (11.139\u00a0m / s) ad una quota di 400.000 piedi (120\u00a0km) e con un angolo di traiettoria di volo di -6,93 gradi, simulando un ritorno dalla Luna.\nIl Modulo di Comando ammar\u00f2 a circa 8,6 miglia nautiche (16\u00a0km) a nord-ovest del sito obiettivo di ammaraggio delle Isole Midway nel Pacifico settentrionale. La sua discesa era visibile dal ponte della USS Bennington, la nave di recupero primario.\nLe prime immagini scattate della Terra.\nIl Modulo di Comando conteneva un sistema automatico di fotocamera a pellicola 70\u00a0mm che scatt\u00f2 le prime fotografie di quasi tutta la Terra. Per un periodo di due ore e tredici minuti, per un totale di 755 immagini a colori. Le foto non erano di una risoluzione sufficiente per ottenere dettagliati dati scientifici."}
{"id": "58524", "revid": "1745361", "url": "https://it.wikipedia.org/wiki?curid=58524", "title": "Fergus de' Paperoni", "text": ""}
{"id": "58525", "revid": "1276767", "url": "https://it.wikipedia.org/wiki?curid=58525", "title": "Conscio", "text": "Secondo la teoria psicoanalitica freudiana, il conscio (Bewusst in tedesco), da non confondersi con l'Io, \u00e8 il substrato mentale superiore, ovvero quello che fa avere la consapevolezza di s\u00e9 stessi e del proprio rapporto con l'ambiente circostante.\nPer comprendere meglio quanto detto si deve rapportare il conscio all'inconscio, ovvero alla sua controparte pi\u00f9 nascosta; tutto ci\u00f2 che conosciamo e ricordiamo con consapevolezza \u00e8 dominio del conscio, mentre eventuali esperienze rimosse sono relegate all'inconscio, dove comunque restano attive.\nIl tema \u00e8 stato approfondito da Kant col suo concetto di \"Io penso\" e da Schopenhauer, a cui Freud molto si riferisce."}
{"id": "58526", "revid": "1543377", "url": "https://it.wikipedia.org/wiki?curid=58526", "title": "Libido", "text": "Il termine libido, letteralmente traducibile come desiderio o volutt\u00e0, identifica un concetto cardine della teoria psicoanalitica, mentre in sessuologia il termine indica il desiderio sessuale.\nSecondo la teoria freudiana, la libido rappresenta la pulsione principale, se non l'unica, di natura puramente sessuale dell'uomo, contrapposta alla cosiddetta destrudo. Secondo la teoria junghiana, invece, la libido \u00e8 una forma di \"energia psichica\" che costituisce per l'uomo una vera e propria \"spinta vitale\", la quale non si limita esclusivamente all'ambito sessuale.\nLe teorie sulla libido subirono ampie evoluzioni, legate al procedere dell'esperienza psicoanalitica. In particolare, il concetto di libido venne notevolmente ampliato dopo il 1914, quando si inizi\u00f2 a indagare il vasto campo delle nevrosi e delle psicosi affermando ad esempio che la libido non mirava a soddisfare solo la pulsione sessuale dell'individuo, ma anche altre pulsioni parziali di base, come il cibo, la sopravvivenza, la morte, la religione e l'arte.\nDal punto di vista biologico, gli ormoni sessuali e i neurotrasmettitori associati che agiscono sul nucleus accumbens (principalmente testosterone e dopamina, rispettivamente) regolano la libido nell'uomo. Fattori sociali, come il lavoro e la famiglia, e fattori psicologici interni, come la personalit\u00e0 e lo stress, possono influenzare la libido. La libido pu\u00f2 anche essere influenzata da condizioni mediche, farmaci, problemi di stile di vita e di relazione ed et\u00e0 (ad es. Pubert\u00e0). Una persona che ha un desiderio sessuale estremamente frequente o improvvisamente aumentato pu\u00f2 sperimentare ipersessualit\u00e0, mentre la condizione opposta \u00e8 l'iposessualit\u00e0.\nLibido come energia psichica.\nPsicoanalisi.\nSigmund Freud, che \u00e8 considerato il creatore del moderno uso del termine, ha definito la libido come \"l'energia, considerata come una grandezza quantitativa ... di quegli istinti che hanno a che fare con tutto ci\u00f2 che pu\u00f2 essere compreso sotto la parola \"amore\". \" \u00c8 l'energia o la forza dell'istinto, contenuta in ci\u00f2 che Freud chiamava l'Es, la struttura strettamente inconscia della psiche. Spieg\u00f2 anche che la libido \u00e8 analoga alla fame, alla volont\u00e0 di alimentarsi, e cos\u00ec via insistendo sul fatto che \u00e8 un istinto fondamentale che \u00e8 innato in tutti gli esseri umani.\nFreud svilupp\u00f2 l'idea di una serie di fasi evolutive in cui la libido si fissa su diverse zone erogene - prima nella fase orale (esemplificata dal piacere di un bambino durante l'allattamento), poi nella fase anale (esemplificata dal piacere di un bambino nel controllare le sue viscere), quindi nella fase fallica, attraverso una fase di latenza in cui la libido \u00e8 inattiva, al suo ritorno alla pubert\u00e0 nella fase genitale. (Karl Abraham avrebbe successivamente aggiunto suddivisioni in entrambe le fasi orale e anale.)\nFreud ha sottolineato che queste pulsioni libidiche possono entrare in conflitto con le convenzioni del comportamento civile, rappresentate nella psiche dal super-io. \u00c8 questa necessit\u00e0 di conformarsi alla societ\u00e0 e controllare la libido che porta a tensione e disturbo nell'individuo, spingendo l'uso delle difese dell'Io per dissipare l'energia psichica di questi bisogni insoddisfatti e principalmente inconsci in altre forme. L'uso eccessivo delle difese dell'Io provoca nevrosi. Un obiettivo primario della psicoanalisi \u00e8 portare le pulsioni dell'Es nella coscienza, permettendo loro di essere incontrate direttamente e riducendo cos\u00ec la dipendenza del paziente dalle difese dell'io\nFreud considerava la libido come un passaggio attraverso una serie di stadi di sviluppo all'interno dell'individuo. L'incapacit\u00e0 di adattarsi adeguatamente alle esigenze di questi diversi stadi potrebbe comportare che l'energia libidica venga \"bloccata\" o fissata in questi stadi, producendo alcuni tratti caratteristici patologici nell'et\u00e0 adulta. Quindi l'individuo psicopatologizzato per Freud era un individuo immaturo, e l'obiettivo della psicoanalisi era portare queste fissazioni alla consapevolezza cosciente in modo che l'energia della libido fosse liberata e disponibile per l'uso cosciente in una sorta di sublimazione costruttiva.\nPsicologia analitica.\nSecondo lo psichiatra svizzero Carl Gustav Jung, la libido \u00e8 identificata come la totalit\u00e0 dell'energia psichica, non limitata al desiderio sessuale. Come afferma Jung in \"Il concetto di libido\", \"[la libido] indica un desiderio o un impulso che non \u00e8 controllato da alcun tipo di autorit\u00e0, morale o altro. La libido \u00e8 appetito nel suo stato naturale. Dal punto di vista genetico sono i bisogni fisici come la fame, la sete, il sonno e il sesso, e gli stati o gli affetti emotivi, che costituiscono l'essenza della libido \". La dualit\u00e0 (opposizione) crea l'energia (o la libido) della psiche, che afferma Jung si esprime solo attraverso simboli: \"\u00c8 l'energia che si manifesta nel processo della vita e viene percepita soggettivamente come sforzo e desiderio\". (Ellenberger, 697) Questi simboli possono manifestarsi come \"immagini di fantasia\" nel processo di psicoanalisi che incarnano il contenuto della libido, altrimenti privo di qualsiasi forma definita. Il desiderio, concepito generalmente come movimento, spostamento e strutturazione psichica, si manifesta in forme definibili che vengono apprese attraverso l'analisi.\nJung si allontan\u00f2 da Freud per le sue teorie sulla libido e gli istinti e successivamente fond\u00f2 la scuola di \"psicologia analitica\", sostanzialmente diversa dalla \"psicoanalisi\" freudiana, basata sui concetti di inconscio collettivo, interpretazione del simbolo ed energia psichica e non pi\u00f9 sui concetti di pulsione sessuale e di morte, Io, Es e Super-io della scuola freudiana.\nJung, mettendo in luce la presenza degli archetipi nell'inconscio dell'uomo, propose la libido come \"energia psichica\", perdendo dunque il significato originario di pulsione sessuale e acquistando il significato di \"trasformazione spirituale\".\nEnergia psichica.\nIl principio di conservazione dell'energia totale di un sistema della fisica vale anche per il sistema vitale psichico: la scomparsa di un pacchetto di energia appare in un altro modo. Questa compensazione o trasformazione avviene secondo un gradiente, ossia secondo un fine. Se per la fisica alla trasformazione dell'energia corrisponde un fatto scientifico in s\u00e9 immutabile, per la psicologia la trasformazione dell'energia corrisponde al simbolo, propriamente ricco, al contrario della scienza, di significato.\nL'entropia di un sistema chiuso \u00e8 la ricombinazione degli elementi in uno stato pi\u00f9 probabile rispetto al precedente. Pi\u00f9 i contrari sono espressi pi\u00f9 c'\u00e8 tensione, e pi\u00f9 c'\u00e8 tensione pi\u00f9 la forza psichica \u00e8 costellata e attiva. Con il passare degli anni, i conflitti iniziali dell'individuo si appianano fino ad acquisire una quiete e una maggiore inamovibilit\u00e0. \u00c8 proprio partendo da queste considerazioni che Jung descrive il processo di individuazione di un individuo. Il simbolo che si forma nella psiche rappresenta quindi la trasformazione dell'energia, una valvola di sfogo, in cui il fine \u00e8 nascosto e quindi interpretabile tra una trasformazione e quella successiva dei simboli che appaiono nella vita dell'individuo.\nSublimazione della pulsione sessuale.\nA differenza delle altre specie viventi la specie umana ha in parte deviato la libido dal suo scopo meramente istintivo per investirla in gran parte nella creazione di una societ\u00e0 civile e non pi\u00f9 primitiva. Grazie al processo di sublimazione la pulsione sessuale pu\u00f2 essere indirizzata verso interessi diversi (come lo studio, la ricerca, l'arte, la politica, ecc..).\nDisagi mentali.\nLa stagnazione della libido, tanto quanto una diga che accumula potenziale senza una valvola di sfogo, pu\u00f2 essere distruttiva per il soggetto dando luogo a nevrosi, isteria, ansia, depressione, ossessione, fobia, psicosi. Il percorso di individuazione permetterebbe la medicazione del paziente. Da questo punto di vista, pazienti con l'organo psichico della coscienza ancora sano e funzionante, si fanno guidare dalla stessa malattia per trovare una guarigione.\nL'inconscio non \u00e8 pi\u00f9 quindi il luogo di pulsioni sessuali rimosse, ma un fondo ereditato dagli antenati ricco di simboli, miti, utili per la crescita dell'individuo che si attivano in caso di bisogno mentre la coscienza diventa l'organo psichico mediante il quale \u00e8 attualizzabile la percezione del simbolo e la sua interpretazione, nonch\u00e9 della realt\u00e0.\nLa stasi nello sviluppo.\nProgressione e Regressione sono due processi energetici importanti per l'adattamento dell'individuo. La vita dell'individuo si suddivide in mondo psichico interno e mondo esterno. Quando c'\u00e8 una richiesta, interna o esterna, l'individuo deve essere capace di rispondere in modo adeguatamente adattivo per procedere.\nQuando l'individuo riesce a rispondere alle esigenze del momento \u00e8 sostanzialmente in equilibrio con se stesso: la coscienza \u00e8 in rapporto con l'inconscio e l'Io che sta in mezzo comunica adeguatamente. La libido, l'energia psichica, procede in direzione progressiva e non c'\u00e8 nessuna formazione del simbolo perch\u00e9 le richieste di adattamento sono pienamente soddisfatte.\nQuando l'individuo non riesce pi\u00f9 a rispondere alle richieste per complessi ancora non elaborati la progressione si arresta e si attiva la regressione. La regressione \u00e8 un meccanismo che concentra la libido e crea il simbolo. L'Io comincia a essere sommerso da simboli e immagini provenienti dal S\u00e9, istanza psichica contenente tutta la personalit\u00e0 e caratteristiche passate e future, nel bene e nel male, dell'individuo. \u00c8 come se l'individuo regredisse ad uno stato intrapsichico, istintivo, per cercare e recuperare le risorse adattive che prima non pensava di avere. Lo sviluppo dell'individuo in termini di consapevolezza ha quindi un arresto.\nElaborazione del Complesso.\nIl complesso se non \u00e8 cosciente utilizza energia psichica e si costella di altri sotto elementi indipendentemente dalle risorse psichiche.\nIl simbolo che viene a formarsi tramite la comunicazione tra coscienza e inconscio, a servizio del benessere psicologico dell'individuo, contiene la \"soluzione al problema\". Esistono simboli archetipici, ossia simboli ereditati da millenni di biologia e cultura, che danno un quadro generale dello status dell'individuo, e simboli pi\u00f9 emotivamente personali e individuali.\nI simboli per definizione portano con s\u00e9 un significato. La corretta interpretazione pu\u00f2 aiutare l'Io a elaborare il complesso. L'interpretazione d\u00e0 solo un suggerimento su cui ragionare ma il complesso si pu\u00f2 risolvere non appena il significato del simbolo viene sentito come totalmente introiettato e la personalit\u00e0 subisce quindi una trasformazione in termini di miglioramento adattivo.\nNon appena la regressione ha adempito il suo compito, tramite il materiale che ha gettato nelle mani dell'Io, subentra nuovamente la progressione fino alla prossima richiesta. L'individuo riesce a soddisfare le richieste della realt\u00e0 senza perdersi in critiche, proiezioni, commenti ed emotivit\u00e0 alterata.\nA titolo d'esempio se l'individuo \u00e8 occupato a soddisfare le sole richieste interne il mondo esterno assumer\u00e0 sembianze sempre pi\u00f9 mostruose e distruttive per l'individuo (agorafobia). Viceversa se l'individuo ignora il mondo interno, prima o poi le spinte interne si faranno sentire sempre pi\u00f9 violente (sintomi psicosomatici).\nLibido e religione.\nUna forma di utilizzo della libido nella vita sociale dell'individuo si pu\u00f2 trovare anche nella religione. Fin dalla preistoria il simbolo \u00e8 stato usato per esorcizzare dei poteri che la coscienza ancora in forma embrionale e quindi fragile cercava di contenere a stento. Jung dopo i viaggi in India e in Africa ipotizz\u00f2 che la divinit\u00e0 non \u00e8 nient'altro che un simbolo, un archetipo, con cui l'uomo tende a comunicare per il proprio adattamento nella societ\u00e0. Nel suo scritto \"Aion: studio sulla simbologia del S\u00e9\" scrive che anche nel Cristianesimo sono presenti quei simboli archetipici presenti anche nelle altre religioni.\nL'estasi spirituale quindi viene vista come evento energetico psichico nell'uomo e come bisogno tanto quanto qualsiasi altro bisogno psicologico.\nLibido e arte.\nUn altro utilizzo della libido la si trova nell'arte: gli artisti con la loro sensibilit\u00e0 cercano di esprimere i simboli che percepiscono mettendoli sotto forma ad esempio di scrittura o pittura. Allo stesso modo della religione, l'utilizzo della libido viene usata per percorrere un percorso individuale e per equilibrare il sistema psichico della persona.\nKundalini e libido.\nLa libido in psicoanalisi come energia psichica ha un parallelismo in oriente con il concetto di Kundalini. Regressione e progressione corrisponderebbero ai concetti di ascesa e discesa della Kundalini attraverso i chakra. Il bloccarsi dell'energia psichica e quindi il formarsi di disagi mentali corrisponderebbero agli effetti collaterali della stagnazione della Kundalini nei sette dischi.\nJung quando cre\u00f2 le sue teorie energetiche rimase stupito e affascinato dalla somiglianza tra i dati empirici che aveva raccolto nelle sue esperienze decennali con i suoi pazienti e la filosofia orientale che \u00e8 andato a conoscere. A titolo di esempio, la kundalini viene disegnata simbolicamente con un serpente d'argento. Gli studi sulla mitologia hanno messo in luce che il serpente \u00e8 di solito l'archetipo usato per indicare il messaggero.\nLibido come desiderio sessuale.\nDa un punto di vista biologico, la libido \u00e8 governata principalmente dall'attivit\u00e0 nella via mesolimbica della dopamina (area tegmentale ventrale e nucleus accumbens). Di conseguenza, la dopamina e le ammine traccia correlate (principalmente fenetilammina) che modulano la neurotrasmissione della dopamina svolgono un ruolo critico nella regolazione della libido.\nAltri neurotrasmettitori, neuropeptidi e ormoni sessuali che influenzano il desiderio sessuale modulando l'attivit\u00e0 o agendo su questa via includono:\nLivelli di ormoni sessuali e ciclo mestruale.\nIl desiderio sessuale di una donna \u00e8 correlato al suo ciclo mestruale, con molte donne che manifestano un desiderio sessuale intensificato nei diversi giorni immediatamente precedenti l'ovulazione, che \u00e8 il suo periodo di massima fertilit\u00e0, che normalmente si verifica due giorni prima fino a due giorni dopo l'ovulazione. Questo ciclo \u00e8 stato associato a cambiamenti nei livelli di testosterone di una donna durante il ciclo mestruale. Secondo Gabrielle Lichterman, i livelli di testosterone hanno un impatto diretto sull'interesse di una donna per il sesso. Secondo lei, i livelli di testosterone aumentano gradualmente da circa il 24\u00ba giorno del ciclo mestruale di una donna fino all'ovulazione il 14\u00ba giorno del ciclo successivo e durante questo periodo il desiderio sessuale della donna aumenta costantemente. Il 13\u00ba giorno \u00e8 generalmente il giorno con i pi\u00f9 alti livelli di testosterone. Nella settimana successiva all'ovulazione, il livello di testosterone \u00e8 il pi\u00f9 basso e di conseguenza le donne sperimenteranno meno interesse per il sesso\nInoltre, durante la settimana successiva all'ovulazione, i livelli di progesterone aumentano, causando difficolt\u00e0 nella donna a raggiungere l'orgasmo. Sebbene gli ultimi giorni del ciclo mestruale siano contrassegnati da un livello costante di testosterone, la libido femminile pu\u00f2 ottenere un impulso a causa dell'ispessimento del rivestimento uterino che stimola le terminazioni nervose e fa sentire eccitata la donna. Inoltre, in questi giorni, i livelli di estrogeni diminuiscono, con conseguente diminuzione della lubrificazione naturale.\nSebbene alcuni specialisti non siano d'accordo con questa teoria, la menopausa \u00e8 ancora considerata dalla maggioranza degli scienziati un fattore che pu\u00f2 causare una riduzione del desiderio sessuale nelle donne. I livelli di estrogeni diminuiscono in menopausa e questo di solito causa un interesse inferiore per il sesso, e la secchezza vaginale rende dolorosi i rapporti. Tuttavia, i livelli di testosterone aumentano durante la menopausa e questo potrebbe essere il motivo per cui alcune donne possono sperimentare un effetto contrario di un aumento della libido\nCondizioni fisiche.\nI fattori fisici che possono influenzare la libido includono problemi endocrini come l'ipotiroidismo, l'effetto di alcuni farmaci (ad esempio la flutamide) e l'attrattiva e l'idoneit\u00e0 biologica del proprio partner, e vari altri fattori legati allo stile di vita.\nNei maschi, la frequenza delle eiaculazioni influisce sui livelli di testosterone sierico, un ormone che promuove la libido. Uno studio su 28 maschi di et\u00e0 compresa tra 21 e 45 anni ha scoperto che tutti tranne uno avevano un picco (145,7%, rispetto al basale [117,8% \u2013197,3%]) nel testosterone sierico al 7\u00ba giorno di astinenza dall'eiaculazione.\nL'anemia \u00e8 una causa di mancanza di libido nelle donne a causa della perdita di ferro durante il periodo.\nAnche il fumo, l'abuso di alcol e l'uso di determinati farmaci possono portare a una riduzione della libido. Inoltre, gli specialisti suggeriscono che diversi cambiamenti nello stile di vita come l'esercizio fisico, smettere di fumare, ridurre il consumo di alcol o l'uso di farmaci possono aiutare il desiderio sessuale\nFarmaci.\nAlcune persone cercano intenzionalmente di ridurre la loro libido attraverso l'uso di anafrodisiaci. Al contrario gli afrodisiaci, come gli psicostimolanti dopaminergici, sono una classe di farmaci che possono aumentare la libido. D'altra parte, una ridotta libido \u00e8 spesso iatrogena e pu\u00f2 essere causata da molti farmaci, come la contraccezione ormonale, gli SSRI e altri antidepressivi, antipsicotici, oppioidi e beta-bloccanti.\nIl testosterone \u00e8 uno degli ormoni che controllano la libido negli esseri umani. Ricerche emergenti dimostrano che i metodi contraccettivi ormonali come le pillole contraccettive orali (che si basano insieme su estrogeni e progesterone) causano una bassa libido nelle donne aumentando i livelli di globulina legante gli ormoni sessuali (SHBG). SHBG si lega agli ormoni sessuali, incluso il testosterone, rendendoli non disponibili. La ricerca sta dimostrando che anche dopo aver terminato un metodo contraccettivo ormonale, i livelli di SHBG rimangono elevati e non esistono dati affidabili per prevedere quando questo fenomeno diminuir\u00e0.\nEt\u00e0.\nI maschi raggiungono l'apice del loro desiderio sessuale nella loro adolescenza, mentre le femmine lo raggiungono intorno ai 30 anni. L'aumento del testosterone colpisce il maschio durante la pubert\u00e0 provocando un impulso sessuale improvviso ed estremo che raggiunge il suo picco all'et\u00e0 di 15-16 anni, quindi diminuisce lentamente durante la vita. Al contrario, la libido di una donna aumenta lentamente durante l'adolescenza e raggiunge i picchi intorno ai trentacinque anni.\nI livelli effettivi di testosterone e di estrogeni che influenzano il desiderio sessuale di una persona tuttavia variano considerevolmente.\nCondizioni psicologiche e sociali.\nAlcuni fattori psicologici o sociali possono ridurre il desiderio di sesso. Questi fattori possono includere mancanza di privacy o intimit\u00e0, stress o affaticamento, distrazione o depressione. Lo stress ambientale, come l'esposizione prolungata a livelli sonori elevati o la luce intensa, pu\u00f2 anche influenzare la libido. Altre cause includono l'esperienza di abusi sessuali, aggressioni, traumi o abbandono, problemi di immagine corporea e ansia riguardo all'esercizio di attivit\u00e0 sessuale.\nDisturbi del desiderio sessuale.\nNon esiste una misura ampiamente accettata di ci\u00f2 che sia un livello salutare per il desiderio sessuale. Alcune persone desiderano fare sesso ogni giorno o pi\u00f9 di una volta al giorno; altri una volta all'anno o per niente. Tuttavia, una persona a cui manca un desiderio di attivit\u00e0 sessuale per un certo periodo di tempo pu\u00f2 sperimentare un disturbo ipoattivo del desiderio sessuale. La disfunzione erettile pu\u00f2 accadere al pene a causa della mancanza di desiderio sessuale, ma queste due condizioni non devono essere confuse. Ad esempio, grandi dosi ricreative di anfetamina o metanfetamina possono contemporaneamente causare disfunzione erettile e aumentare significativamente la libido. Inoltre, gli uomini possono anche sperimentare una diminuzione della loro libido mentre invecchiano.\nL'American Medical Association ha stimato che diversi milioni di donne statunitensi soffrono di un disturbo di eccitazione sessuale femminile, sebbene l'eccitazione non sia affatto sinonimo di desiderio, quindi questa scoperta ha una rilevanza limitata per la discussione sulla libido. Alcuni specialisti sostengono che le donne possono sperimentare una bassa libido a causa di alcune anomalie ormonali come la mancanza di ormone luteinizzante o ormoni androgeni, sebbene queste teorie siano ancora controverse. Inoltre, le donne mancano comunemente di desiderio sessuale nel periodo immediatamente successivo al parto. Qualsiasi condizione che colpisce l'area genitale pu\u00f2 far rifiutare alle donne l'idea di avere rapporti sessuali. \u00c8 stato stimato che la met\u00e0 delle donne ha diversi problemi di salute nell'area della vagina e della vulva, come assottigliamento, irrigidimento, secchezza o atrofia. La frustrazione pu\u00f2 apparire come conseguenza di questi problemi e poich\u00e9 molti di essi portano a rapporti sessuali dolorosi, molte donne preferiscono non avere rapporti sessuali. La chirurgia o alcune diffuse condizioni di salute come artrite, cancro, diabete, ipertensione, malattia coronarica o infertilit\u00e0 possono avere lo stesso effetto nelle donne. Un tipo di chirurgia che colpisce i livelli ormonali nelle donne include la ovariectomia."}
{"id": "58528", "revid": "716887", "url": "https://it.wikipedia.org/wiki?curid=58528", "title": "Complemento di Schur", "text": "In algebra lineare e nella teoria delle matrici, il complemento di Schur \u00e8 una costruzione che prende il nome dal\nmatematico tedesco Issai Schur (1875-1941).\nDefinizione.\nSupponiamo che \"A\",\n\"B\", \"C\" e \"D\" siano matrici rispettivamente di tipo \"p\"\u00d7\"p\", \"p\"\u00d7\"q\", \"q\"\u00d7\"p\" e\n\"q\"\u00d7\"q\", e che \"D\" sia invertibile. Queste matrici siano i blocchi della matrice\ndi tipo (\"p\"+\"q\")\u00d7(\"p\"+\"q\")\nAllora si definisce complemento di Schur del blocco \"D\" della\nmatrice \"M\" la matrice di aspetto \"p\"\u00d7\"p\"\nSe \"M\" \u00e8 una matrice simmetrica definita positiva,\nsi dimostra che \u00e8 tale anche il complemento di Schur di \"D\" in \"M\".\nApplicazioni alla teoria della probabilit\u00e0 e alla statistica.\nConsideriamo due vettori colonna casuali \"X\" e \"Y\" appartenenti\na R\"n\" e R\"m\" rispettivamente, e il vettore\n(\"X\"\u2032, \"Y\"\u2032)\u2032 (dove \"a\"\u2032 denota la trasposta di \"a\");\nsupponiamo che quest'ultimo abbia una distribuzione normale multivariata\nla cui varianza \u00e8 la matrice simmetrica definita positiva\nAllora la varianza condizionale di \"X\" dato \"Y\" \u00e8 il complemento\ndi Schur di \"C\" in \"V\":\nSe assumiamo che la precedente matrice \"V\" non sia una varianza di un vettore\ncasuale, ma una varianza \"campione\", allora questa pu\u00f2 avere una distribuzione di Wishart.\nIn questo caso, anche il complemento di Schur di \"C\" in \"V\"\npresenta una distribuzione di Wishart."}
{"id": "58530", "revid": "73169", "url": "https://it.wikipedia.org/wiki?curid=58530", "title": "Decomposizione LU", "text": "In algebra lineare una decomposizione LU, o decomposizione LUP o decomposizione di Doolittle \u00e8 una fattorizzazione di una matrice in una matrice triangolare inferiore formula_1, una matrice triangolare superiore formula_2 e una matrice di permutazione formula_3. Questa decomposizione \u00e8 usata in analisi numerica per risolvere un sistema di equazioni lineari, per calcolare l'inversa di una matrice o per calcolare il determinante di una matrice.\nDefinizione.\nSia formula_4 una matrice invertibile. Allora formula_4 pu\u00f2 essere decomposta\ncome:\ndove formula_3 \u00e8 una matrice di permutazione, formula_1 \u00e8 una matrice triangolare inferiore a diagonale unitaria (formula_9) e formula_2 \u00e8 una matrice triangolare superiore.\nIdea principale.\nLa decomposizione formula_11 \u00e8 simile all'algoritmo di Gauss. Nell'eliminazione gaussiana si prova a risolvere l'equazione matriciale:\nIl processo di eliminazione produce una matrice triangolare superiore formula_2 e trasforma il vettore formula_14 in formula_15\nPoich\u00e9 formula_2 \u00e8 una matrice triangolare superiore, questo sistema di equazioni si pu\u00f2 risolvere facilmente tramite sostituzione all'indietro.\nDurante la decomposizione formula_11, per\u00f2, formula_14 non \u00e8 trasformato e l'equazione pu\u00f2 essere scritta come:\ncos\u00ec si pu\u00f2 riutilizzare la decomposizione se si vuole risolvere lo stesso sistema per un differente formula_14.\nNel caso pi\u00f9 generale, nel quale la fattorizzazione della matrice comprende anche l'utilizzo di scambi di riga nella matrice, viene introdotta anche una matrice di permutazione formula_3, ed il sistema diventa:\nLa risoluzione di questo sistema permette la determinazione del vettore formula_24 cercato.\nAlgoritmo.\nApplicando delle serie di trasformazioni elementari di matrice (cio\u00e8 moltiplicazioni di formula_4 a sinistra) si costruisce una matrice triangolare superiore formula_2 che parte da formula_4. Questo metodo \u00e8 chiamato metodo di Gauss. Queste trasformazioni elementari di matrice sono tutte delle trasformazioni lineari di tipo combinatorio (il terzo tipo elencato nella voce \"Matrice elementare\"). Si supponga che formula_28 sia il prodotto di \"N\" trasformazioni formula_29, allora la matrice triangolare superiore \u00e8:\nL'inversa della matrice formula_28 \u00e8:\nCome l'algoritmo di Gauss usa solo la terza forma dei tre tipi di trasformazioni elementari di matrice rendendo formula_4 triangolare superiore, si pu\u00f2 dedurre che tutte le formula_34 sono triangolari inferiori (vedi trasformazioni elementari di matrice). Essendo un prodotto di formula_34 anche:\n\u00e8 triangolare inferiore.\nSi ha quindi la decomposizione della matrice formula_4 nel prodotto di formula_1 e formula_2:\nApplicazioni.\nMatrici inverse.\nLa fattorizzazione formula_6 viene anche usata per calcolare la matrice inversa di formula_4. Infatti:\nda cui:\nDeterminante.\nUn altro utilizzo di questa decomposizione \u00e8 per il calcolo del determinante della matrice formula_4. Infatti:\nformula_46\nquindi per il teorema di Binet:\nformula_47\nSapendo che il determinante di una matrice di permutazione vale formula_48 se questa corrisponde ad un numero pari di permutazioni, formula_49 altrimenti, e che formula_50, si ottiene che:\nformula_51\nSapendo poi che il determinante di una matrice triangolare \u00e8 dato dal prodotto dei termini sulla sua diagonale principale, si ha che:\nformula_52\nma sapendo anche che i termini sulla diagonale principale di formula_1 sono tutti formula_48, quindi si pu\u00f2 infine concludere:\ndove formula_56 indica il numero di scambi di riga effettuati nel processo (implicitamente indicati nella matrice formula_3) ed i termini formula_58 e formula_59 indicano il termine in riga formula_60 e colonna formula_61 rispettivamente delle matrici formula_2 e formula_1.\nCodice in C.\n/* INPUT: A - vettore di puntatori alle righe della matrice quadrata di dimensione N\n * Tol - Callore della tolleranza minima per identificare quando la matrice \u00e8 prossima a degenerare\n * OUTPUT: La matrice A \u00e8 cambiata, contiene sia le matrici L-E e U tali che A = (L-E)+U e P*A = L*U\n * La matrice di permutazione non \u00e8 salvata in memoria come una matrice, ma in un vettore\n di interi di dimensione N+1 \n * contenente gli indici delle colonne in cui la matrice ha come elementi \"1\". L'ultimo elemento P[N]=S+N, \n * dove S \u00e8 il numero delle righe scambiate necessarie per il calcolo del determinante, det(P)=(-1)^S \nint LUPDecompose(double **A, int N, double Tol, int *P) {\n int i, j, k, imax; \n double maxA, *ptr, absA;\n for (i = 0; i &lt;= N; i++)\n P[i] = i; //Matrice di permutazione unaria, P[N] inizializzato con N\n for (i = 0; i &lt; N; i++) {\n maxA = 0.0;\n imax = i;\n for (k = i; k &lt; N; k++)\n if ((absA = fabs(A[k][i])) &gt; maxA) { \n maxA = absA;\n imax = k;\n if (maxA &lt; Tol) return 0; //La matrice \u00e8 degenerata\n if (imax != i) {\n //pivoting P\n j = P[i];\n P[i] = P[imax];\n P[imax] = j;\n //pivoting delle righe di A\n ptr = A[i];\n A[i] = A[imax];\n A[imax] = ptr;\n //Conteggio dei pivot partendo da N per il calcolo del determinante\n P[N]++;\n for (j = i + 1; j &lt; N; j++) {\n A[j][i] /= A[i][i];\n for (k = i + 1; k &lt; N; k++)\n A[j][k] -= A[j][i] * A[i][k];\n return 1; //Decomposizione conclusa\n/* INPUT: A,P matrici riempite nella funzione LUPDecompose; b - vettore; N - dimensione\n * OUTPUT: x - vettore soluzione di A*x=b\nvoid LUPSolve(double **A, int *P, double *b, int N, double *x) {\n for (int i = 0; i &lt; N; i++) {\n x[i] = b[P[i]];\n for (int k = 0; k &lt; i; k++)\n x[i] -= A[i][k] * x[k];\n for (int i = N - 1; i &gt;= 0; i--) {\n for (int k = i + 1; k &lt; N; k++)\n x[i] -= A[i][k] * x[k];\n x[i] = x[i] / A[i][i];\n/* INPUT: A,P matrici riempite nella funzione LUPDecompose; N - dimensione\n * OUTPUT: IA \u00e8 l'inversa della matrice iniziale\nvoid LUPInvert(double **A, int *P, int N, double **IA) {\n for (int j = 0; j &lt; N; j++) {\n for (int i = 0; i &lt; N; i++) {\n if (P[i] == j) \n IA[i][j] = 1.0;\n else\n IA[i][j] = 0.0;\n for (int k = 0; k &lt; i; k++)\n IA[i][j] -= A[i][k] * IA[k][j];\n for (int i = N - 1; i &gt;= 0; i--) {\n for (int k = i + 1; k &lt; N; k++)\n IA[i][j] -= A[i][k] * IA[k][j];\n IA[i][j] = IA[i][j] / A[i][i];\n/* INPUT: A,P matrici riempite nella funzione LUPDecompose; N - dimensione. \n * OUTPUT: La funzione restituisce il valore del determinante della matrice iniziale\ndouble LUPDeterminant(double **A, int *P, int N) {\n double det = A[0][0];\n for (int i = 1; i &lt; N; i++)\n det *= A[i][i];\n if ((P[N] - N) % 2 == 0)\n return det; \n else\n return -det;\nCodice in C#.\npublic class SystemOfLinearEquations\n public double[] SolveUsingLU(double[,] matrix, double[] rightPart, int n)\n // decomposition of matrix\n double[,] lu = new double[n, n];\n double sum = 0;\n for (int i = 0; i &lt; n; i++)\n for (int j = i; j &lt; n; j++)\n sum = 0;\n for (int k = 0; k &lt; i; k++)\n sum += lu[i, k] * lu[k, j];\n lu[i, j] = matrix[i, j] - sum;\n for (int j = i + 1; j &lt; n; j++)\n sum = 0;\n for (int k = 0; k &lt; i; k++)\n sum += lu[j, k] * lu[k, i];\n lu[j, i] = (1 / lu[i, i]) * (matrix[j, i] - sum);\n // lu = L+U-I\n // Calcolo delle soluzioni di Ly = b\n double[] y = new double[n];\n for (int i = 0; i &lt; n; i++)\n sum = 0;\n for (int k = 0; k &lt; i; k++)\n sum += lu[i, k] * y[k];\n y[i] = rightPart[i] - sum;\n // Calcolo delle soluzioni di Ux = y\n double[] x = new double[n];\n for (int i = n - 1; i &gt;= 0; i--)\n sum = 0;\n for (int k = i + 1; k &lt; n; k++)\n sum += lu[i, k] * x[k];\n x[i] = (1 / lu[i, i]) * (y[i] - sum);\n return x;\nCodice in Matlab.\nfunction x = SolveLinearSystem(A, b)\n n = length(b);\n x = zeros(n, 1);\n y = zeros(n, 1);\n % Decomposizione della matrice per mezzo del metodo Doolittle\n for i = 1:1:n\n for j = 1:1:(i - 1)\n alpha = A(i,j);\n for k = 1:1:(j - 1)\n alpha = alpha - A(i,k)*A(k,j);\n end\n A(i,j) = alpha/A(j,j);\n end\n for j = i:1:n\n alpha = A(i,j);\n for k = 1:1:(i - 1)\n alpha = alpha - A(i,k)*A(k,j);\n end\n A(i,j) = alpha;\n end\n end\n % A = L+U-I\n % calcolo delle soluzioni di Ly = b\n for i = 1:1:n\n alpha = 0;\n for k = 1:1:i\n alpha = alpha + A(i,k)*y(k);\n end\n y(i) = b(i) - alpha;\n end\n % calcolo delle soluzioni di Ux = y\n for i = n:(-1):1\n alpha = 0;\n for k = (i + 1):1:n\n alpha = alpha + A(i,k)*x(k);\n end\n x(i) = (y(i) - alpha)/A(i, i);\n end \nend"}
{"id": "58531", "revid": "96985752", "url": "https://it.wikipedia.org/wiki?curid=58531", "title": "Decomposizione di Schur", "text": "In algebra lineare, la decomposizione di Schur o triangolazione di Schur \u00e8 un importante procedimento di fattorizzazione di una matrice. Esso prende il nome dal matematico tedesco Issai Schur.\nEnunciato.\nSia \"A\" una matrice quadrata di numeri complessi; questa \"A\" pu\u00f2 essere decomposta come\ndove \"Q\" \u00e8 una matrice unitaria, \"Q\"h denota la trasposta coniugata di \"Q\" e \"U\" denota una matrice triangolare superiore le cui entrate diagonali sono esattamente gli autovalori di \"A\". La decomposizione di Schur non \u00e8 unica.\nVariante reale.\nNel caso in cui \"A\" sia a valori reali posso ottenere una decomposizione alternativa, di sole matrici reali, del tipo\n\"Q\" \u00e8 ancora una volta unitaria, \"Q\"t la trasposta di \"Q\" e \"U\"' una matrice triangolare a blocchi sulla \ndiagonale. I blocchi di dimensione 1 sono costituiti dagli autovalori reali, i blocchi di dimensione 2 dalla coppia di autovalori complessi formula_3 e formula_4 posti nella forma seguente:\nNote.\nSe \"A\" \u00e8 una matrice normale, allora \"U\" \u00e8 ancora una matrice diagonale e i vettori colonna di \"Q\" sono gli autovettori di \"A\" e la decomposizione di Schur \u00e8 chiamata decomposizione spettrale.\nInoltre, se \"A\" \u00e8 definita positiva, la decomposizione di Schur di \"A\" coincide con la decomposizione ai valori singolari della matrice.\nL'individuazione computazionale di tale decomposizione \u00e8 un problema ben condizionato, a differenza della Forma canonica di Jordan."}
{"id": "58533", "revid": "775372", "url": "https://it.wikipedia.org/wiki?curid=58533", "title": "Palau", "text": ""}
{"id": "58534", "revid": "2171709", "url": "https://it.wikipedia.org/wiki?curid=58534", "title": "Premi cinematografici", "text": "Questa \u00e8 una lista di gruppi, associazioni e festival che riconoscono ed assegnano premi nel campo cinematografico.\nIn alcuni casi i premi hanno dei nomi caratteristici con i quali sono noti al di fuori della manifestazione che li assegna (come il Premio Oscar o il Leone d'oro, che sono menzionati dove possibile). Molti premi sono semplicemente identificati con il nome dell'associazione che li assegna. Il pi\u00f9 antico premio internazionale del cinema \u00e8 L'Academy Award di Hollywood.\nI premi sono divisi in tre grandi categorie:\nPremi dei Festival.\nVengono riportati i nomi solamente per i premi pi\u00f9 noti ed importanti. Vedi anche Lista dei festival cinematografici."}
{"id": "58535", "revid": "9", "url": "https://it.wikipedia.org/wiki?curid=58535", "title": "Unununio", "text": ""}
{"id": "58536", "revid": "466539", "url": "https://it.wikipedia.org/wiki?curid=58536", "title": "Petronio Massimo", "text": "Apparteneva a una delle pi\u00f9 illustri famiglie dell'aristocrazia romana, la gens Anicia, e fece una lunga e prestigiosa carriera politica e amministrativa, culminata con il raggiungimento del patriziato. Fu coinvolto nell'assassinio dell'influente generale Ezio e in quello, nel 455, dell'imperatore Valentiniano III.\nSal\u00ec al trono dopo la morte di Valentiniano III, ma ebbe difficolt\u00e0 a consolidare il proprio potere, tanto che volle sposare con la forza la vedova del proprio predecessore, guadagnandosi la riprovazione popolare. Dopo pochi mesi dall'ascesa al trono, alla notizia dell'arrivo dei Vandali chiamati dalla moglie Licinia Eudossia, fu ucciso dal popolo di Roma inferocito, cosa che gli risparmi\u00f2 la vista della citt\u00e0 saccheggiata dai barbari.\nBiografia.\nOrigini e carriera.\nMassimo nacque intorno al 396 da una famiglia senatoriale romana, la \"gens Anicia\". Era sposato e aveva un figlio di nome Palladio. Massimo fu antenato di Flavio Anicio Massimo, console del 523.\nSecondo un'interpretazione, basata su di un frammento di Olimpiodoro di Tebe, suo padre era un certo Massimo. Secondo un'altra ricostruzione il padre di Petronio Massimo sarebbe stato il console Anicio Probino, mentre la madre, verosimilmente di nome Ennodia, sarebbe stata la figlia del proconsole d'Africa del 395 Ennodio; sempre secondo questa ricostruzione avrebbe avuto un secondo figlio, il futuro imperatore Anicio Olibrio, e forse anche un terzo, il console del 460 Magno, il che spiegherebbe perch\u00e9 le fonti affermino l'esistenza di un legame di parentela tra Petronio Massimo e l'usurpatore Magno Massimo (383-388).\nLa famiglia di Petronio Massimo era tra le pi\u00f9 illustri di Roma, quindi la notevole carriera che fece nell'amministrazione imperiale d'Occidente non fu dovuta esclusivamente alle sue capacit\u00e0. Massimo ebbe una lunga carriera, servendo, infatti, sotto gli imperatori Onorio (morto nel 423), Giovanni Primicerio (usurpatore nel 423-425) e Valentiniano III (fino al 455).\nQuesta carriera inizi\u00f2 attorno al 411, ricoprendo l'ufficio di pretore, i cui doveri, notevolmente ridotti, consistevano nel finanziamento dei giochi: il padre di Petronio pag\u00f2 1200 libbre d'oro per fare ottenere la pretura al figlio, pi\u00f9 altre 4000 libbre d'oro per finanziare i giochi (in un'epoca in cui il reddito annuale di un senatore tra i pi\u00f9 ricchi ammontava appunto a 4000 libbre d'oro). Attorno al 415, quando dunque aveva circa 18 anni, Massimo ricopr\u00ec il primo ufficio non cerimoniale, quello di \"tribunus et notarius\", seguito poi, tra il 416 e il 419, da quello di \"comes sacrarum largitionum\", ovvero di ministro delle finanze imperiali.\nFu poi due volte \"praefectus urbi\", ossia governatore della citt\u00e0 di Roma, la prima (verosimilmente) tra il gennaio/febbraio 420 e l'agosto/settembre 421, la seconda invece in un periodo indeterminato tra il 421 e il 439; durante una delle prefetture urbane fece restaurare l'antica basilica di San Pietro in Vaticano. Sempre tra il 421 e il 439 fu prefetto del pretorio d'Italia, carica che ricopr\u00ec nuovamente tra il 28 agosto 439 e il 20 febbraio 441. Fu due volte console d'Occidente: nel 433, come console \"posterior\" e Teodosio II come collega, mentre esercit\u00f2 il secondo consolato nel 443, come console \"prior\" e con Flavio Paterio come collega.\nNel dicembre 445 Massimo era gi\u00e0 stato nominato \"patricius\": aveva ora raggiunto l'apice della sua carriera, in quanto era certamente il pi\u00f9 prestigioso dei senatori. Verosimilmente era divenuto molto ricco, tanto che finanzi\u00f2 l'edificazione di un foro a Roma, sul Celio, tra via Labicana e la basilica di San Clemente; la data di costruzione \u00e8 compresa tra il 443 e il 445, in quanto le iscrizioni dedicatorie che testimoniano del foro lo definiscono \u00ab\"vir clarissimus\", costruttore del foro, dopo quattro prefetture e due consolati ordinar\u00ee\u00bb, senza citare il patriziato del 445.\nAscesa al trono.\nPetronio Massimo giunse al trono attraverso la successione di due assassinii nel giro di un anno, quello del potente \"patricius\" e \"magister militum\" d'Occidente Flavio Ezio (454) e quello dell'imperatore Valentiniano III (16 marzo 455).\nSecondo lo storico Giovanni di Antiochia Massimo non fu estraneo alla morte del generale Ezio, sebbene quest'ultimo fosse ucciso da Valentiniano con le sue stesse mani. Giovanni racconta che Valentiniano vinse al gioco una somma che Massimo non aveva, e ottenne come pegno il suo anello, che utilizz\u00f2 per convocare a corte la moglie di Massimo; la donna si rec\u00f2 a corte credendo di essere stata chiamata dal marito, in quanto un inserviente dell'imperatore le aveva mostrato l'anello di Massimo, ma si ritrov\u00f2 a cena con Valentiniano, che la sedusse. Tornata a casa e incontrando Massimo lo accus\u00f2 di averla tradita e consegnata all'imperatore, e cos\u00ec Massimo venne a sapere dell'inganno, decidendo di vendicarsi contro Valentiniano: secondo Giovanni, per\u00f2, Massimo era cosciente che non avrebbe potuto nuocere all'imperatore se prima non si fosse sbarazzato di Ezio. Si accord\u00f2 allora con un eunuco di Valentiniano, il \"primicerius sacri cubiculi\" Eraclio, che osteggiava il generale sperando di poterne ottenere il potere: i due convinsero Valentiniano che Ezio lo voleva uccidere, cos\u00ec l'imperatore decise di uccidere il proprio \"magister militum\" durante una riunione, cosa che fece con l'aiuto di Eraclio.\nA questo punto Petronio chiese a Valentiniano di prenderne il posto, ma egli rifiut\u00f2: Eraclio, infatti, consigli\u00f2 all'imperatore di non rimettere nuovamente nelle mani di un solo uomo il potere che aveva avuto Ezio. Sempre secondo Giovanni di Antiochia Massimo fu cos\u00ec irritato dal rifiuto di Valentiniano da decidere di farlo assassinare. Come complici scelse Optila e Thraustila, due coraggiosi sciti che avevano combattuto sotto il comando Ezio e che erano stati successivamente assegnati alla scorta di Valentiniano: Massimo li convinse che Valentiniano era il solo responsabile della morte di Ezio e che i due soldati avrebbero dovuto e potuto vendicare il loro antico comandante; promise loro, inoltre, una ricompensa per il tradimento dell'imperatore. Il 16 marzo 455 Valentiniano, che si trovava a Roma, si rec\u00f2 al Campo Marzio con alcune guardie, Optila e Thraustila e i loro uomini; appena l'imperatore scese da cavallo per esercitarsi con l'arco Optilia gli si avvicin\u00f2 con i propri uomini e lo colp\u00ec alla tempia, inferendo il colpo mortale quando Valentiniano si volt\u00f2 a guardare il proprio aggressore; contemporaneamente, Thraustila uccise Eraclio. I due sciti presero poi il diadema e la veste imperiale e li portarono a Massimo.\nL'improvvisa e violenta morte di Valentiniano III lasci\u00f2 l'impero romano d'Occidente senza un chiaro aspirante successore al trono, con diversi candidati sostenuti da diverse componenti dell'apparato imperiale. In particolare Giovanni nota come l'esercito fosse diviso e come i candidati principali fossero tre: Massimiano, gi\u00e0 \"domesticus\" (\"guardia del corpo\") di Ezio, che era il figlio di un mercante egiziano di nome Domnino, che era divenuto ricco in Italia; Maggioriano, che comandava l'esercito dopo la morte di Ezio, favorito dall'imperatrice Licinia Eudossia; e lo stesso Massimo, che aveva l'appoggio del Senato romano e il quale alla fine, il 17 marzo, si assicur\u00f2 il trono distribuendo denaro ai funzionari del palazzo imperiale.\nRegno.\nMassimo premi\u00f2 gli assassini di Valentiniano; come diversi storici riportano con riprovazione e sdegno decise di consolidare e legittimare il proprio potere proibendo all'imperatrice Licinia Eudossia di osservare il lutto per la morte del marito e forzandola a sposarlo, appena pochi giorni dopo l'assassinio; inoltre elev\u00f2 il proprio figlio Palladio al rango di cesare e gli diede in sposa una delle figlie di Valentiniano ed Eudossia, probabilmente Eudocia.\nEntrambi questi gesti, il perdono degli assassini di Valentiniano e i matrimoni dinastici, furono probabilmente dettati dalla necessit\u00e0 di consolidare un potere ancora molto instabile: Massimo non aveva, infatti, il controllo dell'esercito, che dovette quindi compiacere non punendo due dei suoi principali esponenti; inoltre non aveva neanche il riconoscimento dell'imperatore d'Oriente Marciano, e volle quindi imparentarsi con la dinastia valentiniana.\nIl nuovo imperatore nomin\u00f2 il senatore gallo-romano Avito, che era stato suo collega durante la prefettura, \"magister militum praesentalis\" in Gallia: lo invi\u00f2 quindi a Tolosa, dove erano i Visigoti di Teodorico I, allo scopo di assicurarsene la lealt\u00e0; questo atto testimonierebbe la sua volont\u00e0 di ottenere sostegno per il suo potere anche al di fuori dell'Italia.\nDurante il suo breve regno Massimo fece coniare una quantit\u00e0 elevata di monete d'oro, persino a Ravenna, contravvenendo all'usanza che la monetazione aurea avesse luogo nella citt\u00e0 di residenza dell'imperatore; considerando che la lealt\u00e0 dell'esercito era ottenuta mediante grosse quantit\u00e0 di oro \u00e8 plausibile che Massimo abbia cercato di garantirsi il sostegno dei soldati con forti donazioni. Per di pi\u00f9 le sue effigi sulle monete d'oro (Petronio Massimo non coni\u00f2 monete d'argento o di bronzo) lo rappresentano con un diadema imperiale di perle invece che con un pi\u00f9 consolidato diadema a rosette, indizio che ha portato a speculare sulla sua volont\u00e0 di stabilire per s\u00e9 una identit\u00e0 distintiva.\nCaduta.\nLicinia Eudossia, obbligata a sposare Massimo con minacce di morte, fu la causa della caduta del suo nuovo marito: come Onoria, la sorella di Valentiniano III, aveva fatto qualche anno prima chiamando in proprio aiuto Attila e i suoi Unni (451), cos\u00ec Eudossia si appell\u00f2 a Genserico e ai suoi Vandali, invitandoli ad attaccare l'Italia. Genserico non riconobbe l'autorit\u00e0 di Massimo, anche in virt\u00f9 del fatto che aveva ottenuto da Valentiniano la promessa di fare sposare i rispettivi figli, Unerico ed Eudocia, accordo che la politica matrimoniale del nuovo imperatore aveva mandato in frantumi; cos\u00ec chiese a Massimo alcuni territori (le isole Baleari, la Sardegna, la Corsica e la Sicilia) e part\u00ec dall'Africa settentrionale dirigendosi su Roma. Quando la notizia dell'arrivo dei Vandali giunse in citt\u00e0, il panico colse tutti gli abitanti, e nel tumulto Petronio Massimo fu assassinato (31 maggio 455); gli storici raccontano che fu ucciso mentre cercava di fuggire, fatto a pezzi e i suoi resti gettati nel Tevere.\nDue giorni dopo la morte di Massimo Genserico giunse a Roma, in cui entr\u00f2 senza colpo ferire, in quanto aveva preso accordi con il papa Leone I di risparmiare gli abitanti: per quattordici giorni i Vandali spogliarono la citt\u00e0 delle sue ricchezze (sacco di Roma), poi ripartirono portando con loro Eudossia e le figlie Placidia ed Eudocia (quest'ultima sposer\u00e0 poi il figlio di Genserico, Unerico), oltre che i senatori presenti in citt\u00e0 come ostaggi. Poco dopo, in Gallia, Avito fu nominato imperatore con il sostegno dei Visigoti.\nLe esatte circostanze della morte di Massimo, che posero fine a un regno durato appena settanta giorni, non sono chiare. Gli storici concordano nel dire che, all'arrivo della notizia dell'imminente attacco dei Vandali, Petronio Massimo decise di abbandonare la citt\u00e0 e diede ugualmente il permesso di abbandonarla a chi volesse, ma fosse poi ucciso; i particolari, per\u00f2, non coincidono. Secondo Prospero d'Aquitania furono gli schiavi imperiali a massacrarlo; Idazio afferma invece che Petronio avesse l'intenzione di abdicare e che sia stato ucciso da dei soldati ribelli mentre cercava di fuggire; Giordane fa persino il nome del soldato che assassin\u00f2 l'imperatore, un certo \"Ursus\", specificando che si trattava di un \"milite Romano\", un soldato romano. Tuttavia il meglio informato Sidonio Apollinare, genero di Avito e contemporaneo dei fatti, attribuisce a un burgundo di rango elevato, di cui non fa il nome, l'organizzazione del tumulto in cui perse la vita Massimo: e i due ufficiali imperiali burgundi che avrebbero potuto causare la morte dell'imperatore, anche solo omettendo di proteggerlo, erano Chilperico e Gundioco, che rimasero entrambi in carica."}
{"id": "58537", "revid": "125433619", "url": "https://it.wikipedia.org/wiki?curid=58537", "title": "Triangolo di Tartaglia", "text": "In matematica, il triangolo di Tartaglia (detto anche triangolo di Pascal o Khayy\u0101m o Yang Hui) \u00e8 una disposizione geometrica dei coefficienti binomiali, ossia dei coefficienti dello sviluppo del binomio formula_1 elevato a una qualsiasi potenza formula_2, a forma di triangolo.\nCostruzione.\nLe prime righe del triangolo di Tartaglia sono le seguenti:\n 1 n=0\n 1 1 n=1\n 1 2 1 n=2\n 1 3 3 1 n=3\n 1 4 6 4 1 n=4\n 1 5 10 10 5 1 n=5\n 1 6 15 20 15 6 1 n=6\n 1 7 21 35 35 21 7 1 n=7\n 1 8 28 56 70 56 28 8 1 n=8\n 1 9 36 84 126 126 84 36 9 1 n=9\n 1 10 45 120 210 252 210 120 45 10 1 n=10\n 1 11 55 165 330 462 462 330 165 55 11 1 n=11\n 1 12 66 220 495 792 924 792 495 220 66 12 1 n=12\n 1 13 78 286 715 1287 1716 1716 1287 715 286 78 13 1 n=13\n 1 14 91 364 1001 2002 3003 3432 3003 2002 1001 364 91 14 1 n=14\n k=0 k=1 k=2 k=3 k=4 k=5 k=6 k=7 k=8 k=9 k=10 k=11 k=12 k=13 k=14\nIn ciascuna riga si pu\u00f2 osservare che gli elementi di questa costruzione si ottengono come somma di due elementi adiacenti della riga precedente. Ossia, se formula_3 e formula_2 sono interi positivi, e formula_3 \u00e8 minore o uguale a formula_2:\nformula_7\nLa potenza del binomio.\nL'applicazione principale del triangolo di Tartaglia \u00e8 nello sviluppo delle potenze di un binomio. Se ad esempio si vuole scrivere lo sviluppo di formula_8, \u00e8 sufficiente andare alla quinta riga del triangolo di Tartaglia per trovare i coefficienti del polinomio risultante (cio\u00e8: 1, 4, 6, 4, 1). E dunque possiamo scrivere:\nformula_9\nSe usiamo quest'altra costruzione, possiamo dire che nella formula_10-esima riga si trovano i coefficienti della potenza formula_2-esima del binomio con formula_12:\n 1 N=1 n=0\n 1 1 N=2 n=1\n 1 2 1 N=3 n=2\n 1 3 3 1 N=4 n=3\n 1 4 6 4 1 N=5 n=4\n 1 5 10 10 5 1 N=6 n=5\n 1 6 15 20 15 6 1 N=7 n=6\n 1 7 21 35 35 21 7 1 N=8 n=7\n 1 8 28 56 70 56 28 8 1 N=9 n=8\n 1 9 36 84 126 126 84 36 9 1 N=10 n=9\n 1 10 45 120 210 252 210 120 45 10 1 N=11 n=10\n 1 11 55 165 330 462 462 330 165 55 11 1 N=12 n=11\n 1 12 66 220 495 792 924 792 495 220 66 12 1 N=13 n=12\n 1 13 78 286 715 1287 1716 1716 1287 715 286 78 13 1 N=14 n=13\n 1 14 91 364 1001 2002 3003 3432 3003 2002 1001 364 91 14 1 N=15 n=14\n K=1 K=2 K=3 K=4 K=5 K=6 K=7 K=8 K=9 K=10 K=11 K=12 K=13 K=14 K=15\n k=0 k=1 k=2 k=3 k=4 k=5 k=6 k=7 k=8 k=9 k=10 k=11 k=12 k=13 k=14\nPer tale motivo, i numeri del triangolo di Tartaglia sono detti anche coefficienti binomiali, particolarmente studiati nell'ambito del calcolo combinatorio: si dimostra infatti che l'elemento di posizione formula_13 sulla riga formula_10 del triangolo di Tartaglia \u00e8 il numero di combinazioni di formula_15 elementi di classe formula_16:\nformula_17 \u00a0 \u00a0 formula_18 \u00a0 \u00a0 formula_19 \u00a0 \u00a0 formula_20 \u00a0 \u00a0 formula_21\nDunque, la potenza del binomio pu\u00f2 essere scritta anche con la formula seguente, che dobbiamo a Newton ed \u00e8 comunemente indicata come formula del binomio di Newton:\nformula_22.\nFormalismo matriciale.\nCon i classici indici del formalismo matriciale, il triangolo pu\u00f2 essere costruito nel seguente modo: introdotti due indici formula_23 e formula_24 rispettivamente di riga e colonna e indicando con formula_25 il generico elemento con coordinate formula_26, possiamo scrivere:\nriga 1: formula_27 ; formula_28 ;\nriga 2: formula_29 ; formula_30 ; formula_31 ;\nriga 3: formula_32 ; formula_33 ; formula_34; formula_35 ;\nriga 4: formula_36 ; formula_37 ; formula_38 ; formula_39 ; formula_40 ;\nIn generale, formula_41 \u00e8 una funzione di Dirichlet, che vale formula_42 con formula_43 e formula_44, sempre (per ogni formula_23 e formula_24), tranne per formula_47 oppure formula_48, ossia agli estremi (destro e sinistro) di ogni riga del triangolo, dove vale formula_49.\nInfatti, vale che formula_50 , formula_51 ; formula_52 , formula_53, e che formula_54.\nTale formulazione \u00e8 del tutto equivalente a quella precedente e pi\u00f9 \"classica\" del coefficiente binomiale. Vengono solamente cambiati gli indici, riconducendosi al formalismo matriciale.\nPropriet\u00e0.\nIl triangolo ha molte altre numerose propriet\u00e0, alcune dipendenti dal metodo di costruzione, altre dalle propriet\u00e0 dei coefficienti binomiali (le due cose sono legate tra loro).\nCondizione al contorno.\nEssendo formula_55 tutti i numeri lungo il contorno sono uguali a uno.\nFormula ricorsiva.\n\u00c8 nota (qui la dimostrazione) la propriet\u00e0 dei binomiali per cui\nQuesto porta ad una formula ricorsiva per calcolare un numero del triangolo: se voglio conoscere il numero alla riga formula_2 al posto formula_3, basta sommare i due numeri della fila precedente allo stesso posto e al posto precedente, cio\u00e8 otteniamo proprio la formula di costruzione.\nSimmetria del triangolo.\nIl triangolo \u00e8 simmetrico rispetto all'altezza, cio\u00e8 formula_59, questo poich\u00e9 formula_60.\nSomma delle righe.\nSi pu\u00f2 notare che:\n 1 = 1\n 1 + 1 = 2\n 1 + 2 + 1 = 4\n 1 + 3 + 3 + 1 = 8\n 1 + 4 + 6 + 4 + 1 = 16\ncio\u00e8 che la somma della formula_2-esima riga \u00e8 formula_62. Ci\u00f2 si pu\u00f2 dimostrare molto facilmente osservando che la somma della prima riga \u00e8 ovviamente 1 e che, data una riga, ogni numero della riga successiva si ottiene sommando i due numeri superiori e che ogni numero superiore viene utilizzato due volte per cui, indicando con formula_63 la somma della riga formula_2, risulta formula_65.\nAltra dimostrazione ancora pi\u00f9 semplice consiste nel ricordare che ogni riga contiene i coefficienti dello sviluppo delle potenze di un binomio, volendo prendere il binomio formula_66, il suo sviluppo consiste nei semplici coefficienti, quindi, per esempio formula_67, ed in generale formula_68.\nDifferenza nelle righe.\nSi pu\u00f2 notare che:\n 1 - 1 = 0\n 1 - 2 + 1 = 0\n 1 - 3 + 3 - 1 = 0\n 1 - 4 + 6 - 4 + 1 = 0\nLa somma dei numeri nei posti dispari (1\u00b0, 3\u00b0, 5\u00b0...) meno la somma dei numeri nei posti pari (2\u00b0, 4\u00b0, 6\u00b0...) d\u00e0 zero. Per le righe con un numero pari di elementi, questo \u00e8 ovvio in quanto il triangolo \u00e8 simmetrico (vedi sopra).\nPer una dimostrazione generale ci affidiamo alla tecnica precedente prendendo come binomio (1-1), in questo modo otteniamo proprio la somma che cerchiamo, che non pu\u00f2 che fare 0. Un esempio: formula_69.\nPotenze di undici e di altri numeri.\nLe \"prime\" potenze di 11, quelle di 101, e in generale quelle della somma di due distinte potenze di 10, si possono \"leggere\" sulle prime righe del triangolo di Tartaglia:\n 1 1 1 1\n 1 1 11 1.001 10,1\n 1 2 1 121 1.002.001 102,01\n 1 3 3 1 1.331 1.003.003.001 1.030,301\n 1 4 6 4 1 14.641 1.004.006.004.001 10.406,0401\n 1 5 10 10 5 1 161.051 1.005.010.010.005.001 105.101,00501 \nSviluppando infatti il binomio formula_70, negli esempi (10+1), (100+1) e (10+0,1), si ottiene\ne finch\u00e9 la potenza \u00e8 \"piccola\", cio\u00e8 i coefficienti binomiali sono inferiori al rapporto tra le due potenze, \u00e8 possibile \"leggere\" le righe del triangolo di Tartaglia nelle loro potenze.\nSimilmente, scrivendo i numeri in una diversa base di numerazione formula_72, il triangolo di Tartaglia pu\u00f2 essere \"letto\" nelle \"prime\" potenze di formula_73 e in generale della somma di due potenze di formula_72.\nSomma delle diagonali.\nPrendiamo una porzione del triangolo:\n 1\n 1 1\n 1 2 1\n 1 3 3 1\n 1 4 6 4 1\n 1 5 10 10 5 1\n 1 6 15 20 15 6 1 \nSommando i numeri su una diagonale (1+3+6+10) otteniamo il numero adiacente al prossimo sulla diagonale (20). Questa \u00e8 un'identit\u00e0 molto utile nel campo della combinatoria, chiamata comunemente con il nome di \"Identit\u00e0 della mazza da hockey\", per analogia con la forma assunta evidenziando gli addendi e il risultato in diagonale.\nMultipli di numero fissato.\nDato un numero formula_2 fissato, i numeri del triangolo che siano suoi multipli interi formano dei nuovi triangoli con il vertice in basso, oppure dei punti isolati, che sono ovviamente anch'essi dei triangoli di lato unitario. Tali triangoli non si intersecano, n\u00e9 sono adiacenti.\n Pari: 1\n 1 1\n 1 \\2/ 1\n 1 3 3 1\n 1 \\4 6 4/ 1\n 1 5 \\10 10/ 5 1\n 1 \\6/ 15 \\20/ 15 \\6/ 1\n 1 7 21 35 35 21 7 1\n 1 \\8 28 56 70 56 28 8/ 1\n 1 9 \\36 84 126 126 84 36/ 9 1\n 1 \\10/ 45 \\120 210 252 210 120/ 45 \\10/ 1\n 1 11 55 165 \\330 462 462 330/ 165 55 11 1\n 1 \\12 66 220/ 495 \\792 924 792/ 495 \\220 66 12/ 1\n 1 13 \\78 286/ 715 1287 \\1716 1716/ 1287 715 \\286 78/ 13 1\nAltre successioni di interi.\nNel triangolo di Tartaglia, oltre ai coefficienti binomiali, si individuano anche altre successioni di interi positivi:\nNumero di Catalan.\nI numeri di Catalan si possono trovare in verticale partendo dal vertice, scendendo e dividendo per 1, 2, 3, 4 ... quindi sono 1/1, 2/2, 6/3, 20/4, 70/5 ... ovvero 1, 1, 2, 5, 14 ...\n 1\n 1 1\n 1 2 1\n 1 3 3 1\n 1 4 6 4 1\n 1 5 10 10 5 1\n 1 6 15 20 15 6 1\n 1 7 21 35 35 21 7 1\n 1 8 28 56 70 56 28 8 1\n 1 9 36 84 126 126 84 36 9 1\n 1 10 45 120 210 252 210 120 45 10 1\n 1 11 55 165 330 462 462 330 165 55 11 1\n 1 12 66 220 495 792 924 792 495 220 66 12 1\nNumeri di Fibonacci.\nI numeri di Fibonacci possono essere trovati sommando le diagonali \"storte\", ottenute spostandosi ogni volta di una riga sotto e due numeri a sinistra. Esempio: formula_76 oppure formula_77. Esiste anche un algoritmo per la determinazione dei coefficienti dei polinomi di Fibonacci.\n 1\n 1 1\n 1 2 1\n 1 3 3 1\n 1 4 6 4 1\n 1 5 10 10 5 1\n 1 6 15 20 15 6 1\n 1 7 21 35 35 21 7 1\n 1 8 28 56 70 56 28 8 1\n 1 9 36 84 126 126 84 36 9 1\n 1 10 45 120 210 252 210 120 45 10 1\nSerie dei numeri politopici.\nOgni diversa linea diagonale del triangolo rappresenta una successione di numeri n-topici (una estensione alle n-dimensioni dei numeri poligonali, per esempio la 3\u00aa linea diagonale \u00e8 composta dai numeri triangolari: 1,3,6,10,15,21,28,36,45,55,66,78...) con 2 dimensioni.\n 1\n 1 1\n 1 2 1\n 1 3 3 1\n 1 4 6 4 1\n 1 5 10 10 5 1\n 1 6 15 20 15 6 1\n 1 7 21 35 35 21 7 1\n 1 8 28 56 70 56 28 8 1\n 1 9 36 84 126 126 84 36 9 1\n 1 10 45 120 210 252 210 120 45 10 1\n 1 11 55 165 330 462 462 330 165 55 11 1\n 1 12 66 220 495 792 924 792 495 220 66 12 1\n 1 13 78 286 715 1287 1716 1716 1287 715 286 78 13 1\nLa 4\u00aa linea diagonale dai numeri tetraedrici (3 dimensioni), la 5\u00aa dai numeri pentatopici (4 dimensioni), la 6\u00aa dai numeri 5-topici (5 dimensioni), e cos\u00ec via.\nOgni numero nel triangolo di Tartaglia \u00e8 dunque identificato dalle coordinate \"n\" ed \"m\". Vi \u00e8 una semplice relazione tra tutte le coppie di numeri adiacenti aventi posizione (\"n\",\"m\") ed (\"n\"+1,\"m\"\u20131)\nformula_78\nper esempio l'ottavo (8\u00b0) numero tetraedrico (3-topico) moltiplicato 3 \u00e8 uguale al prodotto di 8 per il nono (9\u00b0) numero triangolare (2-topico) (3*120 = 8*45)\nIl risultato che risale a Fermat e che il matematico considerava una \"proposizione molto bella\" non \u00e8 che l'espressione della seguente\nformula_79\nEstendibilit\u00e0 del coefficiente binomiale.\nUna generalizzazione del coefficiente binomiale \u00e8 data dallo sviluppo in serie di Taylor delle funzioni\nUn'altra generalizzazione del coefficiente binomiale \u00e8 data dal prolungamento analitico della funzione fattoriale tramite la funzione Gamma, formula_83:\nAnche se sono definite su insiemi diversi, queste funzioni coincidono sulle intersezioni.\nNota storica.\nLa costruzione del triangolo di Tartaglia era nota a matematici cinesi nel XIV secolo e forse anche in epoca anteriore. In Italia prese il nome da Niccol\u00f2 Tartaglia, che lo descrisse nel suo \"General trattato di numeri et misure\" del 1556, ma in Francia e successivamente anche nel mondo anglosassone prende il nome da Blaise Pascal, che un secolo dopo, nel 1654, ne fece grande uso nei suoi studi sulla probabilit\u00e0. In Germania invece \u00e8 comunemente attribuito a Michael Stifel che ne scrisse nel 1544.\nNel triangolo \u00e8 presente \"1\" al primo livello, due volte \"1\" al secondo e poi gli altri numeri. Ci\u00f2 rappresenta nei numeri il passaggio dall'Uno alla Diade, tipicamente platonico. La Diade del secondo livello deriva da uno sdoppiamento dell'Uno.\nTartaglia ebbe contatti con Cardano, autore del \"De subtilitate\" (1550) e del \"De rerum varietate\" (1557) che contengono una riflessione, ispirata dal neoplatonismo, sulla natura tipicamente rinascimentale."}
{"id": "58541", "revid": "1632387", "url": "https://it.wikipedia.org/wiki?curid=58541", "title": "Maurizio Costanzo", "text": "Biografia.\nNato a Roma il 28 agosto 1938 di nonni paterni abruzzesi di Ortona, figlio unico di Ugo, impiegato statale al Ministero dei Trasporti e di Jole De Toni, casalinga. Dopo il diploma in Ragioneria, non si iscrive all'universit\u00e0 per continuare i suoi studi e laurearsi, bens\u00ec, come erano un suo sogno e ambizione, nel 1956 comincia giovanissimo la sua carriera di giornalista e, solo pochi anni pi\u00f9 tardi, di autore radiofonico e televisivo di successo.\nCostanzo si \u00e8 sposato quattro volte: la prima volta nel 1963 con Lori Sammartino, una fotoreporter. In seguito, dal 1973 al 1984, \u00e8 stato invece coniugato con la giornalista Flaminia Morandi (che per Costanzo divorzi\u00f2 dall'allora marito, il giornalista Rai Alberto Michelini), dalla quale ha avuto due figli: Camilla, nata nel 1973 (che oggi lavora come sceneggiatrice per la Rai), e Saverio, nato nel 1975, oggi regista cinematografico e di serie televisive. Costanzo e la Morandi si sono poi separati alla fine degli anni settanta.\nIn seguito, dal 1983 al 1986, ha convissuto con l'attrice Simona Izzo. Il 7 giugno 1989 si \u00e8 sposato con la conduttrice televisiva Marta Flavi, dalla quale si \u00e8 separato nel dicembre 1990 ed ha divorziato nel 1994.\nInfine, il 28 agosto 1995 si \u00e8 sposato con l'attuale moglie Maria De Filippi, conosciuta nel settembre 1989 durante un convegno sulla pirateria cinematografica a Venezia, che lei organizz\u00f2 per una societ\u00e0 di consulenza sulla comunicazione. conduttrice, autrice, produttrice e talent-scout televisiva. Il matrimonio venne celebrato con rito civile presso il Comune di Roma dall'allora sindaco Francesco Rutelli. Nel 2002 la coppia ha preso in affido un bambino, Gabriele, che all'epoca aveva dieci anni, poi definitivamente da loro adottato nel 2004.\n\u00c8 nonno di quattro nipoti, due figli di Camilla e due figli di Saverio.\nLa carriera.\nGli esordi, la radio e il \"Maurizio Costanzo Show\".\nCresciuto con il sogno di diventare giornalista, intraprende la sua carriera nel 1956, a soli diciotto anni, come cronista nel quotidiano romano \"Paese Sera\". Nel 1957 entra a far parte della redazione del \"Corriere Mercantile\" di Genova. A 22 anni comincia a collaborare con TV Sorrisi e Canzoni, intervista fra l'altro Tot\u00f2; pochi anni pi\u00f9 tardi, nel 1960, diventa caporedattore della redazione romana del settimanale \"Grazia\". Nel 1963 esordisce come autore radiofonico per uno spettacolo affidatogli da Luciano Rispoli - allora caposervizio del variet\u00e0 a Radio Rai - dal titolo \"Canzoni e nuvole\", condotto da Nunzio Filogamo. Nel 1966 \u00e8 coautore del testo della canzone \"Se telefonando\", scritto insieme con Ghigo De Chiara, con musica di Ennio Morricone e portata al successo da Mina. Costanzo \u00e8 anche co-ideatore del personaggio \"Fracchia\", creato e impersonato da Paolo Villaggio, che lui stesso scopre nel 1967 e incoraggia a esordire in un cabaret di Roma. Nel 1969 scrive il copione dell'originale televisivo \"Sposarsi non \u00e8 facile\" per la rubrica RAI \"Vivere insieme\" di Ugo Sciascia. Nel 1970 conduce la trasmissione radiofonica di successo \"Buon pomeriggio\" con Dina Luce.\nA partire dalla met\u00e0 degli anni settanta \u00e8 ideatore e conduttore di numerosi spettacoli televisivi improntati a un genere allora agli albori, quello del talk-show: \"Bont\u00e0 loro\" (1976-1978), che si pu\u00f2 anche considerare a buon diritto il primo esempio di talk-show della televisione italiana, \"Acquario\" (1978-1979), \"Grand'Italia\" (1979-1980) e \"Fascination\" (1984). Queste esperienze lo portano a realizzare il suo spettacolo televisivo pi\u00f9 famoso, celebrato e longevo, il \"Maurizio Costanzo Show\" (in onda dal 1982, sia pure con alcune interruzioni), talk show, registrato al \"Teatro Parioli\" di Roma, di cui Costanzo \u00e8 diventato anche direttore artistico dal 1988 al 2011.\nIl successo di tali programmi \u00e8 dato anche dalla particolare tecnica d'intervista di Costanzo, che \"\u00ab\u00e8 un pontefice dell'interruzione. Riesce cio\u00e8 a far dire, a far seguitare la conversazione e il ragionare, inframmezzandosi al discorso altrui e nello stesso tempo rendendolo possibile. [...] Costanzo \u00e8 maestro di allusioni, che accenna e lascia sospese, quasi fossero da concludere da parte dell'interlocutore o dell'uditorio\u00bb\".\nNegli anni, dal \"Maurizio Costanzo Show\" - che nel frattempo diventa il \"salotto mediatico\" pi\u00f9 importante e influente della televisione italiana - muovono i loro primi passi nella celebrit\u00e0 televisiva - e non solo - personaggi come Vittorio Sgarbi, attori come Nik Novecento, Valerio Mastandrea e Ricky Memphis, autori satirici e comici come Daniele Luttazzi e Alessandro Bergonzoni, cabarettisti come Giobbe Covatta, Enzo Iacchetti, Dario Vergassola, Stefano Nosei e Gioele Dix.\nAlcune puntate del \"Maurizio Costanzo Show\" erano intitolate \"Uno contro tutti\" e veniva invitato un solo ospite, solitamente un politico o uomo di spettacolo, che doveva rispondere alle domande del pubblico, a volte anche provocatorie.\nGli anni settanta e ottanta.\nCostanzo \u00e8 stato autore di diverse opere teatrali, fra le quali la \"pi\u00e8ce\" \"Cielo, mio marito!\" (scritta a quattro mani con Marcello Marchesi), che, diretta da Aldo Trionfo, viene interpretata e portata al successo da Gino Bramieri e Ombretta Colli. La sua prima commedia, \"Il marito adottivo\", va in scena nel 1969 per la regia di Lucio Ardenzi. Dal 1970 al 1977 vengono rappresentate anche: \"Con assoluta gratitudine\", con la coppia Francesco Mul\u00e8 e Sandra Mondaini, \"Un amore impossibile\", con l'inossidabile coppia Aroldo Tieri e Giuliana Lojodice, \"Un coperto in pi\u00f9\", recitata dai fratelli Aldo e Carlo Giuffr\u00e9 per la prima volta insieme, e infine \"Vecchi, vuoti a rendere\", con Cecilia Sacchi e Arnoldo Fo\u00e0, che ne curer\u00e0 anche la regia nel 1972. Quest'ultima opera sar\u00e0 poi interpretata da Paolo Ferrari e Valeria Valeri, prima diretti da Massimo Cinque e poi, nel 1992, con il titolo \"Vuoti a rendere\", dal regista Gianni Fenzi.\nCollaboratore a un primo progetto scritto del film \"Sal\u00f2 o le 120 giornate di Sodoma\" (1975) di Pier Paolo Pasolini, Costanzo partecipa alla sceneggiatura di molti altri film, quattro dei quali diretti da Pupi Avati: \"Bordella\" (1976), \"La casa dalle finestre che ridono\" (1976) - divenuto con il tempo un vero e proprio \"cult\" del genere horror - \"Tutti defunti... tranne i morti\" (1977) e \"Zeder\" (1983). Nel 1977 contribuisce alla stesura della sceneggiatura del film di Ettore Scola \"Una giornata particolare\", interpretato dalla coppia Sophia Loren-Marcello Mastroianni. Nel 1978 dirige anche un film, l'ironico \"Melodrammore\", parodia dei melodrammi matarazziani interpretato dall'attore-simbolo del genere, Amedeo Nazzari, alla sua ultima apparizione cinematografica.\nNel 1977 intuisce il grande talento dell'allora semi-sconosciuto Luciano De Crescenzo e ne promuove la sua opera prima \"Cos\u00ec parl\u00f2 Bellavista\", invitandolo nel suo programma \"Bont\u00e0 loro\". De Crescenzo pu\u00f2 quindi scegliere di dedicarsi solo alla carriera di autore, abbandonando definitivamente la precedente professione di ingegnere all'IBM.\nNel 1978 comincia la sua collaborazione con la Rizzoli editore assumendo la direzione de \"La Domenica del Corriere\". L'anno seguente viene incaricato di dirigere il nuovo quotidiano popolare \"L'Occhio\", che esce nell'autunno del 1979. Sul network televisivo Primarete Indipendente, appartenente al medesimo editore Rizzoli, nel 1980, viene incaricato di dirigere quello che \u00e8 il primo esempio di telegiornale nazionale privato della TV italiana, \"Contatto\". Finch\u00e9 nel 1981 lo scandalo della Loggia P2 non travolge tutto. Il nome di Costanzo compare nelle famose liste che vengono trovate nell'abitazione di Licio Gelli. Il 31 marzo, prima ancora che la lista venga resa pubblica (ci\u00f2 avverr\u00e0 il 21 maggio), Costanzo si dimette dalla direzione de \"L'Occhio\". \u00c8 un duro colpo per l'immagine di Costanzo, che decide di lasciare gli schermi televisivi per un anno. Ricomincia a lavorare per Videolina,una piccola emittente sarda. Il 14 settembre 1982 la sua carriera conosce un nuovo inizio: parte il \"Maurizio Costanzo Show\".\nIntorno alla met\u00e0 degli anni ottanta decide di fondare la propria societ\u00e0 di produzione, \"Fortuna Audiovisivi\". Insieme con Alberto Silvestri (suo grande amico e coautore di alcuni dei suoi programmi pi\u00f9 importanti, nonch\u00e9 padre del noto cantautore Daniele Silvestri), nel 1984, comincia a scrivere e a interpretare personalmente i 52 episodi di quella che si pu\u00f2 considerare la prima \"Situation comedy\" all'italiana, \"Orazio\", nella quale recita insieme con l'allora compagna di vita, Simona Izzo (che viene poi sostituita sul set da Emanuela Giordano quando la loro convivenza entra in crisi), Angiolina Quinterno e Alessia Fabiani, allora bambina. Sempre in questi anni collabora con il settimanale \"Gente\" in veste di critico cinematografico.\nLe musiche sono composte da Paolo Pietrangeli (che \u00e8 pure il regista di gran parte delle sue trasmissioni televisive) e Luigi Ceccarelli. Gli episodi vengono trasmessi settimanalmente su Canale 5 all'interno del contenitore domenicale \"Buona Domenica\", di cui Costanzo \u00e8 uno dei conduttori. La poliedricit\u00e0 di Costanzo si manifesta, infatti, anche in alcune sue trasmissioni televisive a carattere maggiormente \"nazional-popolare\" come il programma domenicale \"Buona Domenica\", che inizialmente conduce alternandosi con Corrado (dal 13 gennaio 1985) e poi da solo, come conduttore principale, fino al 31 maggio 1987. L'esperienza di attore verr\u00e0 ripetuta nel 1989 con la \"Situation comedy\" analoga \"Ovidio\". Vi fa ritorno il 6 ottobre 1996 e vi ci rimane fino al 14 maggio 2006 come autore-presentatore, alternando alla conduzione le partecipazioni di Fiorello, Paola Barale, Claudio Lippi, Luca Laurenti, Enrico Papi, Laura Freddi e Massimo Lopez.\nA partire dalle ultime edizioni da lui presiedute per\u00f2, diventano ospiti fissi \"soubrette\" e personaggi dalle dubbie doti artistiche, protagonisti di reality-show e della cronaca rosa: tali presenze saranno confermate e tale filosofia verr\u00e0 estremizzata, con il passaggio della conduzione del programma a Paola Perego, nel 2006. Dal 1988 comincia ad andare in onda il suo programma \"Taccuino di Maurizio Costanzo\" sull'emittente radiofonica romana Radio Dimensione Suono, che interromper\u00e0 solo sul finire degli anni novanta.\nGli anni novanta e duemila.\nNel 1991 conduce per diverse puntate dagli studi cagliaritani dell'emittente televisiva sarda Videolina un talk show dal titolo \"Dopo cena\".\nNel marzo 1992 esordisce su Canale 5 un nuovo programma di Costanzo, intitolato \"Guerra o pace\", la cui sigla, \"Il mio nome \u00e8 donna\", \u00e8 cantata da Lidia Martorana.\nNel 1995 viene nominato direttore artistico del \"Festival Citt\u00e0 Spettacolo\" di Benevento, carica a cui rinuncia nel 1999.\nNel 1997 diviene direttore artistico del \"Teatro Ciak\" di Milano, che dirige fino alla stagione 1999. Nel novembre del medesimo anno diventa direttore di Canale 5, la rete ammiraglia di Mediaset, carica che ricopre fino al 3 novembre 1999.\nNel 1999 viene nominato presidente di \"Mediatrade\", la societ\u00e0 del gruppo Mediaset preposta a occuparsi di tutto ci\u00f2 che riguarda la fiction televisiva. Nel 2000 fonda insieme con l'imprenditore Alessandro Benetton e alla sua banca d'affari, la societ\u00e0 \"Maurizio Costanzo Comunicazione\". Il suo scopo dichiarato \u00e8 incentrato principalmente sul mondo di Internet, proponendosi la consulenza e la gestione di tutto ci\u00f2 che pu\u00f2 riguardare la comunicazione e l'immagine di personaggi pubblici dello \"star system\", di politici e di imprenditori. Direttore artistico di Canale 5, riveste diverse importanti cariche presso la societ\u00e0 Mediaset e intrattiene anche rapporti di consulenza con la rete TV LA7.\nCostanzo, frequentemente appellato 'dottore', non si \u00e8 mai laureato, anche se nel 2009 ha ricevuto una laurea magistrale honoris causa in Giornalismo, editoria e multimedialit\u00e0 conferita dalla Libera Universit\u00e0 di Lingue e Comunicazione IULM di Milano..\nCi\u00f2 non gli ha impedito di insegnare, a partire dal 1996, alla Facolt\u00e0 di Scienze della Comunicazione dell'Universit\u00e0 La Sapienza di Roma (nell'anno accademico 2008-2009 ha avuto l'affidamento di \"Teoria e applicazioni del linguaggio televisivo\" e il \"Laboratorio sui formati e i generi televisivi\"). Durante la sua pluridecennale carriera giornalistica pu\u00f2 vantare collaborazioni con alcuni dei pi\u00f9 importanti quotidiani e settimanali nazionali come \"Il Corriere della Sera\", \"Il Mattino\", \"La Stampa\", \"Epoca\". Fino al novembre 1997 tiene anche rubriche su \"Gioia\" e \"Film tv\".\nScrive per il quotidiano \"Il Messaggero\" (cura una rubrica quotidiana denominata il \"Diario\"), per i settimanali \"Gente\" e \"Panorama\". Dal 2007 collabora anche con \"Il Riformista\". Nel 2004 \u00e8 uno dei fondatori e collaboratori del quotidiano sportivo \"Il Romanista\", giornale dedicato unicamente alla societ\u00e0 calcistica , di cui Costanzo si dichiara essere tifosissimo e che ritiene uno degli unici punti fermi nella propria vita. Nel 2004 pubblica un libro edito da Mondadori, \"Chi mi credo di essere\", nel quale si confessa apertamente su svariati temi anche relativi al suo passato, con la collaborazione del giornalista Giancarlo Dotto. Nel 2006 vede la luce un altro libro edito da Mondadori, \"E che sar\u00e0 mai?\". Il 12 gennaio 2005 chiude il \"Maurizio Costanzo Show\" per protesta contro lo sforamento dei programmi di prima serata che lo costringevano ad andare in onda a tarda notte. Con il programma mattutino \"Tutte le mattine\", iniziato il 19 aprile 2004, Costanzo unisce il talk show all'attualit\u00e0. Il \"Maurizio Costanzo Show\" riprende il 16 settembre 2005 sul canale digitale terrestre di Mediaset.\nDal 18 settembre 2006 \"Tutte le mattine\" si trasforma e slitta: diventa pomeridiano, viene introdotto il pubblico e il nome cambia in \"Buon pomeriggio\", gi\u00e0 titolo di un suo fortunato programma radiofonico degli anni settanta condotto in coppia con Dina Luce.\nLasciata \"Buona Domenica\", Costanzo si riserva la fascia preserale domenicale con \"Conversando\", programma di interviste e attualit\u00e0.\n\u00c8 presente su Italia 1 con \"Altrove - Liberi di sperare\", trasmissione dedicata alla vita nelle carceri.\nInfine su Rete 4 cura una rubrica intitolata \"Il grande cinema italiano\" dove vengono presentate famose pellicole italiane del passato che vengono poi trasmesse.\nIl 7 gennaio 2007 conclude il programma \"Conversando\" per riproporre l'11 gennaio il \"Maurizio Costanzo Show\", ogni gioved\u00ec sempre su Canale 5. Da aprile dello stesso anno conduce su Rai Radio Uno la trasmissione \"L'uomo della notte\" dalle 00.20 circa all'una, alternando telefonate, musica e riflessioni su temi d'attualit\u00e0 contattando periodicamente il professor Angelo Vescovi per gli sviluppi della ricerca sulle cellule staminali. Nel 2009 ha introdotto la rubrica \"Poetando\" dedicata alla lettura di brevi poesie di autori ancora sconosciuti. Tra questi spesso viene nominato il misterioso \"Ugo Straniero\"; secondo molti ascoltatori \u00e8 un poeta inesistente, sarebbe solo uno pseudonimo con cui lo stesso Costanzo firmerebbe le poesie che egli stesso scrive. Grazie a un editore riusc\u00ec a pubblicare in un primo libro 92 poesie.\nInoltre nel 2010 ha introdotto la rubrica \"Diariando\" in cui viene letta una pagina del Diario personale inviata dallo stesso scrittore alla redazione.\nNel 2011 introduce la rubrica \"Letterando\" nella quale vengono lette alcune lettere che vengono ritenute di particolare importanza personale dalla persona che le invia alla stessa redazione. Nel 2007 assume la responsabilit\u00e0 di direttore artistico del \"Teatro Brancaccio\" di Roma, sostituendo nel ruolo l'attore Gigi Proietti, dopo un suo polemico siluramento. All'inizio del 2008 accetta di diventare direttore artistico della \"Fondazione Teatro\" di Latina. Nel 2008 sostituisce nel compito di direttore artistico del \"Todi Arte Festival\" l'attrice Simona Marchini, a seguito di un altro polemico allontanamento.\nNell'ambito televisivo, l'11 ottobre 2009 conduce l'ultima edizione del noto \"Maurizio Costanzo Show\", in onda per due sere a settimana, riproponendo in ogni puntata filmati tratti dalle precedenti edizioni e commentandoli in studio con Alfonso Signorini e i protagonisti dei filmati. Contemporaneamente annuncia di aver firmato un contratto che lo vedr\u00e0 tornare, dopo quasi trent'anni di assenza, in RAI, dove sar\u00e0 autore e conduttore del programma di Rai 1 \"Memorie dal bianco e nero\" insieme con Enrico Vaime. Nel 2012 torna a proporsi in vesti di paroliere, firmando per Marcella Bella il brano \"Da quando mi hai lasciata\", incluso nell'album Femmina Bella, con il quale l'interprete catanese festeggia i 40 anni di carriera.\nGli anni duemiladieci e duemilaventi.\nDal 22 febbraio 2010 conduce \"Bont\u00e0 sua\" su Rai 1 (chiaro riferimento a \"Bont\u00e0 loro\"), rubrica giornaliera in cui intervista personaggi dello spettacolo. Nell'estate 2010 partecipa alla trasmissione calcistica \"Notti Mondiali\" con Paola Ferrari e Giampiero Galeazzi in diretta da piazza di Siena a Roma. A partire dal 13 settembre 2010 torna alla conduzione del programma \"Bont\u00e0 loro\" che va a sostituire proprio \"Bont\u00e0 sua\": vengono quindi inseriti pi\u00f9 ospiti rispetto al formato precedente, la trasmissione viene poi chiusa il 14 febbraio 2011 a causa dei bassi ascolti.\nPoche settimane pi\u00f9 tardi, il conduttore \u00e8 tornato in video nel preserale di Rai 2 con \"Maurizio Costanzo Talk\", e conduce il sabato in seconda serata su Rai 1 la trasmissione \"Italia mia\" con Enrico Vaime. Dal 2009 torna su Rai Radio Uno. Da novembre 2011 conduce Di che talento sei? trasmesso al sabato in seconda serata su Rai 1. Dal maggio 2012 Costanzo conduce \"Italia in 4D\" su Rai Storia e \"S'\u00e8 fatta notte\" su Rai 1.\nDal 2011 \u00e8 opinionista fisso sull'emittente radiofonica romana Radio Man\u00e0 Man\u00e0. Nel giugno 2012 Maurizio Costanzo diventa il direttore artistico di Vero. Dal giugno 2013 \u00e8 editorialista del \"Corriere dell'Umbria\" e delle altre edizioni dei quotidiani che fanno parte del gruppo editoriale perugino: sua la rubrica settimanale di prima pagina \"La domenica col baffo\". Dal 9 settembre al 21 luglio conduce su RTL 102.5 la prima edizione del \"Radio Costanzo Show\", insieme con Pierluigi Diaco e Jolanda Granato, in onda ogni luned\u00ec. Dal 3 aprile 2014 conduce su San Marino RTV \"Scusi, mi racconta San Marino?\" dove nei dieci appuntamenti intervista personaggi italiani legati alla Repubblica del Titano. Contemporaneamente \u00e8 ospite ricorrente di \"Domenica in\" dove insieme con la conduttrice Mara Venier ricorda i personaggi pi\u00f9 importanti della storia del piccolo schermo.\nDal 9 maggio torna a Mediaset dove realizza 40 appuntamenti in seconda serata con il meglio del \"Maurizio Costanzo show\" intitolato \"Maurizio Costanzo Show - La storia\". Programmato inizialmente esclusivamente per la rete tematica Mediaset Extra, dal 7 luglio viene promosso con una puntata settimanale su Canale 5. Dal 13 settembre \u00e8 al timone di una nuova edizione di \"S'\u00e8 fatta notte\" insieme con Enrico Vaime andando in onda in seconda serata, prima, dopo il variet\u00e0 di Massimo Ranieri \"Sogno e son desto\", e successivamente, dopo la decima edizione di \"Ballando con le stelle\".\nDal 12 aprile 2015 va di nuovo in onda il \"Maurizio Costanzo Show\" su Rete 4 in prima serata la domenica sera con quattro puntate. Il giornalista prosegue la collaborazione con il servizio pubblico televisivo tornando su Rai Storia con \"Bella storia\" e su Rai Premium con \"Memory\" dove racconta in seconda serata la storia degli sceneggiati Rai.\nDa settembre torna dopo 11 anni alla domenica pomeriggio come autore e personaggio fisso di Domenica In. Contemporaneamente tiene la rubrica \"Domande e risposte - il commento di Costanzo\" e \"Le pagelle TV di Costanzo\" sul settimanale \"Nuovo\", per Cairo Editore.\nDal marzo 2016 torna a condurre una trasmissione quotidiana, dal luned\u00ec al gioved\u00ec, su Rai Premium con \"Parliamone\". Nel luglio 2016 sbarca sulla rete \"Mediaset\" \"Iris\" dove conduce con lo sceneggiatore Alberto Consarino la rubrica cinematografica \"Maurizio Costanzo racconta\".\nIl mese di settembre lo vede impegnato in nuovi progetti radio-televisivi: \"Swing - Storie sincopate di ieri e di oggi\", programma quotidiano su Rai Premium, il ritorno alla seconda serata del sabato con \"S'\u00e8 fatta notte\", dove affianca Lisa Marzoli, \"Quella volta che\" su Radio Zeta L'Italiana alla domenica e con la quarta edizione del \"Radio Costanzo Show\", sempre su Rtl 102.5 ogni luned\u00ec e marted\u00ec. Il 6 ottobre 2016 inizia su Canale 5 \"L'intervista\", riscuotendo ascolti tali da battere il programma concorrente di Rai 1 \"Petrolio\". \u00c8 ospite ricorrente a \"DiMarted\u00ec\" su LA7.\nIl 2 gennaio 2017 lascia Rtl 102.5 chiudendo il Radio Costanzo Show, che trasloca quindi su Radio 105, in co-conduzione con Carlotta Quadri.\nDagli anni duemiladieci, il \"Diario\" approda sull'altro principale quotidiano romano, \"Il Tempo.\" Sempre su questa testata, oltre che sul quotidiano \"Libero,\" di propriet\u00e0 dello stesso editore\",\" cura la rubrica di critica televisiva \"Buona Tv a Tutti\".\nDal 10 giugno 2021 al 22 febbraio 2022 \u00e8 stato responsabile per le strategie di comunicazione della Roma, squadra di cui \u00e8 da sempre tifoso.\nL'attivit\u00e0 politica e massonica.\nNel 1980, direttore del neonato telegiornale \"Contatto\" (primo notiziario nazionale non RAI in onda sull'emittente della Rizzoli \"PIN - Primarete Indipendente\"), viene coinvolto nello scandalo del ritrovamento della lista degli aderenti alla loggia massonica P2. La sua tessera \u00e8 la numero 1819 (il suo fascicolo il numero 626) con la qualifica massonica di \"maestro\". Inizialmente nega con decisione l'appartenenza alla loggia (sebbene solo pochi mesi prima avesse fatto sensazione una sua intervista a Licio Gelli, pubblicata sul \"Corriere della Sera\"), poi sostiene di essere stato iscritto a sua insaputa, infine ammette la sua partecipazione in un'intervista a Giampaolo Pansa, rilasciata al quotidiano \"La Repubblica\".\nTale ammissione \u00e8 stata definitivamente ribadita dallo stesso Costanzo di fronte alla Corte d'assise, durante il processo ai capi della loggia massonica, accusati di cospirazione politica. Nel 1986, si candida per il Partito Radicale nonostante gli amichevoli rapporti con Silvio Berlusconi.\nL'impegno contro la mafia e l'attentato di via Fauro.\nAmico del giudice Giovanni Falcone, ospite alle sue trasmissioni, Costanzo si impegn\u00f2 come uomo e giornalista nella lotta alla mafia. In seguito all'omicidio di Libero Grassi, appena un mese dopo, Costanzo e Michele Santoro realizzarono una maratona Rai-Fininvest contro la mafia. Memorabile rimase la scena in cui Costanzo bruci\u00f2 in diretta una maglietta con scritto \"Mafia made in Italy\". Proprio questo suo impegno sembra essere la causa, il 14 maggio 1993, di un attentato: una Fiat Uno imbottita di novanta chilogrammi di tritolo esplose a Roma in via Ruggero Fauro (vicino al Teatro Parioli).\nAl momento dell'esplosione erano in transito due autovetture: una Mercedes blu, presa a nolo la mattina stessa, condotta da Stefano Degni, su cui sedevano Maurizio Costanzo (di ritorno dalle registrazioni del \"Maurizio Costanzo Show\") e la sua compagna Maria De Filippi e, a brevissima distanza, una Lancia Thema con a bordo le guardie del corpo Fabio De Palo (rimasto lievemente ferito) e Aldo Re (che sub\u00ec lesioni legate allo shock). Fortunatamente, non ci furono vittime e gli occupanti della Mercedes rimasero illesi per un ritardo nello scoppio causato dal telecomando e per un muretto di una scuola che fece da protezione all'automobile blindata di Costanzo. Le indagini successive e le dichiarazioni dei collaboratori di giustizia accertarono che gli autori dell'attentato erano alcuni mafiosi di Brancaccio e che Costanzo era uno dei principali obiettivi da eliminare per Cosa nostra a causa delle sue trasmissioni. Dal momento dell'attentato, Maurizio Costanzo vive sottoposto a un protocollo di protezione che, mentre prima prevedeva 5 uomini di scorta, adesso ne prevede 2. Il 26 settembre 2019 la Procura Toscana ha reso noto di ipotizzare il coinvolgimento diretto di Silvio Berlusconi nell'attentato, in qualit\u00e0 di mandante.\nCarriera accademica.\nDal 1995 al 2009 \u00e8 stato professore a contratto per la cattedra di Teoria e Tecnica del linguaggio radiotelevisivo presso la facolt\u00e0 di scienze della comunicazione dell'Universit\u00e0 \u201cSapienza\u201d di Roma. Dall'anno accademico 2011/2012 Costanzo \u00e8 docente di sociologia della comunicazione e radio-televisiva presso la facolt\u00e0 di scienze della formazione dell'Universit\u00e0 degli Studi Niccol\u00f2 Cusano.\nProcedimenti giudiziari.\nNel 1996, durante una puntata del \"Maurizio Costanzo Show\", Loredana di Bella ha parlato della sua vita privata e anche del suo ex marito Giuseppe Campagna, un medico dentista. In questo modo, Maurizio Costanzo ha concorso nella lesione del diritto al riserbo del marito. Per questo motivo, Loredana e Maurizio e RTI (la societ\u00e0 produttrice del programma) a pagare 30 milioni, pi\u00f9 gli interessi, oltre le spese di giudizio di 8.520.000 lire e quelle di pubblicazione del dispositivo della sentenza di alcuni giornali. Maurizio Costanzo ha commentato questa sentenza con le seguenti parole:\n\"\"Rispetto ovviamente il giudizio del magistrato, sentir\u00f2 l' avvocato e naturalmente ci appelleremo. A memoria, a proposito della puntata interessata, mi sembra di essermi dissociato dalla signora quando le sue accuse diventavano troppo circostanziate: d' altra parte, ogni sera il mio programma d\u00e0 spazio a tanti ospiti e anzi mi sembra che il tasso di problemi sia bassissimo rispetto al numero dei casi affrontati\".\"\nAltre attivit\u00e0.\nCostanzo possiede aziende specializzate nella comunicazione e nell'immagine e opera per conto di aziende e personaggi pubblici (ha curato, tra l'altro, l'immagine dell'ex Presidente della Camera dei deputati, Irene Pivetti, e dell'ex sindaco di Roma, Francesco Rutelli). Si occupa anche di formazione: insieme con Ateneo Impresa ha creato una scuola di comunicazione dove insegna un metodo esclusivo depositato che coniuga tecniche di comunicazione relazionale e d'impresa con nuovi format caratterizzati dalla contaminazione con esperienze di successo.\nNegli anni ottanta diventa testimonial della marca di camicie \"Dino Erre Collofit\" per la quale gira diversi spot. Assieme alla moglie Maria De Filippi ha creato una societ\u00e0 di produzione, la \"Fascino PGT\", che produce i programmi della coppia. Nel 2008, regala la sua quota di partecipazione alla moglie, che diventa cos\u00ec proprietaria della societ\u00e0 a met\u00e0 con Mediaset.\nNel giugno 2007 ha suscitato scalpore la notizia secondo cui al presentatore sono stati versati dalla Telecom sette milioni di euro per le sue attivit\u00e0 di consulenza. La scoperta, fatta dalla Guardia di Finanza nell'ambito delle indagini condotte sulle spese sostenute dal gruppo telefonico, \u00e8 stata confermata dallo stesso Costanzo, il quale ha sostenuto la regolarit\u00e0 di queste operazioni. Le Fiamme Gialle non hanno tuttavia trovato alcuna traccia delle prestazioni professionali che avrebbero dovuto giustificare simili esborsi. Nel marzo 2010 Costanzo diviene direttore responsabile della collana Giallo Mondadori.\nCostanzo, come a volte si pu\u00f2 vedere durante alcune trasmissioni, suona il sassofono tenore, durante gli stacchi musicali con l'orchestra."}
{"id": "58542", "revid": "292162", "url": "https://it.wikipedia.org/wiki?curid=58542", "title": "Solunto", "text": "Solunto \u00e8 un'antica citt\u00e0 ellenistica sulla costa settentrionale della Sicilia, sul Monte Catalfano, a circa 2 chilometri da Santa Flavia, di fronte Capo Zafferano, nei pressi di Palermo. Secondo Tucidide, Solunto costituiva, assieme a Panormus e a Motya, una delle tre citt\u00e0 fenicie, in Sicilia. In realt\u00e0 alcuni scavi, che hanno interessato questo sito, mostrano come l'ipotesi che Solunto fosse una cittadina dalle origini fenicie sia ancora priva di supporti archeologici adeguati, e ne indicano come autentici fondatori i Sicani, maggiormente motivati a stanziarsi in una cos\u00ec particolare collocazione (come i pendii di un promontorio roccioso).\nNome.\nIl nome greco di Solunto, secondo il mito di fondazione, riportato da Ecateo di Mileto, deriverebbe da quello di un brigante, \"Solus\", ucciso da Eracle. Il nome fenicio conosciuto dalle monete (Kfr = \"Kafara\"), significa \u00abvillaggio\u00bb, mentre lo stesso nome greco (\"Solus\", corrispondente al latino \"Soluntum\") potrebbe essere d'origine semitica (\u05e1\u05dc\u05e2\u05d9\u05dd \"selaim\", \u00abrupi\u00bb) o greca arcaica (\u03c3\u03bf\u03bb\u03bf\u03c2 \"solos\", \u00abroccia ferrosa\u00bb).\nLa Solunto punica.\nLa pi\u00f9 antica notizia su Solunto ci \u00e8 trasmessa da Tucidide, secondo il quale il luogo sarebbe stato occupato da Fenici (insieme a Mozia e Palermo) al momento della prima colonizzazione greca.\nDell'abitato punico sul promontorio di Solanto, in lingua punica \"Kfr\", rimangono oggi scarse tracce a causa della recente crescita edilizia, come una necropoli con sepolture a camera (distrutte nell'aprile 1972 durante lavori edili) nei pressi della stazione ferroviaria di Santa Flavia, un quartiere industriale con fornaci, un probabile \"tofet\" con resti di ossa combuste e stele \u00aba trono\u00bb e, presso la localit\u00e0 \"Olivella\", una sepoltura ipogea con \"dromos\".\nTra i materiali ceramici rinvenuti si ricordano \"kylikes\" di produzione ionica, \"aryballoi\" corinzi, un \"kantharos\" etrusco di bucchero, anfore puniche di forma \"Ram\u00f3n 1.1.2.1\" e \"Ram\u00f3n 4.2.1.4\". La citt\u00e0 fu conquistata per tradimento da Dionisio I di Siracusa nel corso della sua guerra contro i Cartaginesi (396 a.C.), insieme a Cefal\u00f9 ed Enna.\nGi\u00e0 in precedenza il suo territorio era stato saccheggiato insieme a quello di altre due citt\u00e0 rimaste fedeli ai Cartaginesi, Halyciae e Palermo. \u00c8 probabile che in quest'occasione l'abitato sia stato gravemente danneggiato o distrutto, dal momento che non se ne parla pi\u00f9 a proposito della seconda spedizione di Dionisio, nel 368 a.C. In ogni caso, \u00e8 proprio immediatamente dopo tale data che la citt\u00e0 venne ricostruita interamente, secondo un piano regolare, nella fortissima posizione sul Monte Catalfano che rimase la sua sede definitiva.\nLa Solunto ellenistica.\nNella nuova citt\u00e0 disposta a pianta ippodamea sul Monte Catalfano si insedi\u00f2 (307 a.C.) un gruppo di mercenari greci abbandonati da Agatocle in Africa dopo il fallimento della sua spedizione. La presenza di un forte nucleo ellenico \u00e8, del resto, confermata, oltre che dal carattere stesso delle costruzioni e della loro decorazione, dalla presenza d'iscrizioni in greco, e dal tipo delle magistrature e dei sacerdozi in esse ricordati: gli anfipoli di Zeus Olimpio e gli \"hier\u00f2thytai\" (i primi sembrano riprodurre un'istituzione siracusana, introdotta da Timoleonte nel 363 a.C.).\nNel 254 a.C., durante la prima guerra punica, la citt\u00e0 pass\u00f2 ai Romani, come Iaitai, Tindari ed altre. Sappiamo da Cicerone che essa faceva parte delle \"civitates decumanae\". La notizia pi\u00f9 tarda si ricava dall'unica iscrizione latina scoperta a Solunto, una dedica della \"res publica Soluntinorum\" a Fulvia Plautilla, moglie di Caracalla. A giudicare dai materiali archeologici sembra che il sito, semideserto e in decadenza gi\u00e0 dal I secolo, sia stato definitivamente abbandonato poco pi\u00f9 tardi.\nGli scavi.\nGli scavi iniziarono nel 1825 per interessamento della Commissione di Antichit\u00e0 e Belle Arti, e in tale occasione fu rinvenuta la statua raffigurante Zeus in trono oggi conservata al Museo archeologico regionale Antonio Salinas; essa \u00e8 caratterizzata dal corpo scolpito in calcarenite locale e la testa in marmo bianco, mentre il trono \u00e8 decorato con rilievi raffiguranti Ares coronato da Nike, Afrodite, Eros e le Grazie. I lavori di scavo proseguirono nel 1836 e nel 1863, liberando una parte della citt\u00e0, ma essi sono stati ripresi nel 1952, e portati avanti negli anni successivi. \u00c8 cos\u00ec tornato alla luce un settore notevole del tessuto urbano, che permette di ricostruire la struttura riorganizzata integralmente intorno alla met\u00e0 del IV secolo a.C.\nLa citt\u00e0 occupa il pianoro del Monte Catalfano, che digrada da ovest ad est (da un'altezza sul livello del mare da\u00a0m 235 a 150), e in parte \u00e8 franato sul lato nord. La superficie doveva essere originariamente di circa 18 ettari, ed era suddivisa regolarmente - secondo i dettami urbanistici di Ippodamo da Mileto - da una serie di strade orientate da nord-est a sud-ovest (tre delle quali sono state parzialmente scavate), intersecate da assi minori perpendicolari (larghi da 3 a 5,80\u00a0m), i quali, essendo disposti perpendicolarmente alla pendenza, sono perlopi\u00f9 costituiti da scalinate. Ne risultano isolati rettangolari, di circa 40 x 80\u00a0m, disposti con il lato minore sugli assi principali. Essi sono suddivisi a met\u00e0, in senso longitudinale, da uno stretto \"ambitus\" (m 0,80-1), destinato a drenare gli scoli, che, in corrispondenza delle strade principali, si trasformano in canali sotterranei. Non esistevano fogne.\nLa strada principale (nota col nome moderno di \"Via dell'Agor\u00e0\" \u00e8 larga da 5,60 a 8\u00a0m, e conduce alla zona pubblica della citt\u00e0, situata nella zona nord. A differenza delle altre \u2013 che sono pavimentate in lastre di calcare \u2013 essa presenta, a partire dal terzo isolato, una pavimentazione in mattoni quadrati. In corrispondenza degli incroci, la carreggiata \u00e8 occupata da tre blocchi allineati con incassi, forse destinati a sostenere ponticelli lignei d'attraversamento in caso d'inondazioni.\nLa disposizione delle abitazioni riflette certamente diversi livelli sociali. Nelle zone periferiche, infatti, per quanto finora si conosce, gli isolati sono divisi in otto abitazioni, di 400\u00a0m\u00b2 al massimo, e perlopi\u00f9 prive di peristilio, sostituito da un semplice cortile. Nell'area centrale gli isolati comprendono in genere sei case, la cui superficie arriva sino a 540\u00a0m\u00b2, e che sono perlopi\u00f9 dotate di peristili e di ricca decorazione musiva e pittorica. L'impianto sembra essere sostanzialmente quello originario, della met\u00e0 del IV secolo a.C., anche se naturalmente si notano numerosi rifacimenti d'et\u00e0 tardoellenistica e romana (che sembrano solitamente concentrati fra il II secolo a.C. e il I secolo, mentre scarsissime sono le aggiunte posteriori). Si tratta insomma di un tipico piano regolatore d'et\u00e0 tardoclassica, che ritroviamo anche altrove in Sicilia (Iatai, Tindari, Eraclea, Gela, Agrigento, probabilmente a Segesta ed a Taormina), derivato da modelli greci, verosimilmente dell'Asia minore, come quello di Priene.\nTopografia del sito e monumenti.\nL'antiquarium.\nSituato all'ingresso degli scavi, nell'Antiquarium sono esposti, in alcune vetrine, materiali provenienti dalle due case: due arule - \"thymiateria\" (incensieri), ceramica dal IV secolo a.C. all'et\u00e0 romana e frammenti d'intonaci dipinti. Inoltre, tre stele di tipo punico ed un piccolo rilievo votivo con un cavaliere; una serie di capitelli ellenistici e romani; alcune statuette tardoellenistiche e romane; monete di Solunto e di altri centri della Sicilia.\nLe tabernae.\nSeguendo la via principale della citt\u00e0 (che nel primo tratto \u00e8 selciata con lastre di calcare), s'attraversa dapprima un quartiere periferico, costituito da case modeste, a semplice cortile, e mal conservate, la cui tecnica costruttiva \u00e8 a telaio, tessuta con grandi blocchi incrociati, e pietrame di riempimento tra di essi.\nPoco dopo la prima traversa, a sinistra, ha inizio il settore occupato dalle case pi\u00f9 lussuose. La seconda casa dell'isolato, che s'affaccia sulla \"Via dell'Agor\u00e0\", con l'ingresso principale sulla seconda trasversale, costituisce un buon esempio d'abitazione di livello alto, anche se non eccezionale. Come molte altre, essa sorge su tre livelli, progressivamente pi\u00f9 elevati da est ad ovest. Il settore pi\u00f9 basso, fronteggiante la \"Via dell'Agor\u00e0\", \u00e8 costituito da quattro botteghe, due delle quali (quelle laterali) collegate con due ambienti corrispondenti al livello superiore (quello intermedio): si tratta evidentemente delle abitazioni dei bottegai. \nUna delle due \"tabernae\" centrali, quella di sinistra, non comunica con la parte posteriore, mentre da quella di destra s'accede, mediante una scala, ad un ampio ambiente di livello intermedio, a sua volta comunicante col terzo livello, occupato dalla casa. Sembra probabile che in quest'ultimo caso si tratti di una dispensa appartenente all'abitazione, accessibile dalla strada (dove potevano giungere i carri e le bestie da soma), mentre le altre \"tabernae\" dovevano essere botteghe d'affitto. Il piano pi\u00f9 alto era occupato dall'abitazione vera e propria, cui s'accedeva da una delle tranquille vie trasversali a gradini. La porta d'ingresso dava in un ambiente comunicante con due stanze laterali (una certamente riservata al portiere), e da qui, tramite un'altra porta, s'accedeva al peristilio a quattro colonne (tetrastilo). Su questo s'affacciano alcuni grandi ambienti (quelli d'abitazione dovevano essere al piano superiore), uno dei quali con il pavimento a mosaico. Sulla destra, a livello leggermente superiore, sono il bagno e la cucina.\nGinnasio.\nSubito dopo la via trasversale, nell'isolato successivo, \u00e8 il cosiddetto Ginnasio, scavato verso la met\u00e0 dell'Ottocento e restaurato nel 1866 dal Cavallari, che rialz\u00f2 le colonne del peristilio con aggiunte arbitrarie. Il nome \u00e8 dovuto alla scoperta, in questa zona, di un'iscrizione greca (ora al Museo Archeologico Regionale di Palermo) con una dedica da parte di un gruppo di soldati, comandati da un Apollonio figlio di Apollonio, ad Antallo Ornica, figlio di Antallo e nipote di Antallo, ginnasiarca. Quest'iscrizione dimostra l'esistenza a Solunto dell'istituto tipicamente greco dell'efebia, e certamente anche l'esistenza di un ginnasio, che non \u00e8 per\u00f2 stato finora identificato. L'edificio che va sotto questo nome \u00e8 invece una ricca dimora dotata di un peristilio a due piani, con colonnato inferiore dorico e superiore ionico, con transenne scolpite \"a cancello\" fra le colonne (dodici in tutto e quattro per lato): un tipo che \u00e8 ora conosciuto anche altrove in Sicilia (a Iatai, ad esempio) ed un po' ovunque nel mondo ellenistico (particolarmente a Delo). Nella casa si notano ancora resti di ricchi pavimenti a mosaico, e di pitture di IV stile, appartenenti ad un restauro della seconda met\u00e0 del I secolo d.C.\nCasa di Leda.\nOltrepassata un'altra via trasversale (denominata dagli scavatori \"Via Ippodamo di Mileto\") si trova un'altra dimora piuttosto ben conservata che, dal soggetto di uno dei suoi dipinti, ha preso il nome di \"Casa di Leda\", scavata nel 1963. Anche questa sorge su tre livelli: il pi\u00f9 basso, adiacente alla \"Via dell'Agor\u00e0\", \u00e8 occupato da quattro botteghe con mezzanini-dormitori soprelevati. Fra questo settore e la casa, utilizzando il dislivello, \u00e8 stata inserita la lunga cisterna, absidata alle due estremit\u00e0, nella quale confluiva l'acqua proveniente dal peristilio. A questo s'accedeva dalla \"via Ippodamo di Mileto\", tramite il solito ambiente intermedio. Si tratta di un cortile probabilmente a dodici colonne (quattro per lato), doriche in basso e ioniche al primo piano: queste ultime erano collegate da una transenna di calcare con reticolato a rilievo (i frammenti sono conservati sul posto).\nGli ambienti circostanti sono riccamente decorati con mosaici e pitture. Nel peristilio sono i resti di un mosaico con motivi ad onde in bianco e nero. In un cubicolo (stanza da letto) a nord, la zona destinata al giaciglio \u00e8 separata con un motivo a cubi in prospettiva, in pietre di tre colori. Al centro della stanza ad ovest del vestibolo \u00e8 conservato un emblema (quadretto) con una rappresentazione del tutto eccezionale: un astrolabio, col globo terrestre circondato dalle sfere celesti (bisogna ricordare il planetario d'Archimede trasferito a Roma da Siracusa dopo la conquista della citt\u00e0, nel corso della seconda guerra punica). Il mosaico, in cui sono state utilizzate lamine di piombo per separare i vari settori della rappresentazione, \u00e8 databile \u2013 come gli altri della casa \u2013 intorno alla met\u00e0 del II secolo a.C., ed \u00e8 stato forse importato da Alessandria.\nIn un'ampia sala che s'affaccia ad ovest del peristilio (forse il triclinio) sono conservate pitture di IV stile, del tardo I secolo d.C., che sostituiscono quelle originarie, di I stile, delle quali restano tracce. Nella parete settentrionale, sopra uno zoccolo a larghe zone dipinte ad imitazione del marmo, sono quattro ampi pannelli separati da steli vegetali, su uno dei quali si distingue la rappresentazione dei Dioscuri, mentre sul successivo \u00e8 dipinta la madre dei divini gemelli, Leda (col cigno), che ha dato il nome alla casa. Sulla parete di fondo (quella occidentale) sono tre pannelli: in quello centrale si distinguono le tracce di una figura maschile nuda e seduta, mentre su quelli laterali sono figure maschili alate con fiaccole (probabili Imenesi, geni del matrimonio).\nLa decorazione di questa ricca dimora era completata da alcune sculture: tre piccole statue femminili panneggiate, due delle quali marmoree ed una in calcare, con mani e piedi di marmo (esposte nell'Antiquarium). L'ultimo livello del fabbricato comprendeva una cisterna (a nord del triclinio) ed un ambiente comunicante direttamente con l'esterno, forse una stalla.\nCasa del mosaico circolare.\nContinuando a risalire la \"Via Ippodamo di Mileto\", si trovano sui lati altre case. La seconda sulla destra, dopo la \"Casa di Leda\", \u00e8 una casa senza peristilio (scavata anch'essa nel 1963), con cortile pavimentato in cocciopesto, con decorazioni a losanghe di tessere bianche. Su di esso s'aprono vari ambienti uno dei quali, ad ovest, ha pavimento a signino (una grande ruota al centro, con decorazione di tessere bianche disposte a raggera, ed orlo a meandro); un altro, a nord, conserva pitture della prima fase del secondo stile, ad imitazione di una struttura marmorea, davanti alla quale pendono ghirlande (inizio del I secolo a.C.). Si notano resti di una pi\u00f9 antica decorazione di I stile, coeva ai pavimenti conservati.\nCasa delle ghirlande.\nL'ultima casa a destra lungo la \"via Ippodamo di Mileto\" \u00e8 una delle prime esplorate nel secolo scorso. Il resto dell'abitazione \u00e8 stato scavato nel 1962. Il peristilio conserva un pavimento con tessere policrome disposte irregolarmente. In un ambiente a nord-est sono conservati affreschi di II stile. Subito ad est di questa casa, \u00e8 una grande cisterna con vari ambienti, forse di carattere pubblico.\nIl Santuario.\nRitornando sulla \"via dell'Agor\u00e0\", all'altezza del successivo incrocio con una strada trasversale (denominata \"Via Salinas\"), ha inizio la principale zona pubblica della citt\u00e0. Qui la strada \u00e8 interrotta da una soglia, che impediva l'accesso dei carri nell'agor\u00e0. Subito sulla sinistra \u00e8 un importante complesso, identificabile con un santuario. Esso si compone di due edifici distinti: il primo, pi\u00f9 ad est (lungo\u00a0m 20,50, largo 6,50), comprende tre ambienti non comunicanti, aperti sulla strada. Quello di sinistra \u00e8 caratterizzato da un altare con tre betili (stele aniconiche infisse verticalmente), tipico del culto fenicio-punico. Un piano, inclinato dalla piattaforma dell'altare ad una vaschetta, probabilmente serviva a raccogliere il sangue delle vittime. L'ambiente centrale, caratterizzato da una banchina a due gradini estesa ai quattro lati, era certamente destinato a cerimonie di culto. Nulla si pu\u00f2 dire del terzo ambiente, molto rovinato. Tutto il complesso presenta numerosi rifacimenti fino ad et\u00e0 imperiale.\nL'edificio retrostante (lungo\u00a0m 20,50, largo 16) comprende nove ambienti, distribuiti su tre livelli. Dopo un grande cortile (d), terminante in un piccolo vano (e), forse destinato ad ospitare gli animali del sacrificio (vi si trovano degli abbeveratoi), segue il secondo ripiano, con cinque ambienti, il pi\u00f9 importante dei quali (h) \u00e8 dotato di una banchina e di altari, ed era certamente destinato al culto: la terrazza pi\u00f9 alta \u00e8 occupata da un grande ambiente allungato (n), preceduto da un altro. La met\u00e0 settentrionale di tale ambiente \"n\" era coperta a volta. Vi si trova una cisterna ed una fossa, entro la quale \u00e8 stato trovato un grande scarico di materiale votivo (pesi da telaio, arule di terracotta, ceramica) e moltissime ossa di animali sacrificati. Il deposito appartiene alla fase originaria dell'edificio (IV \u2013 inizio del III secolo a.C.), che quindi \u00e8 nato come luogo di culto. Vi si distingue una seconda fase, che dura sino ai primi due secoli dell'et\u00e0 imperiale. Non \u00e8 impossibile che proprio qui fosse collocata originariamente la grande statua di culto trovata in questa zona nel 1825 (nella quale, pi\u00f9 che una divinit\u00e0 greca, si deve riconoscere un Baal punico, rappresentato in forme ellenizzanti del II secolo a.C., ora al Museo di Palermo). Altri preferiscono pensare, come luogo di provenienza della statua, ad un piccolo edificio a due navate, prossimo al teatro.\nSi trattava certamente di un santuario di grande importanza, come dimostrano le dimensioni e la prossimit\u00e0 alla zona pubblica principale della citt\u00e0 (\u00e8 possibile che vi fosse un altro santuario pi\u00f9 a monte, in quella che probabilmente \u00e8 anch'essa una zona pubblica). \u00c8 particolarmente interessante che l'edificio di culto abbia conservato le sue forme orientali, in una citt\u00e0 per il resto cos\u00ec profondamente ellenizzata.\nLa stoa.\nLa \"Via dell'Agor\u00e0\", ivi allargandosi sino a 8 metri, conduce alla vera e propria zona pubblica della citt\u00e0. Sulla sinistra, le si affianca un piazzale allungato, lastricato a mattoni, che probabilmente era chiuso da un grande portico a \"parask\u00e9nia\" (cio\u00e8 con brevi risvolti all'estremit\u00e0). In fondo al portico si aprono nove esedre a pianta rettangolare, dotate di due colonne, fra ante con semicolonne: la presenza di banchine dimostra che si trattava di luoghi destinati al soggiorno ed al riposo. Nell'ultimo ambiente a nord sono i resti di una nicchia, originariamente ospitante le statue di due anfipoli di Zeus Olimpio, come si deduce dall'iscrizione qui trovata \"in situ\". Gli ambienti erano ricoperti da un robusto solaio in muratura, ampliamento della terrazza sovrastante.\nLa cisterna.\nOltre l'estremit\u00e0 settentrionale del portico si trova una grandiosa cisterna rettangolare, certamente pubblica, la cui copertura era sostenuta da tre file i pilastri. Questa non \u00e8 l'unica cisterna del sito, anche se essa \u00e8 la pi\u00f9 grande.\nIl teatro.\nLa terrazza superiore era occupata dal teatro e dal \"bouleuterion\". Il teatro, nella sua forma definitiva, aveva un diametro di circa 45\u00a0m e ventuno ordini di gradini (esclusi quelli di \"proedria\" \u2013 per i personaggi pi\u00f9 facoltosi della citt\u00e0\u00a0\u2013 che per\u00f2 non sono conservati). Esso \u00e8 limitato da un muro di sostegno poligonale, del quale resta un tratto nel lato settentrionale (una simile sistemazione si ritrova nel contemporaneo teatro di Metaponto). Si tratta di un piccolo edificio, adeguato alle ridotte dimensioni della citt\u00e0, che poteva contenere circa milleduecento spettatori. L'orchestra presenta due pavimenti sovrapposti, relativi a due fasi successive: la prima probabilmente del IV secolo a.C., la seconda d'et\u00e0 ellenistica. La scena, anch'essa rifatta pi\u00f9 di una volta, \u00e8 simile a quella dei teatri di Segesta e Iaitas.\nA nord del teatro si trovava in origine un edificio, certamente pubblico, dotato di un piccolo colonnato, e che si concludeva in una rotonda, parti della quale sono conservate aderenti al recinto esterno del teatro. Nel corso della prima met\u00e0 del I secolo d.C. questa costruzione, ed una parte della cavea del teatro furono occupate da una grande casa privata. \u00c8 questo un chiaro indizio della decadenza della citt\u00e0, e in particolare delle sue istituzioni civiche: il teatro infatti, nel mondo ellenico o ellenizzato, non era solo un edificio destinato allo spettacolo, ma anche la sede delle assemblee popolari (come dimostra, in questo caso, il collegamento strettissimo con l\"'agor\u00e0\" e soprattutto col vicino \"bouleuterion\").\nIl bouleterion.\nIl \"bouleuterion\" (edificio della \"boul\u00e9\", il senato locale), collocato immediatamente a sud del teatro, \u00e8 una costruzione rettangolare (11,30 x 7,30\u00a0m), che include una piccola cavea circolare a cinque ordini di posti, suddivisi in tre settori. Il loro numero, circa cento, corrisponde bene a quello di un ridotto senato locale.\nLe altre parti.\nNella parte del colle sovrastante il teatro sono resti di strutture non ancora identificate; ma il cui carattere \u00e8 probabilmente sacro. Si pu\u00f2 pensare, in effetti, che qui fosse l'acropoli della citt\u00e0; cosa che potr\u00e0 essere compresa in seguito a futuri scavi.\nAll'estremit\u00e0 settentrionale dell'area pubblica, dove termina anche la parte conservata dell'abitato, \u00e8 un'importante casa, un angolo della quale \u00e8 scomparso nella frana che ha interessato quest'area. Si tratta di una ricca abitazione con peristilio ad otto colonne (tre per lato), circondato da ampi ambienti e da un cubicolo. Il peristilio presenta un pavimento a pietre bianche irregolari, in cui sono irregolarmente inserite pietre colorate. Nell'area centrale \u00e8 un impluvio con orlo in blocchi modanati. L'ambiente a sud conserva un pavimento in mosaico bianco con un disegno a reticolato in tessere nere. Il cubicolo \u00e8 distinto in due parti: quella destinata all'alcova \u00e8 separata da un motivo lineare in bianco e nero, mentre al centro dell'altra era un emblema, poi asportato.\nI muri conservano resti di pitture di II stile, appartenenti ad una seconda fase della decorazione (circa 70 a.C.). I due grandi ambienti a sud-ovest e ad ovest del peristilio sono pavimentati con mosaici bianchi con semplici fasce d'inquadramento nere. Quello ad ovest presenta anche notevoli resti di pitture di III stile, d'et\u00e0 augustea: tirsi verticali che sostengono ghirlande, su fondo bianco."}
{"id": "58544", "revid": "1448629", "url": "https://it.wikipedia.org/wiki?curid=58544", "title": "Talk show", "text": "Il talk show o programma di interviste \u00e8 un comune genere di programmi televisivi e radiofonici che vedono protagoniste le parole e la conversazione.\nI \"talk show \"possono essere costituiti da interviste, monologhi e/o discussioni di varia forma e natura generalmente sviluppate seguendo una scaletta predefinita. Possono prevedere la presenza in studio di un pubblico e di esperti dell'argomento trattato, e talvolta si d\u00e0 la possibilit\u00e0 agli ascoltatori di intervenire direttamente (es. attraverso telefonate in diretta) o indirettamente (es. tramite televoto). Possono presentare inserti che approfondiscono uno o pi\u00f9 temi trattati e utilizzare elementi caratteristici di altri generi di programmi, quali stacchi musicali o interventi satirici.\nTipici \"elementi di disturbo\" che il regista e il conduttore/moderatore devono gestire sono rappresentati dalle sovrapposizioni audio, che si verificano ad esempio quando pi\u00f9 ospiti della trasmissione parlano contemporaneamente, e i conflitti d'immagine, generati da inquadrature non attinenti al dialogo in corso o da stili di ripresa errati, che finiscono per estraniare il telespettatore."}
{"id": "58546", "revid": "712828", "url": "https://it.wikipedia.org/wiki?curid=58546", "title": "Ephel D\u00faath", "text": ""}
{"id": "58549", "revid": "287204", "url": "https://it.wikipedia.org/wiki?curid=58549", "title": "Alessandro I", "text": ""}
{"id": "58550", "revid": "287204", "url": "https://it.wikipedia.org/wiki?curid=58550", "title": "Alessandro II", "text": ""}
{"id": "58552", "revid": "712828", "url": "https://it.wikipedia.org/wiki?curid=58552", "title": "Ultima Alleanza", "text": ""}
{"id": "58553", "revid": "287204", "url": "https://it.wikipedia.org/wiki?curid=58553", "title": "Alessandro III", "text": ""}
{"id": "58554", "revid": "466539", "url": "https://it.wikipedia.org/wiki?curid=58554", "title": "Roger Chaffee", "text": "Biografia.\nNacque a Grand Rapids, nel Michigan e ottenne una laurea in ingegneria aeronautica all'Universit\u00e0 di Purdue nel 1957. Si spos\u00f2 ed ebbe due figli. Fu selezionato nel terzo gruppo di astronauti nel 1963 e non comp\u00ec nessun volo spaziale prima di essere scelto come pilota del Modulo Lunare nella prima missione Apollo. Chaffee mor\u00ec insieme ai suoi compagni Gus Grissom e Edward White nell'incendio che distrusse l'Apollo 1 prima di partire dal John F. Kennedy Space Center per una esercitazione. Ricevette sepoltura nel Cimitero nazionale di Arlington, Virginia."}
{"id": "58555", "revid": "1494169", "url": "https://it.wikipedia.org/wiki?curid=58555", "title": "Alessandro IV", "text": ""}
{"id": "58556", "revid": "712828", "url": "https://it.wikipedia.org/wiki?curid=58556", "title": "Terza Era", "text": ""}
{"id": "58563", "revid": "2014155", "url": "https://it.wikipedia.org/wiki?curid=58563", "title": "Michele I Rangabe", "text": "Regno.\nLa biografia agiografica di Ignazio I redatta da Niceta David afferma che Michele I Rangabe era figlio di un patrizio di nome Teofilatto Rangabe.\nEletto con l'appoggio del partito ortodosso della Chiesa, Michele I perseguit\u00f2 sistematicamente gli iconoclasti sulle frontiere settentrionali e occidentali dell'Impero, ma nel frattempo permise ai Bulgari di depredare gran parte della Macedonia e della Tracia.\nNell'812 l'imperatore Michele I riconobbe l'impero carolingio come stato sovrano, con gli stessi diritti dell'impero bizantino, accettandone anche l'estensione territoriale: grazie a tale concessione riannett\u00e9 Venezia all'Impero bizantino. Tuttavia rifiut\u00f2 di riconoscere il sovrano quale \"imperatore dei Romani\", titolo che riteneva spettasse esclusivamente ai legittimi regnanti di Costantinopoli.\nEntrato in guerra con i Bulgari nella primavera dell'813, malgrado alcuni iniziali successi venne sconfitto nella battaglia di Versinikia: al seguito di questa sconfitta, non sentendosi pi\u00f9 gradito e intuendo che la corte e l'esercito volessero elevare alla porpora Leone l'Armeno, Michele I decise di abdicare in favore di Leone ed evitare potenziali cospirazioni o complotti che mettessero a repentaglio la sua vita.\nMalgrado l'abdicazione, non riusc\u00ec ad evitare che i suoi figli venissero castrati dagli avversari politici, i quali si assicuravano in questo modo non solo la totale sconfitta di Michele ma anche quella dei suoi figli, poich\u00e9 eunuchi non avrebbero potuto ripresentarsi in futuro in qualit\u00e0 di pretendenti al trono. La castrazione era una pratica politica consueta nell'impero bizantino per mettere fuori dai giochi gli avversari.\nDopo l'abdicazione, Michele decise di trascorrere il resto della sua vita come monaco presso l'isola di Proti, sotto il nome di \"Athanasios.\" Ivi mor\u00ec l'11 gennaio dell'844.\nDiscendenza.\nMichele I ebbe dalla moglie Procopia cinque figli:"}
{"id": "58565", "revid": "1305772", "url": "https://it.wikipedia.org/wiki?curid=58565", "title": "Blogosfera", "text": "Blogosfera (o blogsfera) \u00e8 un neologismo (calco dell'inglese \"blogosphere\" o \"blogsphere\") che indica, nell'ambito di internet, l'insieme dei blog.\nI blog (o diari in rete) sono fortemente interconnessi: i bloggers (o blogghisti o blogonauti) leggono blog altrui, li linkano (creano dei collegamenti), e li citano nei propri post (messaggi). A causa di ci\u00f2 i blog fra loro interconnessi hanno sviluppato una propria cultura.\nSi pu\u00f2 notare una certa assonanza con il termine biosfera.\nIl termine inglese \"blogosphere\" \u00e8 stato coniato il 10 settembre 1999 da Brad L. Graham, in quello che era uno scherzo. \u00c8 stato poi \"riscoperto\" nel 2001 da William Quick."}
{"id": "58568", "revid": "1226", "url": "https://it.wikipedia.org/wiki?curid=58568", "title": "Definizione dogmatica", "text": ""}
{"id": "58569", "revid": "77358", "url": "https://it.wikipedia.org/wiki?curid=58569", "title": "Vergine Maria", "text": ""}
{"id": "58570", "revid": "287204", "url": "https://it.wikipedia.org/wiki?curid=58570", "title": "Johann Strauss", "text": ""}
{"id": "58572", "revid": "287204", "url": "https://it.wikipedia.org/wiki?curid=58572", "title": "Giovanni Martino Spanzotti", "text": "Biografia.\nGian Martino Spanzotti nacque verso il 1455 a Varese ?, da una famiglia di pittori provenienti dal territorio di Varese; suo padre Pietro Spanzotti di Campanigo nel 1470 risulta gi\u00e0 insediato in Casale.\nLa sua biografia \u00e8 suffragata, particolarmente nella fase iniziale, da scarse fonti documentali.\nIl suo primo apprendistato fu verosimilmente a Casale nella bottega del padre, Pietro, bottega nella quale doveva essere attivo anche il fratello Francesco (che la critica tende oggi ad identificare con il \"Maestro di Crea\").\nGli anni tra il 1470 e il 1480 rappresentano il periodo della sua formazione artistica. Probabile sembra, verso la met\u00e0 degli anni settanta, un suo contatto diretto in Bologna con la scuola di Francesco del Cossa, stante il fatto che il giovane Martino utilizz\u00f2 sicuramente alcuni cartoni del pittore ferrarese nella sua prima produzione artistica (in particolare nella \"Madonna con il Bambino\" (\"Madonna Tucker\") presso il Museo Civico di Torino).\n\u00c8 molto verosimile, tuttavia, che la parte pi\u00f9 significativa del suo apprendistato si sia svolta a Milano (visto che in un documento redatto a Casale nel 1480 egli viene addirittura definito \"Mediolani pinctore\"). A Milano dovette soggiornare almeno in due riprese (l'ultima delle quali verso la fine degli anni ottanta), in modo tale che gli fu possibile continuare ad aggiornarsi sull'evoluzione della produzione pittorica nella capitale lombarda. \nPiuttosto evidente, nel linguaggio pittorico del ciclo di Ivrea, ove risalta la capacit\u00e0 di trattare la luce delle diverse ore del giorno, la padronanza degli effetti luministici, l'attenzione naturalistica agli aspetti della vita quotidiana, \u00e8 l'influenza di Vincenzo Foppa. Nelle prospettive architettoniche, si avverte inoltre la lezione di Bramante e, ancor pi\u00f9, di Bartolomeo Suardi, detto il Bramantino. Dal Bramantino ha adottato anche lo stile dei movimenti fisici.\nA proposito invece del debito artistico verso il Foppa (e di alcune anticipazioni caravaggesche), cos\u00ec si esprime Roberto Longhi:\nPer spiegare un altro debito di Spanzotti, quello verso la pittura fiamminga, si pu\u00f2 supporre che nell'ambiente milanese egli abbia incontrato anche le suggestioni dell'arte nordica, interpretate alla corte dei duchi di Milano da artisti quali Zanetto Bugatto.\nRecentemente, tuttavia, a questo riguardo, si \u00e8 messa in risalto l'influenza esercitata su Martino Spanzotti dall'arte provenzale, ed in particolare dall'opera del maestro di origine borgognona Antoine de Lonhy, stabilitosi dal 1462 in Piemonte, influenza che si rende pi\u00f9 marcata con la \"svolta nordicizzante\" che ha luogo verso il 1500.\nL'opera di Spanzotti si connota dunque come punto d'incontro fertile delle espressioni artistiche presenti sui due versanti delle Alpi, aspetto che caratterizza per molti versi la peculiarit\u00e0 della produzione artistica in Piemonte nel corso di tutto il XV secolo.\nNel 1480 \u00e8 ancora documentato a Casale, mentre nel 1481 - in un atto redatto a Vercelli \u2013 \u00e8 menzionato con l'appellativo di \"magistro\", che vale come titolo per la direzione di una bottega e come riconoscimento pubblico delle sue capacit\u00e0 pittoriche. Viene documentato a Vercelli tra il 1481 ed il 1498; si collocano verosimilmente all'inizio di questo periodo il \"Trittico\" della Galleria Sabauda di Torino (unica sua opera firmata) e l'affresco dell\"'Adorazione del Bambino\" di Rivarolo Canavese.\nNel periodo vercellese si registra, presso la sua bottega, il praticantato del pittore vercellese Giovan Antonio Bazzi, destinato a diventare, con l'appellativo de il Sodoma, artista tardo rinascimentale di grande rilievo.\nL'espressione artistica pi\u00f9 alta di questi anni \u00e8 rappresentata dal ciclo di affreschi (ca. 1485 - ca. 1490) raffiguranti la \"Vita di Cristo\" che si trovano nella Chiesa di San Bernardino in Ivrea, l'opera pi\u00f9 importante di Spanzotti, magistralmente commentata dallo scrittore e critico d'arte Giovanni Testori.\nIl ciclo sul \"tramezzo\" della chiesa francescana d'Ivrea riflette non solo la esigenza pedagogica del committente di disporre, per l'ascolto delle prediche, di una sorta di \"biblia pauperum\" (bibbia dei poveri) capace di tradurre le scritture in immagini, ma esprime soprattutto i tratti peculiari della devozionalit\u00e0 dei frati minori che punta a restituire una genuina carica umana al racconto evangelico. Spanzotti si dimostra capace di interpretare in modo esemplare il desiderio del committente, sviluppando una poetica nuova in grado di conferire al racconto la verit\u00e0 e la nobilt\u00e0 dell'esperienza umana che \u00e8 propria degli umili.\nSi era supposta una sua presenza\u00a0\u2013 come scultore ligneo - anche al Sacro Monte di Varallo come sembrava testimoniare il \"Compianto su Cristo morto\" (la cosiddetta \"Pietra dell'Unzione\") (1486-93), oggi alla Pinacoteca Civica di Varallo. Pure essendosi oggi attribuita la paternit\u00e0 di tali sculture lignee ai Fratelli De Donati, restano da spiegare le evidenti affinit\u00e0 stilistiche con l'opera di Spanzotti ed il precoce debito di Gaudenzio Ferrari nei suoi confronti.\nI documenti di archivio non consentono di seguire agevolmente gli spostamenti del pittore dopo il periodo vercellese: sappiamo oper\u00f2 a Casale, dove era la bottega paterna presso la quale operavano, oltre al fratello Francesco, anche Aimo e Balzarino Volpi (Aimo era suo cognato); sappiamo inoltre che tenne bottega a Chivasso (di questa citt\u00e0 era sua moglie, Caterina Pianta di Lauriano, sposata nel 1494). \nTra le opere eseguite in Casale va soprattutto menzionato il \"Polittico Del Ponte\", dipinto per la Chiesa di San Francesco (oggi smembrato, tra la Pinacoteca di Brera a Milano, l'Accademia Albertina di Torino, la National Gallery di Londra ed una collezione privata).\nLa municipalit\u00e0 di Chivasso nel 1502 gli commission\u00f2 gli affreschi (ora scomparsi) da eseguire sulle porte della citt\u00e0. A Chivasso oper\u00f2 sino al 1513 quando prese la cittadinanza a Torino come pittore alla corte dei Savoia.\nI rapporti con la Casa Savoia dovevano gi\u00e0 essere consolidati nel 1507, stante la lettera dello Spanzotti alla corte torinese in cui informa di avere eseguito una tavoletta \"in similitudine di quella florentina che V.S. me remise in le mane\"\nTra i pittori formatisi presso la sua bottega si devono menzionare, oltre a Giovan Antonio Bazzi, il chivassese Defendente Ferrari che fu anche un suo importante collaboratore. Tra i pittori che ha influenzato si pu\u00f2 citare il francese Nicolas Dipre, che fu attivo ad Avignone.\nFrutti della collaborazione con Defendente Ferrari sono - tra le altre opere in cui \u00e8 difficile stabilire gli apporti reciproci - il \"Polittico dei Calzolai\" ed il \"Battesimo\" presso il Duomo di Torino.\nL'ultima sua opera conosciuta \u00e8 il piccolo affresco \"Elemosina di Sant'Antonio Pierozzi\" (1523) nella Chiesa di San Domenico a Torino, un brano in cui sembra tardivamente rifiorire la vena poetica dei suoi anni pi\u00f9 fertili.\nNel 1528 risulta ormai deceduto in Chivasso.\nLa sua opera costitu\u00ec un importante punto di riferimento per tutta l'arte piemontese dell'epoca. Oltre all'alunnato ed alla collaborazione con Defendente Ferrari, ebbe un'influenza diretta sulla formazione di Gerolamo Giovenone e sulla produzione artistica di Gaudenzio Ferrari (come si osserva nel tramezzo della Chiesa di Santa Maria delle Grazie); ancora nella terza decade del XVI secolo alcuni pittori continuarono a guardare alla sua poetica (un esempio \u00e8 quello dell'ignoto autore degli affreschi sulla facciata della cattedrale di Aosta).\nMusei.\nOpere di Martino Spanzotti sono conservate nei seguenti musei:"}
{"id": "58575", "revid": "92723", "url": "https://it.wikipedia.org/wiki?curid=58575", "title": "Somma di Minkowski", "text": "In geometria la somma di Minkowski di due insiemi di punti\nformula_1 e formula_2 in uno spazio vettoriale \u00e8 l'insieme dei punti ottenuti addizionando\ngli elementi di formula_1 con quelli di formula_2. Se lo spazio vettoriale \u00e8 il piano o lo spazio euclideo, la somma \u00e8 un'operazione binaria tra due forme geometriche.\nQuesta operazione (chiamata anche \"dilatazione\" di A da parte di B) prende il nome dal matematico tedesco Hermann Minkowski, che per primo la defin\u00ec, e trova applicazione nell'elaborazione e nell'analisi morfologica delle immagini (riduzione del rumore ed estrazione di forme).\nDefinizione.\nDato uno spazio vettoriale formula_5 e due suoi sottoinsiemi formula_1 e formula_2, la somma di Minkowski \u00e8 l'insieme cos\u00ec definito:\nEsempi.\nInsiemi finiti di punti.\nDati due 2-simplessi (cio\u00e8 due triangoli) individuati dai vertici come\ne\nla somma di Minkowski deve contenere tutti i punti ottenibili sommando coppie di vertici, cio\u00e8 i punti\ne tutti i punti ottenibili come combinazioni convesse dei precedenti, cio\u00e8 tutti i punti dell'esagono convesso che ha come vertici i punti\nInsiemi continui di punti.\nSiano dati due quadrati di lato 1, cos\u00ec definiti:\nSi verifica facilmente che la somma formula_11 \u00e8 definita da:\nSe invece dei quadrati pieni, si prende solo il bordo di formula_13 o formula_14 (o di entrambi), la somma di Minkowski d\u00e0 sempre il quadrato pieno formula_15 (infatti ogni punto interno si pu\u00f2 ottenere come somma di un punto su un lato orizzontale con un punto un lato verticale).\nPropriet\u00e0.\nPer la somma di Minkowski si possono dimostrare numerose propriet\u00e0; di seguito ne vengono riportate alcune, raggruppate per tipologia; il primo gruppo \u00e8 relativo alle caratteristiche algebriche dell'operazione:\nTra le propriet\u00e0 geometriche possiamo invece annoverare le seguenti:\nInfine, in alcuni casi particolari \u00e8 possibile prevedere la forma della somma sulla base della forma degli addendi:\nAltre operazioni.\nPartendo dalla somma di Minkowski \u00e8 possibile definire numerose operazioni derivate.\nSottrazione.\nAnche se la somma di Minkowski non possiede un elemento inverso, \u00e8 tuttavia possibile definire un'operazione con caratteristiche simili.\nDato formula_24, definiamo\nche \u00e8 la traslazione di X in direzione y.\nLa somma si pu\u00f2 allora scrivere\nLa \"sottrazione di Minkowski\" , o \"erosione\", \u00e8 allora definita come\nche pu\u00f2 essere anche scritto come\nQuesta operazione \u00e8 invariantiva nel senso che\nChiusura e apertura.\nDilatazione ed erosione non sono inverse una dell'altra; \u00e8 pertanto possibile definire le due seguenti operazioni non banali:\nSe formula_32 \u00e8 un cerchio, l'operazione di apertura corrisponde alla figura generata dal cerchio rotolando all'interno di formula_33, quella di apertura al rotolare del cerchio all'esterno di formula_33. In entrambi i casi si ottiene uno smussamento degli angoli di formula_33.\nApplicazioni.\nL'addizione di Minkowski gioca un ruolo centrale nella morfologia matematica. Questo interviene nel paradigma di pennello e aste della computer grafica 2D (introdotto da Donald E. Knuth per il sistema di definizione di caratteri tipografici METAFONT), e si conforma all'operazione di movimento solido della computer grafica 3D.\nL'addizione di Minkowski viene inoltre utilizzata in uno stadio della dimostrazione del teorema di Minkowski, nella forma particolare\nper un insieme convesso simmetrico \"C\" che contiene 0, dove il membro sinistro denota la somma di Minkowski e il membro destro il suo ampliamento per un'omotetia di un fattore 2.\nQuesta operazione \u00e8 qualche volta chiamata la \"convoluzione\" di due insiemi. Si tratta di una dizione piuttosto inappropriata:\nla effettiva convoluzione delle funzioni indicatrici degli insiemi infatti \u00e8 una funzione con lo stesso supporto della somma di Minkowski."}
{"id": "58578", "revid": "1226", "url": "https://it.wikipedia.org/wiki?curid=58578", "title": "Ges\u00f9 il Nazareno", "text": ""}
{"id": "58579", "revid": "599", "url": "https://it.wikipedia.org/wiki?curid=58579", "title": "Addizione di Minkowski", "text": ""}
{"id": "58580", "revid": "536103", "url": "https://it.wikipedia.org/wiki?curid=58580", "title": "Rosario", "text": "Il rosario (dal latino \"ros\u0101rium\", \"rosaio\") - che a partire dal XIII secolo acquis\u00ec il significato religioso indicante le preghiere che formano come una \"corona\", nell'accezione latina di \"cor\u014dna\" (ovvero ghirlanda di rose, alla Madonna) - \u00e8 una preghiera devozionale e contemplativa a carattere litanico tipica del rito latino della Chiesa cattolica.\nLa parola \"rosario\" deriva da un'usanza medioevale che consisteva nel mettere una corona di rose sulle statue della Vergine; queste rose erano simbolo delle preghiere \"belle\" e \"profumate\" rivolte a Maria. Cos\u00ec nacque l'idea di utilizzare una collana di grani (la corona) per guidare la meditazione. Nel XIII secolo, i monaci dell'Ordine cistercense elaborarono, a partire da questa collana, una nuova preghiera che chiamarono \"rosario\", dato che la comparavano a una corona di rose mistiche offerte alla Vergine.\nAlla recita del rosario \u00e8 connessa la possibilit\u00e0 di ottenere un'indulgenza, plenaria o parziale, alle condizioni previste dalla Chiesa cattolica. La preghiera \u00e8 destinata a ogni persona per ottenere grazie e consolazioni per s\u00e9 o per altri, per la diffusione delle buone azioni nel mondo, per la soluzione dei conflitti internazionali, per la conversione e la crescita spirituale. La preghiera, sia comunitaria che da soli, nella stanza di casa o in Chiesa, in qualsiasi momento della giornata, \u00e8 un momento di pace e serenit\u00e0 che distoglie dalle preoccupazioni del vivere giornaliero, \u00e8 un momento di comunicazione con la Divina Misericordia tramite le preghiere pi\u00f9 belle. Le grazie risultano dall'esperienza non solo di santi e religiosi, ma anche di persone comuni che hanno lasciato testimonianza pubblica delle grazie ricevute richieste alla Vergine Maria.\nLa preghiera del rosario \u00e8 attualmente composta da 15/20 \"misteri\" (eventi, momenti o episodi significativi) della vita di Cristo e di Maria, raggruppati in \"corone\". Ogni corona comprende la meditazione di cinque misteri e la recita di cinquanta \"Ave Maria\" divise a gruppi di dieci (decine o \"poste\"). Essendo facoltativi i cinque misteri aggiunti da Giovanni Paolo II, si pu\u00f2 affermare che la preghiera comprende dunque quindici misteri (\"misteri gaudiosi\", \"misteri dolorosi\" e \"misteri gloriosi\").\nLa versione integrale e classica della meditazione prevede la contemplazione di tutti i quindici misteri e quindi la recita, tra l'altro, di centocinquanta Ave Maria, con l'antichissima e voluta analogia con i centocinquanta salmi del Salterio. Dal 2002, con l'aggiunta facoltativa dei cinque \"misteri luminosi\", si contano venti \"poste\" per complessive duecento Avemarie.\nIl conto si tiene facendo scorrere tra le dita i grani della \"corona del Rosario\" o \"rosario\", scritto con l'iniziale minuscola allo scopo di distinguere l'oggetto dalla preghiera.\nSi recita nella lingua corrente o in lingua latina.\nRecita del Rosario.\nLa versione tradizionale prevede la recita in lingua corrente o latina. Si inizia anzitutto con il Segno della Croce, seguito dall\"'invocazione\": \"O Dio vieni a salvarmi, Signore vieni presto in mio aiuto\".\nViene recitato sempre in latino quando si tratta di incontri internazionali.\nSi recitano quindi:\nSi recita quindi una \"corona\" di cinque \"decine\", facendole precedere dalla meditazione del \"mistero\" a cui ciascuna \u00e8 legata.\nOgni decina \u00e8 composta da:\nIn alcune occasioni, specie se viene recitato con particolari intenzioni vocazionali, per le vocazioni sacerdotali o religiose, pu\u00f2 seguire la seguente preghiera: \"O Signore, manda santi sacerdoti e ferventi religiosi alla tua Chiesa\".\nDopo le cinque decine si recita (o si canta):\nDopo il Rosario si recitano:\nsecondo le intenzioni del Papa.\nDurante la recita collettiva, ciascuna di queste preghiere viene eseguita in forma responsoriale: per met\u00e0 dalla persona che guida la recita, per l'altra met\u00e0 da tutti gli altri, tranne che per la preghiera di Fatima e il Salve Regina, che vengono iniziate dalla persona che guida la recita e proseguite da tutti.\nFacoltativamente, si recita poi una delle seguenti preghiere:\nSe \u00e8 presente un sacerdote, a questo punto pu\u00f2 impartire la benedizione. In assenza del sacerdote, si recita la formula \"Il Signore ci benedica, ci protegga da ogni male e ci conduca alla vita eterna\".\nSi termina con il segno della croce.\nLa tradizione cattolica consente di aggiungere prima della fine del Rosario qualsiasi preghiera a scelta: pu\u00f2 trattarsi di una preghiera ufficiale (alcuni suggeriscono di recitare l'Angelo di Dio) oppure di un'invocazione personale.\nIl Rosario si recita individualmente ma pu\u00f2 essere detto da pi\u00f9 persone come una preghiera comunitaria (uso comune nelle Comunit\u00e0 Religiose e nelle parrocchie).\nForma breve.\nA fianco della forma tradizionale del Rosario esiste anche una forma pi\u00f9 breve, in cui le Ave Marie delle decine vengono recitate omettendo la seconda parte (quella che comincia con \"Santa Maria\"); fanno eccezione le Ave Marie che concludono ogni decina, che vengono recitate per intero. Nella forma breve si possono omettere anche le preghiere iniziali dopo il Segno della Croce, ad eccezione del Gloria. Nella preghiera individuale si possono anche recitare una o pi\u00f9 singole decine invece del Rosario completo.\nRosario missionario.\nIl Rosario missionario \u00e8 una forma di Rosario cattolico in cui la recita di ogni decina \u00e8 dedicata a un continente.\nA ogni decina segue la lettura di una testimonianza di un santo missionario del continente per cui si \u00e8 pregato.\nCome conclusione, si ha l'invocazione della Vergine Maria in favore dei Paesi del mondo.\nRosario meditato.\nEsistono varie meditazioni (composte da santi o dettate da Ges\u00f9 e Maria durante rivelazioni private), che servono ad aiutare il fedele nella pratica del Rosario e nella contemplazione dei misteri.\nI misteri.\nIl Santo Rosario completo \u00e8 di 15 decine in tre serie chiamate corone. Nella forma tradizionale, si recita ogni giorno una corona meditandone i misteri: la prima comprende i misteri gaudiosi (o della gioia), contemplati il luned\u00ec e il gioved\u00ec; la seconda i misteri dolorosi (o del dolore), il marted\u00ec e il venerd\u00ec; la terza i misteri gloriosi (o della gloria), il mercoled\u00ec, il sabato e la domenica.\nCon la lettera apostolica \"Rosarium Virginis Mariae\" del 16 ottobre 2002, Giovanni Paolo II ha introdotto facoltativamente i misteri luminosi (o della luce), da contemplare il gioved\u00ec, e ha definito essi come la seconda corona del Rosario, in quanto, ripercorrendo la vita di Ges\u00f9, seguirebbero i misteri gaudiosi e precederebbero quelli dolorosi.\nSecondo questa nuova variante del Rosario, i misteri gaudiosi (o della gioia) si contemplano il luned\u00ec e il sabato - in quanto \u00e8 accettabile l'idea di non recitare i misteri gloriosi due giorni di seguito, facendo per\u00f2 restare il sabato, come da tradizione, un giorno a forte carattere mariano -, i misteri dolorosi sempre il marted\u00ec e il venerd\u00ec, i misteri gloriosi il mercoled\u00ec e la domenica, mentre il gioved\u00ec \u00e8 dedicato ai misteri luminosi (invece che a quelli gaudiosi).\nMisteri gaudiosi (o della gioia).\nDa recitarsi il luned\u00ec e il gioved\u00ec oppure il luned\u00ec e il sabato se il gioved\u00ec si recitano i misteri della luce.\nMisteri dolorosi (o del dolore).\nDa recitarsi il marted\u00ec e il venerd\u00ec.\nMisteri gloriosi (o della gloria).\nDa recitarsi il mercoled\u00ec, il sabato e la domenica oppure il mercoled\u00ec e la domenica se il gioved\u00ec si recitano i misteri della luce.\nMisteri luminosi (o della luce - facoltativi).\nDa recitarsi facoltativamente il gioved\u00ec, in luogo dei misteri gaudiosi, la cui recitazione \u00e8 spostata al sabato o al luned\u00ec seguente.\nOrigini del Rosario.\nAll'origine del Rosario vi sono i 150 Salmi di Davide che si recitavano nei monasteri. Nel tardomedioevo (850 d.C.), per ovviare alla difficolt\u00e0 dei monaci conversi di imparare a memoria tutti i Salmi (spesso erano privi di istruzione e a volte nemmeno sapevano leggere), un monaco irlandese sugger\u00ec di recitare al posto dei Salmi 150 Padre Nostro.\nLa preghiera inizi\u00f2 ad essere utilizzata anche al di fuori dei centri religiosi. Per contare le preghiere i fedeli avevano vari metodi, tra cui quello di portare con s\u00e9 150 sassolini, ma ben presto si pass\u00f2 all'uso delle cordicelle con 50 o 150 nodi.\nPoco tempo dopo, come forma ripetitiva, si inizi\u00f2 ad utilizzare anche il Saluto dell'Angelo a Maria, che costituiva allora la prima parte dell'Ave Maria. Nel XIII secolo i monaci cistercensi svilupparono una nuova forma di preghiera che chiamarono \"rosario\", perch\u00e9 la comparavano ad una corona di rose mistiche donate alla Madonna; la rosa \u00e8 infatti il fiore \"mariano\" per eccellenza, simbolo della stessa \"Ave Maria\".\nQuesta devozione fu resa popolare da san Domenico, si dice infatti che nel 1214 il fondatore dell'Ordine dei Predicatori ebbe un'apparizione della Madonna, dalla quale ricevette un rosario come strumento per l'aiuto dei cristiani contro le eresie.\nNel XIII secolo si svilupparono i Misteri del Rosario: numerosi teologi avevano gi\u00e0 da tempo considerato che i 150 Salmi erano velate profezie sulla vita di Ges\u00f9. Dallo studio dei Salmi si arriv\u00f2 ben presto alla elaborazione dei Salteri di Nostro Signore Ges\u00f9 Cristo, nonch\u00e9 alle lodi dedicate a Maria. Cos\u00ec durante il XIII secolo si erano sviluppati quattro diversi salteri: i 150 Padre Nostro, i 150 Saluti Angelici, le 150 lodi a Ges\u00f9, le 150 lodi a Maria.\nVerso il 1350 si arriva alla compiutezza dell'Ave Maria come la conosciamo oggi. Questo avviene ad opera dell'Ordine dei certosini, che uniscono il saluto dell'Angelo con quello di Elisabetta, fino all'inserimento di \u00abadesso e nell'ora della nostra morte. Amen\u00bb.\nAll'inizio del XIV secolo i cistercensi, in particolare quelli della regione francese di Tr\u00e8ves, inseriscono le clausole dopo il nome di Ges\u00f9, per abbracciare all'interno della preghiera l'intera vita di Cristo. Verso la met\u00e0 del XIV secolo, un monaco della certosa di Colonia, Enrico Kalkar, introdusse prima di ogni decina alla Madonna, il Padre Nostro. Questo metodo si diffuse rapidamente in tutta Europa.\nSempre nella certosa di Tr\u00e8ves, all'inizio del 1400, Domenico H\u00e9lion (chiamato anche Domenico il Prussiano o Domenico di Tr\u00e8ves), sviluppa un rosario in cui fa seguire il nome di Ges\u00f9 da 50 clausole che ripercorrono la vita di Ges\u00f9, i pensieri di Domenico il Prussiano erano divisi in gruppi di 10 con un Padre Nostro all'inizio di ogni gruppo.\nTra il 1435 e il 1445, Domenico compone per i fratelli certosini fiamminghi, che recitano il Salterio di Maria, 150 clausole divise in tre sezioni corrispondenti ai Vangeli dell'infanzia di Cristo, della vita pubblica, e della Passione-Risurrezione.\nNel 1470 il domenicano Alain de la Roche, in contatto con i certosini, da cui apprende la recita del Rosario, crea la prima Confraternita del Santo Rosario facendo diffondere rapidamente questa forma di preghiera: chiama Rosario \u00abnuovo\u00bb quello con un pensiero all'interno di ogni Ave Maria, e Rosario \u00abvecchio\u00bb quello senza meditazione, con solo le Ave Maria. Alain de la Roche riduce a 15 i Misteri (suddivisi in gaudiosi, dolorosi, gloriosi). In Italia venne diffuso grazie alle Confraternite del Rosario, fondate da Pietro da Verona, santo appartenente all'Ordine domenicano.\nIl primo documento ufficiale della Chiesa cattolica risale al secolo XV, con papa Sisto IV, che nella bolla \"Ea qu\u00e6 ex fidelium\" del 12 maggio 1479, afferma che la pratica del Rosario era anticamente diffusa nelle diverse parti del mondo e, caduta in disuso, era stata di recente ripristinata, invitando i cattolici alla recita quotidiana del salterio mariano con le 150 \"salutationes\", tante quante i salmi davidici, precedendone ogni decina da un \"pater\" ed assegnando a tale pratica varie indulgenze. Dal 1478 ad oggi si contano oltre 200 documenti pontifici sul Rosario.La struttura medievale del Rosario fu abbandonata gradualmente con il Rinascimento, e la forma definitiva del Rosario si ha nel 1521 ad opera del domenicano Alberto di Castello.\nSan Pio V, domenicano, fu il primo \u00abPapa del Rosario\u00bb. Il 17 settembre 1569 eman\u00f2 la bolla \"Consueverunt Romani Pontifices\" con la quale venivano stabilite le precise modalit\u00e0 per la recita del rosario. Nel 1571, anno della battaglia di Lepanto, papa Pio V chiese alla cristianit\u00e0 di pregare con il rosario per chiedere la liberazione dalla minaccia turco-ottomana. La vittoria della flotta cristiana, avvenuta il 7 ottobre, venne attribuita all'intercessione della Vergine Maria, invocata con il Rosario. In seguito a ci\u00f2 il papa introdusse nel calendario liturgico per quello stesso giorno la festa della Madonna della Vittoria, che poi il suo successore, papa Gregorio XIII, trasform\u00f2 in festa della Madonna del Rosario. La festa da allora si celebra il 7 ottobre di ogni anno.\nLeone XIII, con le sue 12 Encicliche sul Rosario, fu il secondo \u00abPapa del Rosario\u00bb.\nSempre nel XVI secolo si ha la fissazione definitiva dell'ultima parte dell'Ave Maria, che nella parte finale aveva numerose varianti locali.\nI domenicani promossero anche la Confraternita del Rosario Perpetuo (chiamata anche Ora di Guardia, fondata nel 1630 dal padre Timoteo de' Ricci, si impegnava ad occupare tutte le ore del giorno e della notte, di tutti i giorni dell'anno, con la recita del Rosario), la Confraternita del Rosario Vivente (fondata nel 1826 dalla terziaria domenicana Pauline-Marie Jaricot).\nPapa Giovanni Paolo II, con la lettera apostolica \"Rosarium Virginis Mariae\" del 16 ottobre 2002, introduce facoltativamente i misteri luminosi incentrati sulla vita pubblica di Ges\u00f9.\nAltri personaggi che hanno contribuito alla diffusione di questa preghiera sono san Luigi Maria Grignion de Montfort con il suo libro \"Il segreto ammirabile del Santo Rosario\", e il beato Bartolo Longo (fondatore del Santuario e delle opere di carit\u00e0 di Pompei) considerato l'\"Apostolo del Santo Rosario\". Un altro impulso si ebbe nei secoli XIX e XX con le apparizioni di Maria a Lourdes e a Fatima. La veggente di Fatima, Lucia, ha affermato che \u00abda quando la Vergine SS. ha dato grande efficacia al S. Rosario, non c'\u00e8 problema n\u00e9 materiale, n\u00e9 spirituale, nazionale o internazionale, che non si possa risolvere con il S. Rosario e con i nostri sacrifici\u00bb. E ancora: \u00abLo scadimento del mondo \u00e8 senza dubbio frutto della decadenza dello spirito di preghiera. \u00c8 stato in previsione di questo disorientamento che la Madonna ha raccomandato con tanta insistenza la recita del Rosario\u00bb.\nLa \"Madonna del Santo Rosario\" \u00e8 venerata nel Pontificio santuario di Pompei.\nUna possibile etimologia della parola \"rosario\" \u00e8 da rintracciare nella parola sanscrita \"japa-m\u0101l\u0101\" (\u091c\u092a\u092e\u093e\u0932\u093e), letteralmente \"ghirlanda\" (\"m\u0101l\u0101\") \"per preghiere\" (\"japa\"). La parola \"japa-m\u0101l\u0101\" \u00e8 in uso da millenni per indicare la corona per le preghiere presso le popolazioni dell'India. Come indicato dallo studioso di lingue indiane A. F. Weber (1825-1901), cambiando la \"a\" breve di \"japa\" (\u091c\u092a) con la \"\u0101\" lunga, si ottiene \"jap\u0101\" (\u091c\u092a\u093e), che non significa pi\u00f9 \"preghiera\", ma \"rosa\". Quindi \"jap\u0101-m\u0101l\u0101\" viene a significare \"ghirlanda\" o \"corona di rose\", di cui il latino \"rosarium\" potrebbe rappresentare un calco. Poich\u00e9 per\u00f2 il sanscrito \u00e8 stato conosciuto in occidente soltanto a partire dal XVIII secolo, mentre il termine \"rosarium\" \u00e8 almeno di origine tardo-medievale, \u00e8 improbabile che il supposto calco sia stato fatto direttamente dal sanscrito.\nPromesse della Vergine ai devoti del Rosario.\nLa tradizione religiosa riporta anche 15 promesse che la Vergine in persona avrebbe fatto sia a san Domenico sia al beato Alano della Rupe riguardo al suo Rosario.\nEsse sono le seguenti:\nIn ricordo della Passione e Crocifissione di Ges\u00f9, la corona del Rosario dovrebbe avere una \"Croce cristiana\", prestando quindi attenzione che esistono numerose \"forme di croce\" e di rosari non-cristiani.\nSecondo il credo cattolico, il termine predestinazione non significa assenza di libero arbitrio, cio\u00e8 una persona, dopo aver recitato il Rosario, pu\u00f2 sempre cadere di nuovo nel peccato, fino a scegliere liberamente se raggiungere la salvezza o meno. Quindi, la predestinazione \u00e8 qui intesa come l'alto grado di probabilit\u00e0 che una persona possa salvarsi, perch\u00e9, di sicuro, col Rosario una persona sar\u00e0 particolarmente protetta e aiutata da Dio e da Maria.\nPer la Chiesa cattolica e ortodossa, Ges\u00f9 \u00e8 Redentore del mondo (pregato come \"Redemptor mundi Deus\"), dove \"mundi\" \u00e8 inteso come intero genere umano. Se nessuno pu\u00f2 salvarsi da solo in Paradiso, senza il necessario ausilio di Dio, nessun uomo \u00e8 nemmeno predestinato (a prescindere dal suo vero credo e dalle azioni condotte nella vita terrena), e nemmeno escluso dalla vita eterna, che si ottiene \"per fede e per opere\": pertanto, la preghiera cristiana, che \u00e8 fede e opera nello stesso tempo, \"\u00e8 sempre gradita a Dio\", \"e benefica per chiunque\" la pronuncia. Nessuno \u00e8 escluso a priori dalla vita eterna, ancor prima di nascere, n\u00e9 in nessun altro momento della vita terrena, essendo \"fino al punto di morte sempre aperta\" la possibilit\u00e0 dell'azione della grazia, del pentimento del peccatore e del perdono di Dio, come il ladrone penitente sulla Croce.\nIl Santo Rosario \u00e8 anche e prima di tutto una \"potente preghiera esorcistica contro Satana\" e tutti i suoi angeli apostati, perch\u00e9 siano allontanati fuori dalle case, e dagli altri luoghi in cui vivono le famiglie cristiane. Fondamento biblico di questa secolare devozione gi\u00e0 si ritrova in Genesi:3,15: \u201cIo porr\u00f2 inimicizia tra te e la donna, tra la tua stirpe e la sua stirpe: \"questa ti schiaccer\u00e0 la testa\", e tu le insidierai il calcagno\u201d (traduzione CEI 2008).\nLa preghiera ha il fine di ottenere \"da Dio\" una grazia \"per gli esseri umani\" (viventi o morti), quale pu\u00f2 essere: il perdono dei peccati (guarigione dell'Anima), guarigione di mali e malattie del corpo umano, liberazione di luoghi, o suffragio di persone trapassate.\nStando a quanto rivelato all'inizio del Prologo al Vangelo di Giovanni, il Verbo \u00e8 Dio stesso Uno e Trino, oltre ad essere il nome greco della Rivelazione di Dio, quali sono i Vangeli. Sebbene tradotto e non in lingua originale, con la lettura dei Misteri (evangelici) del Rosario, la parola d'uomo si conforma a immagine e somiglianza del Verbo di Dio in esse presente, quale \u00e8 stato ordinato fin dalla creazione, e svolge pertanto una importante funzione esorcistica, pari alla preghiera mariana.\nNella tradizione cattolica e ortodossa, esiste un \"ordine\" (o \"priorit\u00e0\") di invocazione nella preghiera, non indispensabile, ma di certo utile per una sua maggiore efficacia: infatti, ad esso corrisponde la diversa e crescente potenza dell'intercessione dei Santi. \"Subito dopo le Tre Persone\" della Sacrosantissima Trinit\u00e0 di Dio, il primo ente dell'ordine creato a cui riferirsi rispetto a tale ordine di preghiera \u00e8 Maria (iperdulia), cui segue la venerazione di San Giuseppe Suo castissimo Sposo (protodulia), e di San Michele Arcangelo, primo principe della milizia celeste, al quale \u00e8 rivolto l'esorcismo principale \"Exorcismus in Satanam et Angelos Apostaticos\" (trascritto da papa Leone XIII), cui segue la dulia per gli altri Santi.\nPromesse della Madonna a coloro che portano fedelmente con s\u00e9 la corona del Rosario.\nPromesse fatte dalla Vergine durante varie apparizioni:\nCorona del Rosario (o \"rosario\").\nLa \"corona (del Rosario)\", chiamata per brevit\u00e0 \"rosario \"(con l'iniziale minuscola per distinguerla dalla preghiera), si adopera per tenere il conto delle preghiere che si recitano. Oggetti simili al rosario sono rintracciabili in varie religioni: nell'induismo, nel buddhismo, nell'islam, nell'oriente cristiano - dove prende il nome di \"komboloi\" - e infine nella chiesa latina.\nIn quest'ultima, la corona del Rosario di norma \u00e8 formata da 50 grani in gruppi di 10 (le decine), con grani pi\u00f9 grossi per separare fra loro le decine. Si conoscono alcuni rosari con 100 o 150 grani: nel passato tali numeri sono stati scelti perch\u00e9 rispettivamente uguali al numero dei salmi o ai suoi due terzi.\nPer i grani venivano tradizionalmente usati i semi dell'albero del mogano, o perle, ma ora si usano altri materiali pi\u00f9 economici e artificiali.Il rosario francescano, anzich\u00e9 avere 50 grani, ne ha 70.\nIn passato erano comuni anche rosari fatti con noccioli di olive; alcuni sono stati creati con le olive del Giardino del Getsemani, l'Ordine equestre del Santo Sepolcro di Gerusalemme ne dava uno a tutti quelli che facevano parte dell'ordine.\nA volte, i rosari incorporano sacre reliquie.\nIndulgenze nella Chiesa cattolica.\nAlle tre corone tradizionali sono associate alcune indulgenze, \"benedette con facolt\u00e0 pontificia\".\nSono quindi esclusi dall'antica indulgenza i misteri luminosi, introdotti da papa Giovanni Paolo II.\nDopo il Vaticano II e le prime traduzioni del Messale in lingue moderne, anche le indulgenze esistenti per le altre preghiere latine, recitate fuori dalla Santa Messa, sono state automaticamente estese a chi pronuncia o canta le stesse preghiere in una traduzione in lingua moderna, purch\u00e9 tale traduzione sia approvata e autorizzata dall'autorit\u00e0 ecclesiastica competente (sommo pontefice, vescovo, cardinale, abate benedettino poich\u00e9 la loro autorit\u00e0 \u00e8 equiparata a quella del vescovo, ecc.), ed ai fini della pubblicazione e del culto in pubblico.\nL'enciclica \"Quamquam Pluries\" di Leone XIII formul\u00f2 l'Orazione a San Giuseppe, per la quale fu attribuita l'indulgenza di sette anni e sette quarantene ogni volta. La pia recitazione fu prescritta contestualmente al Rosario nel mese di ottobre.\nChi prega, al solito, pu\u00f2 chiedere che a beneficiare dell'Indulgenza siano anche terze persone, non necessariamente conosciute o con un legame di consanguineit\u00e0, sia viventi che anime di defunti che si ritengono gi\u00e0 salvate ed espianti i loro peccati in Purgatorio.\nLa corona benedetta, dal punto di vista teologico diventa un oggetto portatore e intermediario della grazia divina, per tramite della preghiera. Tale capacit\u00e0 cessa se la corona viene distrutta o venduta.\nLa benedizione delle corone deve essere impartita da un \"consacrato\", che pu\u00f2 essere soltanto: diacono, presb\u00ectero (sacerdote), oppure vescovo.\nCome detto, la benedizione non pu\u00f2 essere amministrata da un fedele che ricopra particolari o deleghe nella parrocchia su incarico del sacerdote. Per la tradizione, gli oggetti di devozione o di piet\u00e0 che erano e possono essere benedetti, sono: crocifisso o croce (a forma di croce cristiana, o di santi proclamati dalla Chiesa Cattolica), corona, scapolare, medaglia (che \u00e8 cosa diversa da amuleti o talismani).\nIl Rito Romano contempla un libro apposito, il Rituale romano, per le benedizioni e per accompagnare riti liturgici e venire incontro alla piet\u00e0 cristiana. \nIl Rito della Benedizione (e Imposizione) deve essere approvato dalla Congregazione per il Culto Divino e la Disciplina dei Sacramenti.\nRosario di Santa Brigida di Svezia.\nUn'altra versione del rosario \u00e8 quella che prende il nome di \"rosario brigidino\". Il suo nome fa riferimento a Santa Brigida di Svezia, compatrona d'Europa, la quale, avendo promosso tale rosario, ne ottenne da Papa Urbano V sia l'approvazione sia numerose indulgenze, che vennero riaffermate da Papa Benedetto XIV con un suo Breve nel 1743.\nLa \"corona brigidina\" \u00e8 formata da sei misteri seguiti da 10 Ave Maria, con un Padre Nostro e un Credo alla fine di ciascuna decina. La corona si conclude con un Padre Nostro e 3 Ave Maria in commemorazione dei sette dolori e delle sette gioie della Beata Vergine Maria. Il numero totale delle Ave Maria \u00e8 63, numero corrispondente agli anni in cui, secondo la tradizione popolare, visse in terra la Beata Vergine Maria.\nIn riferimento ai sei misteri, essi sono i seguenti: ai misteri gaudiosi bisogna aggiungere come 1\u00b0 mistero l\"'Immacolata Concezione\"; ai misteri dolorosi bisogna aggiungere come 6\u00b0 mistero la \"deposizione di Ges\u00f9 tra le braccia di Maria\"; ai misteri gloriosi bisogna aggiungere come 6\u00b0 mistero la \"protezione di Maria\".\nTale rosario \u00e8 connesso anche alle apparizioni di Lourdes, in quanto, durante la prima apparizione, la Beata Vergine teneva in mano tale rosario, in sostituzione di quello tradizionale.\nRosario certosino.\nOltre al rosario classico esiste in ambito cattolico un'altra versione, detta \"rosario certosino\" perch\u00e9 elaborato da un monaco dell'ordine certosino, Domenico di Helion conosciuto come Domenico di Prussia.\nIl rosario certosino \u00e8 basato sulla recita di una corona di 50 Ave Marie, di cui si recita solo la prima parte; a differenza del rosario classico, non comporta la divisione della coroncina in cinque misteri dedicati ai diversi giorni della settimana. Nel Rosario certosino i misteri relativi alla vita di Ges\u00f9 sono 50 e vengono riassunti in frasi brevi dette \"clausole\". Ciascuna clausola viene aggiunta alla fine della prima parte di ciascuna Ave Maria, dopo il nome \"Ges\u00f9\" e termina con un \"Amen\". La seconda parte dell\u2019Ave Maria si recita solo una volta, al termine della 50\u00aa clausola; dopo quest'ultima Ave Maria si recitano il Gloria e il Padre Nostro. Il rosario si conclude con la \"Preghiera all'Immacolata\" composta da Domenico di Prussia; in alternativa, si pu\u00f2 recitare la Salve Regina. Nella forma classica, la recita delle 50 Ave Marie \u00e8 ininterrotta, ma chi preferisce pu\u00f2 suddividerle nelle classiche decine, concludendo ciascuna di esse con un Gloria.\nRispetto al rosario classico, il rosario certosino \u00e8 caratterizzato da una maggiore flessibilit\u00e0. La recita pu\u00f2 essere interrotta e ripresa successivamente; il testo delle clausole pu\u00f2 essere modificato secondo la devozione personale; non \u00e8 necessario recitare tutte le 50 Ave Marie, ma si pu\u00f2 scegliere il loro numero in base al tempo che si vuole dedicare alla preghiera.\nIl rosario certosino ha il fine di favorire la preghiera contemplativa e la vita attiva dei cristiani, perci\u00f2 bisogna badare pi\u00f9 alla qualit\u00e0 che alla quantit\u00e0; \u00e8 meglio dire dieci Ave Marie lentamente, meditando sugli episodi della vita di Ges\u00f9, piuttosto che cinquanta Ave Marie frettolosamente e distrattamente. La Vergine Maria \u00e8 infatti venerata come unica e necessaria interceditrice e mediatrice di qualsiasi grazia da Dio al genere umano.\nCi\u00f2 non vieta, ma promuove la devozione a tutta la comunione di santi angeli e di sante anime - quest'ultime in attesa della Resurrezione della carne - che incessantemente cantano inni di onore e di lode, per adorare, ringraziare e contemplare il Volto di Dio Amore e Trinit\u00e0, in unit\u00e0 sostanziale con la Vergine Madre di Dio.\nTrasmissioni radiofoniche.\nLa programmazione dell'emittente cattolica Radio Maria prevede la trasmissione radiofonica del Santo Rosario in lingua italiana, da una differente localit\u00e0 nazionale o europea. La preghiera mariana viene recitata in diretta da un sacerdote della Chiesa Cattolica che si alterna a un'assemblea di fedeli aperta al pubblico, con l'inserimento di canti sia del repertorio latino della tradizione cattolica sia di melodie in lingua italiana con accompagnamento musicale alla chitarra.\nIl Rosario viene trasmesso tutti i giorni su varie piattaforme, anche in streaming web, dal luned\u00ec alla domenica, nei seguenti orari: ore 5.30 (Rosario di Giovanni Paolo II); ore 7.30, 16.45 e 20.25.\nRosario per l'Italia.\nIl 19 marzo 2020 la Conferenza Episcopale Italiana invit\u00f2 ogni famiglia ed ogni fedele a recitare il Rosario per l'Italia per mettere il Paese sotto la protezione della Madonna e chiedere a Dio di far cessare la pandemia di Covid-19. A poco meno di due mesi dal primo caso di Coronavirus in Italia si contavano 41.035 persone contagiate, di cui 4.440 guariti e 3.405 morti. La Lombardia risultava essere la regione pi\u00f9 colpita con 19.884 persone positive e 2.168 morti. Bergamo e Brescia erano le province con un pi\u00f9 elevato numero di contagi e di decessi.\nLa CEI chiese ad ogni cristiano di recitare i Misteri della luce del Rosario e di esporre fuori dalla finestra una candela accesa o un drappo di colore bianco, simboli della speranza e della luce della fede. L'iniziativa un\u00ec idealmente moltissimi cattolici italiani che, chiusi nelle loro case per evitare la diffusione del contagio, pregarono per l'Italia colpita dall'epidemia nel bel mezzo di una Quaresima stranissima con le messe sospese e un'estrema difficolt\u00e0 ad accedere ai sacramenti.\nIl Rosario per l'Italia venne trasmesso in diretta da Tv2000 e ospitato dalla chiesa romana di San Giuseppe al Trionfale. All'iniziativa lanciata dai vescovi italiani ader\u00ec anche Papa Francesco che fece l'introduzione alla preghiera mediante videomessaggio. Il Papa esort\u00f2 tutti alla speranza e all'esercizio della prossimit\u00e0 in famiglia attraverso la comprensione, la pazienza e il perdono. Il Rosario venne recitato dentro la chiesa deserta. La recita dei misteri Luminosi \u00e8 stata dedicata ai malati, ai carcerati, agli anziani, alle famiglie, ai medici e alle persone in prima linea in un momento di grande dolore come quello dell'epidemia di Coronavirus. I vescovi di tutto il mondo si sono uniti alla recita del Rosario nel giorno dedicato a San Giuseppe, custode della Santa Famiglia, e di tutta la Chiesa.\nLa preghiera fu ripetuta settimanalmente in diverse chiese e santuari d'Italia.\nPapa Francesco scrisse una lettera indirizzata a tutte le famiglie per invitarle a pregare con fede la preghiera del Rosario durante il mese di maggio 2020.\nIl primo maggio 2020 la CEI decise di iniziare il mese dedicato alla Madonna con l\u2019Atto di Affidamento dell\u2019Italia a Maria Santissima. Luogo della celebrazione fu la Basilica di Santa Maria del Fonte a Caravaggio, situato nel cuore della Lombardia che fu la regione colpita pi\u00f9 duramente dalla pandemia.\nRosari cristiani non-cattolici.\nDevozioni analoghe ma anche molto distanti al Rosario sono presenti anche in altre confessioni cristiane. I cristiani ortodossi recitano la preghiera di Ges\u00f9 usando una coroncina chiamata komboskini o ciotki. Tra i protestanti il rosario viene respinto: tra i battisti, presbiteriani e valdesi \u00e8 inesistente, poich\u00e9 le preghiere vanno rivolte solo a Ges\u00f9 (l'Ave Maria mescola invece il saluto dell'angelo a Maria con una preghiera a lei rivolta), mentre una stretta minoranza dei luterani lo accetta, ma usando la coroncina dei cattolici in modo diverso. Nel rosario luterano, inizialmente si recitano il Credo, il Padre nostro e il Gloria al Padre come nel rosario cattolico, ma le tre Ave Marie iniziali sono sostituite dalla preghiera di Ges\u00f9; in seguito, in ogni \"decina\" il Padre nostro e il Gloria vengono recitati normalmente, mentre l'Ave Maria \u00e8 recitata una sola volta senza la seconda parte (che contiene la richiesta di pregare per i peccatori); le altre Ave Marie della \"decina\" sono sostituite una volta dalla prima parte del Magnificat e otto volte dalla \"preghiera di Ges\u00f9\". Gli anglicani usano invece un rosario di pura preghiera detto rosario anglicano, che viene usato anche dai metodisti, \nIl gruppo cattolico scimatico dei palmariani ha imposto la recita quotidiana del Santo Rosario Penitenziale: consiste nel recitare 5 decine (da loro ribattezzate \"5 Padre Nostro completi\") ciascuna delle quali prevede la recita di 10 Padre Nostro, 10 Ave Maria, 10 Gloria al Padre e 10 giaculatorie \"Ave Maria Purissima, senza peccato concepita\".\nRosari non-cristiani.\nAnche in altre religioni esistono dei rosari simili, almeno nella forma se non nell'uso, a quello cattolico. Fra questi si possono citare:\nLetteratura.\nIl romanzo \"Il Gattopardo\" inizia cos\u00ec:\nL'autore, Tomasi di Lampedusa, pare che commetta qui un errore: la recita del Rosario infatti non termina con un'Ave Maria. Se anche il riferimento fosse alla Preghiera per il Papa, che si recita per tradizione dopo il Rosario, la conclusione sarebbe quella della preghiera Gloria Patri: \"Et nunc et semper et in s\u00e6cula s\u00e6culorum. Amen.\""}
{"id": "58582", "revid": "599013", "url": "https://it.wikipedia.org/wiki?curid=58582", "title": "Seti", "text": ""}
{"id": "58587", "revid": "125375390", "url": "https://it.wikipedia.org/wiki?curid=58587", "title": "Papa Bonifacio IX", "text": "Biografia.\nPietro detto Piero o Perino Tomacelli nacque a Casarano (in Terra d'Otranto) nel 1354, da una nobile famiglia napoletana. Il padre, barone Giacomo, e la madre, Verdella Caracciolo, erano feudatari di Casarano e della vicina Casaranello. Pietro venne battezzato nella chiesetta paleocristiana di Santa Maria della Croce (la chiesa di Casaranello), parrocchiale del casale \"parvus\". La notizia circa i natali casaranesi del futuro pontefice e quella del battesimo sono testimoniate da una lapide marmorea tuttora esistente, collocata dal vescovo Antonio Sanfelice (1708-1736) in Santa Maria della Croce. L\u2019epigrafe settecentesca, come riportato nel suo stesso testo latino, sostituisce un\u2019altra iscrizione commemorativa, pi\u00f9 antica di trecento anni e rinnovata perch\u00e9 spaccata. Un altro dato, in sintonia con quanto affermato in precedenza, \u00e8 relativo al secondo titolo cardinalizio assunto dal Tomacelli. \nSi conosce ben poco del periodo che precede la sua elezione a Papa. Si form\u00f2 allo \"Studium\" di Napoli. A poco pi\u00f9 di trent'anni si trasfer\u00ec a Roma, chiamato da papa Urbano VI, suo conterraneo, che lo cre\u00f2 nel 1381 cardinale diacono di San Giorgio, e nel 1385 cardinale presbitero di Sant'Anastasia. La scelta di quest'ultimo titolo sarebbe un ossequio all'omonimo cenobio benedettino, sulle serre casaranesi, in cui il giovane Pietro aveva ricevuto la prima formazione, e (forse) aveva intrapreso la vita monastica. L'abbazia era una delle quattordici \"badiae inferiores\", suffraganee di Santa Maria di Nerito, l'attuale cattedrale di Nard\u00f2.\nIl pontificato.\nPietro Tomacelli fu eletto nel conclave del 1389. Scelse il nome pontificale di Bonifacio IX.\nGoverno della Chiesa.\nIl pontificato di Bonifacio fu contrastato da due antipapi: Clemente VII (1378-1394) e Benedetto XIII (1394-1417). Entrambi risiedettero ad Avignone. Germania, Inghilterra, Ungheria, Polonia e gran parte dell'Italia lo accettarono come papa (lui e il papa di Avignone, Clemente VII, si erano scomunicati a vicenda).\nDurante il suo pontificato fu forte la pressione per la convocazione di un concilio ecumenico, come unico modo per ricomporre lo Scisma d'occidente, ma il movimento conciliare non si fece strada durante il papato di Bonifacio.\nBonifacio IX celebr\u00f2 a Roma due giubilei. Il primo nel 1390, era stato dichiarato dal suo predecessore Urbano VI, e fu molto partecipato da Germania, Ungheria, Polonia, Boemia, e Inghilterra. Diverse citt\u00e0 della Germania ottennero i \"privilegi del giubileo\"; vennero chieste molte indulgenze, ma queste diedero vita anche ad abusi e scandali. Il giubileo del 1400 attir\u00f2 a Roma grandi folle di pellegrini, in particolare dalla Francia. Nonostante una disastrosa epidemia di peste, Bonifacio rimase in citt\u00e0.\nNella seconda met\u00e0 del 1399 sorsero gruppi di penitenti flagellanti, noti come \"Bianchi\", o \"Albati\", specialmente in Provenza, che si diffusero poi in Spagna e nell'Italia settentrionale. Questi evocarono scomodi ricordi delle processioni di flagellanti erranti del periodo della Morte Nera (1348-49). Si spostavano in processione di citt\u00e0 in citt\u00e0, indossando vesti bianche, con i volti coperti e una croce rossa cucita sulla schiena, seguendo un capo che portava una grossa croce. Le voci di un imminente giudizio divino e le visioni della Vergine Maria abbondarono. Durante le loro processioni cantavano un inno, lo \"Stabat Mater\", divenuto rapidamente popolare. Per un momento, mentre i \"penitenti bianchi\" si avvicinavano a Roma, Bonifacio e la curia appoggiarono il loro entusiasmo penitenziale, ma quando questi raggiunsero la citt\u00e0, Bonifacio fece bruciare sul rogo il loro capo e questi si dispersero rapidamente. \"Bonifacio framment\u00f2 gradualmente queste folle vaganti, facile preda di agitatori e cospiratori, e infine le dissolse\".\nSanta Brigida di Svezia venne canonizzata da Bonifacio il 7 ottobre 1391.\nLe Universit\u00e0 di Ferrara (1391) e Fermo (1398) devono la loro origine a Bonifacio, e quella di Erfurt il suo riconoscimento (1392).\nNel 1401, grazie ai buoni uffici di Carlo Malatesta, concede il riconoscimento dell'esenzione dal vescovo diocesano all'abbazia camaldolese di Sansepolcro.\nRelazioni con i monarchi cristiani.\nNel 1386 era morto Carlo III di Napoli. L'erede di diritto al trono era l'italiano Ladislao d'Angi\u00f2-Durazzo, discendente da una linea nobiliare che aveva tradizionalmente appoggiato i papi. Il 1\u00ba novembre 1389, l'antipapa Clemente VII, approfittando della vacanza della Sede apostolica, incoron\u00f2 re di Napoli Luigi II d'Angi\u00f2, un principe francese. Bonifacio fu eletto papa il giorno seguente, 2 novembre. Una delle sue prime decisioni fu di imporre Ladislao, che venne incoronato re di Napoli (a Gaeta il 29 maggio 1390). Il pontefice sostenne Ladislao nel decennio successivo nella sua lotta contro le forze angioine nell'Italia meridionale.\nIn Inghilterra re Riccardo II entr\u00f2 in contrasto con la Santa Sede. Il re, insieme all'alto clero, si opponeva all'abitudine di Bonifacio di incamerare i benefici inglesi man mano che questi diventavano vacanti. Bonifacio introdusse una novit\u00e0 nella forma di entrate note come \"annates perpetu\u00e6\", trattenendo met\u00e0 delle entrate del primo anno di ogni beneficio garantito alla corte pontificia. La reazione del Parlamento inglese fu decisa: l'assemblea conferm\u00f2 ed estese gli statuti di \"Provisore\" e \"Pr\u00e6munire\" di Edoardo III (1327-1377), dando al re il potere di veto sulle nomine pontificie in Inghilterra. Papa Bonifacio venne sconfitto da un fronte unitario e la lunga controversia venne infine appianata, per la soddisfazione del re inglese. Cionondimeno al sinodo di Londra (1396), i vescovi inglesi si riunirono per condannare John Wyclif, il maggiore teologo inglese dell'epoca.\nSia il re d'Inghilterra (nel 1396), sia i principi tedeschi (dieta di Francoforte del 1397), sia l'imperatore Venceslao (a Reims, 1398) invitarono il pontefice ad abdicare: a ciascuno di essi Bonifacio oppose un rifiuto.\nNel 1398 e 1399 il pontefice si appell\u00f2 all'Europa cristiana in favore dell'imperatore bizantino Manuele II Paleologo, minacciato a Costantinopoli dal sultano Bajazet, ma l'idea di una crociata suscit\u00f2 poco entusiasmo.\nIn Germania i principi elettori deposero a Rhense (20 agosto 1400) il poco valido Venceslao e scelsero al suo posto Roberto, duca di Baviera. Nel 1403 Bonifacio approv\u00f2 la deposizione e incoron\u00f2 Roberto.\nGoverno dell'Urbe.\nNel corso del suo regno Bonifacio ripristin\u00f2 la sovranit\u00e0 papale su Roma. Non fu facile sottrarla alle mire delle grandi famiglie feudatarie locali. Alleato degli Orsini, assold\u00f2 il condottiero Mostarda da Forl\u00ec riuscendo a scacciare gli avversi Colonna da Roma. Inoltre s'impossess\u00f2 del porto di Ostia, sottraendolo al cardinale vescovo. Infine avvi\u00f2 la fortificazione di Castel Sant'Angelo e dei ponti sul Tevere. Comunque, per motivi di sicurezza, per diverse stagioni Bonifacio risiedette fuori Roma, ad Assisi o Perugia.\nNegli Stati Pontifici Bonifacio riottenne gradualmente il controllo delle principali citt\u00e0 e castelli e rifond\u00f2 gli stati nella forma che avrebbero mantenuto per tutto il XV secolo.\nNel 1404 Bonifacio mor\u00ec di calcolosi delle vie urinarie. Fu sepolto nell'antica basilica di San Pietro in Vaticano ma la sua tomba and\u00f2 distrutta nel 1507, durante i lavori di costruzione della nuova basilica.\nConcistori per la creazione di nuovi cardinali.\nPapa Bonifacio IX durante il suo pontificato ha creato 8 cardinali nel corso di 2 distinti concistori.\nBonifacio IX nella storiografia.\nBonifacio IX fu un politico franco, visto che fu interessato al denaro come gli altri principi europei, in quanto il costo della guerra moderna cresceva e i sostenitori dovevano essere incoraggiati con doni, poich\u00e9 i governi del XIV secolo dipendevano da tutti gli appoggi personali che un governante poteva raccogliere e mantenere. Il traffico in benefici, la vendita di dispense e simili, non coprivano le perdite di fonti locali di reddito causate dalla lunga assenza del Papato da Roma. Le entrate dall'estero diminuirono a causa dello scisma, delle spese per la pacificazione e la fortificazione di Roma, delle guerre costanti provocate dall'ambizione francese e dalla riconquista degli Stati Pontifici. Bonifacio certamente si prese cura generosamente della madre, dei fratelli e dei nipoti, cos\u00ec come era nello spirito dei tempi. La Curia fu forse parimenti responsabile per i nuovi sistemi finanziari che erano destinati nel secolo successivo a far sorgere amari sentimenti contro Roma, particolarmente in Germania.\nControversie sul luogo di nascita.\nNella Chiesa di Santa Maria della Croce, una chiesa antica di Casarano nel 1717 \u00e8 stata fatta apporre dal vescovo Antonio Sanfelice una lapide commemorativa per ricordare che in questa chiesa venne battezzato nel 1354 Pietro Tomacelli, che divenne Papa Bonifacio IX.\nGenealogia episcopale e successione apostolica.\nLa genealogia episcopale \u00e8:\nLa successione apostolica \u00e8:"}
{"id": "58594", "revid": "1543377", "url": "https://it.wikipedia.org/wiki?curid=58594", "title": "Identit\u00e0 di Woodbury", "text": "In matematica, particolarmente in algebra lineare, l'identit\u00e0 matriciale di Woodbury o matrix inversion lemma per matrici di aspetto \"n\" \u00d7 \"n\" \u00e8 data dalla seguente formula:\nIn essa A e UCV sono matrici di aspetto \"n\" \u00d7 \"n\", mentre C \u00e8 una matrice quadrata che pu\u00f2 avere aspetto diverso \"r\" \u00d7 \"r\"; conseguentemente U ha aspetto \"n\" \u00d7 \"r\" e V aspetto \"r\" \u00d7 \"n\".\nApplicazioni.\nQuesta identit\u00e0 risulta utile in elaborazioni numeriche nelle quali formula_2 \u00e8 gi\u00e0 costruita e risulta necessario costruire formula_3. Essa risulta vantaggiosa quando \"A\" \u00e8 numericamente preponderante rispetto a \"UCV\" che pu\u00f2 considerarsi una sua piccola \"perturbazione\". Se inoltre l'estensione di \"C\"\n\u00e8 molto pi\u00f9 piccola di quella di \"A\" (\"r\" molto minore di \"n\"), possiamo ottenere il secondo membro invertendo solo due matrici di estensione ridotta.\nQuesto procedimento si applica, ad es., nel filtro di Kalman e\nin altri metodi di stima dei minimi quadrati,\nper rimpiazzare la soluzione parametrica, che richiede l'inversione\ndi una matrice quadrata di un ordine dato dalle dimensioni di un vettore di stato, con una soluzione basata su equazioni di condizione.\nNel caso del filtro di Kalman questa matrice ha le dimensioni del vettore delle osservazioni, fino a ridursi a 1 nel caso si elabori una sola nuova\nosservazione per turno. L'utilizzo della identit\u00e0 di Woodbury spesso accelera significativamente calcoli del filtro che si devono effettuare in tempo reale.\nDimostrazione.\nConsideriamo la seguente equazione:\nTrascriviamo questa mediante quattro equazioni:\nDi queste, solo la prima e la terza ci occorrono.\nAddizioniamo la terza alla prima dopo aver moltiplicato per formula_6:\nA questo punto si sottrae la prima dalla terza dopo aver moltiplicato per\nformula_8:\nTorniamo a sostituire nella prima equazione:\nOra abbiamo due differenti espressioni per la sottomatrice\nformula_11 che dovrebbero essere \"identiche\".\nOtteniamo cos\u00ec:\nCon questa si completa la dimostrazione."}
{"id": "58596", "revid": "1534511", "url": "https://it.wikipedia.org/wiki?curid=58596", "title": "Space Shuttle Enterprise", "text": "Lo Space Shuttle \"Enterprise\" (denominazione NASA: OV-101) \u00e8 stato il primo Space Shuttle costruito dall'agenzia spaziale statunitense. Fu costruito senza motori e senza uno scudo termico funzionante, ed era quindi incapace di operare nello spazio senza ulteriori modifiche.\nStoria.\nNonostante fosse stato costruito per primo, era stato ideato per essere la seconda navetta spaziale, destinato a volare solamente dopo lo Space Shuttle Columbia; rimase tuttavia un tester, poich\u00e9 risult\u00f2 pi\u00f9 economico adattare un altro veicolo di prova (STA-099), che divent\u00f2 lo Space Shuttle Challenger. Venne nuovamente preso in considerazione per sostituire il Challenger, ma per questo compito fu costruito lo Space Shuttle Endeavour partendo dai pezzi di ricambio della Discovery e dell'Atlantis.\nOriginariamente destinato a chiamarsi \"Constitution\" (in onore del bicentenario della costituzione degli Stati Uniti d'America del 1976), fu deciso di cambiargli nome solo in seguito ad una campagna di firme raccolte dai fan della serie televisiva \"Star Trek\" (1966), dal nome della famosa nave spaziale USS \"Enterprise\", protagonista di tanti film e telefilm. Gran parte del cast della serie originale, cos\u00ec come il creatore di \"Star Trek\" Gene Roddenberry, era presente alla cerimonia d'inaugurazione e il tema musicale della serie fu eseguito come colonna sonora. Un disegno raffigurante lo Space Shuttle \u00e8 comparso nella sala ricreazione dell'Enterprise del capitano Kirk in ' (1979) e nella sala tattica del capitano Archer nella serie tv ' (2001), oltre che nella sigla d'apertura del telefilm, sottintendendo una continuit\u00e0 ideale tra questo Space Shuttle e le navi spaziali omonime della USS Enterprise.\nL'Enterprise fu il primo prototipo di shuttle, costruito con finalit\u00e0 di collaudo, e fu utilizzato dalla NASA solo per prove a terra e test di volo entro il confine dell'atmosfera terrestre. A tal scopo fu coinvolto, il 18 febbraio 1977, in una serie di collaudi a volo libero che prevedevano lo sgancio in volo da un Boeing 747 SCA (Shuttle Carrier Aircraft) per misurarne il carico strutturale e le caratteristiche di frenaggio e di manutenzione a terra. L'atterraggio in volo planato avveniva presso la base di Edwards in California. Dopo questo primo periodo di test, durato nove mesi e ribattezzato mediante la sigla ALT (acronimo di \"Approach and Landing Test\"), l'Enterprise fu impiegato in test strutturali sulla rampa di lancio 39-A del John F. Kennedy Space Center, in Florida.\nIn tutto l'Enterprise venne sottoposto a cinque voli liberi in cui la navetta veniva staccata dallo SCA e atterrava sotto il controllo degli astronauti. Questi test servivano a verificare le caratteristiche del volo e vennero eseguiti provando parecchie configurazioni (come aerodinamica e distribuzione del peso).\nProseguendo con il programma ALT, l'Enterprise pass\u00f2 attraverso molte modifiche per prepararlo a test di vibrazioni. Alla fine venne agganciato ad un serbatoio esterno e a propulsori a combustibile solido e testato in configurazione di lancio.\nDopo il completamento dei test, alla fine degli anni settanta, l'Enterprise fu ritirato dal servizio e parzialmente disassemblato per permettere ad alcuni componenti di essere riutilizzati su altre navette. Fu mandato in giro per il mondo in Francia, Germania, Italia, Regno Unito, Canada, e negli stati USA dalla California all'Alabama, fino alla Louisiana. Fu inoltre utilizzato per controllare le dimensioni della rampa di lancio (mai utilizzata) della Vandenberg Air Force Base, in California. Finalmente, il 18 novembre 1985, l'Enterprise venne portato a Washington, dove divenne propriet\u00e0 della Smithsonian Institution.\n\"Enterprise\" \u00e8 stato parcheggiato nell'hangar della Smithsonian Institution presso il Washington Dulles International Airport prima di essere spostato nel Steven F. Udvar-Hazy Center del National Air and Space Museum (della Smithsonian Institution) a Dulles.\nDopo la chiusura del programma Space Shuttle e quindi il ritiro degli orbiter dal servizio attivo, \"Enterprise\" \u00e8 stato spostato da Washington a New York, lasciando il posto allo Space Shuttle Discovery, ed \u00e8 attualmente esposto all'Intrepid Sea-Air-Space Museum in un padiglione apposito sul ponte di volo della portaerei USS Intrepid (CV-11)."}
{"id": "58606", "revid": "125823275", "url": "https://it.wikipedia.org/wiki?curid=58606", "title": "Isolante elettrico", "text": "Un isolante elettrico \u00e8 un materiale incapace di condurre la corrente elettrica. Poich\u00e9 un campo elettrico \u00e8 in grado di polarizzare il materiale, genera quindi lo spostamento delle cariche, elettroni e nuclei, delle molecole dalla loro posizione di equilibrio, formando microscopici dipoli elettrici che generano all'interno del materiale un campo aggiuntivo opposto a quello esterno, manifestando una propriet\u00e0 detta \"dielettricit\u00e0\".\nI termini \"isolante\" e \"dielettrico\" sono comunemente usati come sinonimi, tuttavia i due termini esprimono due concetti profondamente diversi: infatti il primo indica l'impossibilit\u00e0 del materiale di condurre la corrente elettrica, mentre il secondo indica che il materiale si polarizza in opposizione al campo elettrico esterno.\nConduttori e isolamento.\nSi tratta di materiali, privi di cariche libere, che possiedono una banda energetica proibita molto ampia ed il campo elettrico esterno non fornisce sufficiente energia per consentire agli elettroni di raggiungere la banda di conduzione. Pertanto essa rimane quindi vuota e la conduzione risulta impossibile. \nGli isolanti sono sostanze di vario tipo la cui conducibilit\u00e0 elettrica \u00e8 in generale estremamente bassa, al punto che in alcuni casi si pu\u00f2 supporre praticamente nulla. I materiali in cui, al contrario, non si verificano effetti di polarizzazione sono i conduttori caratterizzati da una piccola resistivit\u00e0 elettrica. Gli isolanti si distinguono dai semiconduttori, i quali hanno la differenza di energia fra le due bande di 1-4 eV raggiungibile per molti elettroni del materiale (vedi statistica di Boltzmann) con la sola energia termica presente a temperatura ambiente.\nCalcolo della polarizzazione nei materiali.\nNelle equazioni di Maxwell si tiene conto della presenza di tale campo interno attraverso la definizione del vettore di polarizzazione elettrica e del campo d'induzione elettrica. La polarizzazione di un materiale dielettrico \u00e8 inoltre quantificata dalla permittivit\u00e0 elettrica.\nLa maggior parte dei materiali isolanti pu\u00f2 essere trattata come un dielettrico lineare omogeneo ed isotropo; questo significa che tra il dipolo indotto nel materiale ed il campo elettrico esterno sussiste una relazione lineare. Si tratta di un'approssimazione di largo utilizzo, ed in tal caso i campi formula_1 e formula_2 sono equivalenti a meno di un fattore di scala:\nIl numero formula_4 \u00e8 una costante detta permittivit\u00e0 elettrica del vuoto che vale:"}
{"id": "58607", "revid": "287204", "url": "https://it.wikipedia.org/wiki?curid=58607", "title": "Decomposizione di Cholesky", "text": "In algebra lineare la decomposizione di Cholesky \u00e8 la fattorizzazione di una matrice hermitiana e definita positiva in una matrice triangolare inferiore e nella sua trasposta coniugata. Essa si pu\u00f2 considerare come un caso speciale della pi\u00f9 generale decomposizione LU. Il nome di questa decomposizione ricorda il matematico francese Andr\u00e9-Louis Cholesky (1875-1918).\nDefinizione.\nSia formula_1 una matrice quadrata, hermitiana e definita positiva su campo formula_2; tale formula_1 pu\u00f2 essere decomposta come:\ncon formula_5 matrice triangolare inferiore con elementi diagonali positivi e formula_6 la matrice coniugata trasposta di formula_5.\nSe la matrice formula_1 \u00e8 reale e simmetrica, la coniugata trasposta di formula_5 coincide con la trasposta e la decomposizione si semplifica:\nAlgoritmo di Cholesky.\nL\"algoritmo di Cholesky\", usato per calcolare la matrice di decomposizione formula_5, \u00e8 una versione modificata dell'algoritmo di Gauss.\nL'algoritmo ricorsivo inizia con il considerare:\nSi definisce per i successivi i:\nin modo che:\nLa ricorsione termina dopo \"n\" passi dove formula_18. Si vede che la matrice triangolare inferiore formula_5 \u00e8 calcolata come:\nAlgoritmo di Cholesky Banachiewicz.\nL\"algoritmo di Cholesky Banachiewicz\" d\u00e0 una formula per calcolare direttamente le entrate della matrice triangolare inferiore formula_5. Esso inizia formando l'angolo superiore sinistro della matrice formula_5 e procede a calcolare la matrice riga per riga:\n formula_23\n formula_24\n formula_25\n formula_26\nAlgoritmo di Cholesky-Crout.\nL\"algoritmo di Cholesky-Crout\" fornisce un procedimento un po' differente per calcolare le entrate della matrice triangolare inferiore formula_5. Inizia formando l'angolo superiore sinistro della matrice formula_5 e procede a calcolare la matrice colonna per colonna:\n formula_23\n formula_26\n formula_31\n formula_32\nEsempio.\nUn esempio pratico per una decomposizione di Cholesky di una matrice 2x2:\n formula_33\n formula_34\n formula_35"}
{"id": "58612", "revid": "121623508", "url": "https://it.wikipedia.org/wiki?curid=58612", "title": "Francesco Severi", "text": "Biografia e carriera.\nLa sua infanzia fu segnata dalla morte del padre, avvenuta quando aveva nove anni, evento che comport\u00f2 grosse ripercussioni economiche. Malgrado abbia dovuto guadagnarsi da vivere tenendo lezioni private, riusc\u00ec comunque a proseguire gli studi e ad iscriversi al corso di laurea in ingegneria dell'Universit\u00e0 di Torino. Tuttavia, principalmente per l'influenza esercitata dall'insegnamento di Corrado Segre, cap\u00ec subito che la sua vera inclinazione era per la matematica, cambiando quindi indirizzo di studi in tal senso e laureandosi in matematica nel 1900, con una tesi sulla geometria enumerativa, argomento che non abbandoner\u00e0 nella sua successiva carriera.\nDopo la laurea, sempre a Torino, diventa assistente di Enrico D'Ovidio e, dal 1902 al 1905, tiene, come libero docente, il corso di geometria proiettiva e descrittiva. Successivamente si trasferisce all'Universit\u00e0 di Bologna come assistente di Federigo Enriques, quindi all'Universit\u00e0 di Pisa, come assistente di Eugenio Bertini. Nel 1904, grazie ai risultati di rilievo da lui ottenuti in geometria enumerativa e in geometria birazionale delle superfici algebriche, ottiene la cattedra di Geometria proiettiva e descrittiva all'Universit\u00e0 di Parma. Ma, dopo appena un anno, passa all'Universit\u00e0 di Padova, dove tiene vari insegnamenti, divenendo anche direttore della locale Scuola d'Ingegneria. \nNel 1908, durante la cerimonia inaugurale del IV Congresso Internazionale \ndei Matematici tenutosi a Roma, gli viene conferita la Medaglia Guccia.\nCon l'entrata dell'Italia nella prima guerra mondiale, Severi si arruola come volontario nell'artiglieria e, per essersi distinto durante il conflitto, avr\u00e0 diversi ricononscimenti e meriti di guerra.\nNel 1921 viene chiamato all'Universit\u00e0 di Roma, alla cattedra di geometria algebrica. Qui, diviene pure rettore nel 1923, carica che lascia nel 1925 in seguito al delitto Matteotti, ma rimanendo comunque dichiaratamente fascista anche dopo l'approvazione delle leggi razziali. Dal 1929, fu anche membro dell'Accademia d'Italia e nel 1931 prest\u00f2 il giuramento di fedelt\u00e0 al fascismo. Nella sua autobiografia \"Dalla scienza alla fede\" (1959), egli riconobbe, guardando retrospettivamente anche ai suoi trascorsi politici del ventennio fascista, che \u00abla matematica \u00e8 l'arte di dare lo stesso nome a cose diverse: perci\u00f2 i matematici sbagliano spesso quando si occupano di politica, giacch\u00e9 la politica \u00e8 invece l'arte di dare nomi diversi alle stesse cose\u00bb. Nel 1938, \u00e8 uno dei fondatori dell'Istituto Nazionale di Alta Matematica di Roma, ente di grande prestigio internazionale e di importanza per la matematica italiana, che gli verr\u00e0 poi intitolato.\nI suoi risultati in matematica sono numerosi e quasi tutti di alta levatura. Lascia contributi significativi in geometria enumerativa e in quella proiettiva, nella teoria delle funzioni analitiche di pi\u00f9 variabili complesse, in quella delle variet\u00e0 abeliane e quasi-abeliane, e, soprattutto, in vari settori della geometria algebrica, in particolare riguardanti le propriet\u00e0 delle superfici e delle variet\u00e0 algebriche invarianti per trasformazioni birazionali, tema peraltro gi\u00e0 affrontato da Guido Castelnuovo e da Federigo Enriques con cui costituir\u00e0, assieme ad altri matematici italiani, la Scuola italiana di geometria algebrica, di rinomanza internazionale, che attrasse dall'estero matematici divenuti poi famosi, fra cui Oscar Zariski e Andr\u00e9 Weil.\nNel corso della sua lunga carriera accademica, ottenne numerosi riconoscimenti tra i quali la Medaglia d'oro dell'Accademia dei XL e, insieme a Federigo Enriques, il \"Prix Bordin\" dell'Accademia delle Scienze di Parigi. Fu inoltre socio di numerose accademie italiane e straniere, nonch\u00e9 membro dell'Accademia nazionale dei Lincei dal 1910, e dell'Accademia delle Scienze di Torino dal 1918. Le sue ricerche e i suoi studi, realizzati in pi\u00f9 di 400 pubblicazioni scientifiche e numerosi trattati, influiranno notevolmente, e spesso in modo decisivo, sui successivi sviluppi della geometria e dell'analisi.\nVa inoltre ricordato l'impegno che egli ha profuso nella didattica, concretizzandola con la stesura e la stampa di numerosi testi di grande valore, completezza e rigore. I suoi rapporti interpersonali furono tuttavia spesso difficili, soprattutto a causa della sua indole, come egli stesso ricorda quando fornir\u00e0, della sua vita, un resoconto maturo e distanziato nell'autobiografia \"Dalla scienza alla fede\", scritta nel 1959 dopo la sua conversione al cattolicesimo. Gli sono intitolate molte scuole di vario grado ad Arezzo, Padova, Gioia Tauro, Frosinone, Salerno, Castellammare di Stabia, Milano."}
{"id": "58613", "revid": "640129", "url": "https://it.wikipedia.org/wiki?curid=58613", "title": "Georges M\u00e9li\u00e8s", "text": "Viene riconosciuto come il secondo padre del cinema (dopo i fratelli Lumi\u00e8re), per l'introduzione e la sperimentazione di numerose novit\u00e0 tecniche e narrative, ed \u00e8 considerato da molti critici come l'inventore della regia cinematografica in senso stretto. A lui \u00e8 attribuita l'invenzione del cinema fantastico e fantascientifico (che filma mondi \"diversi dalla realt\u00e0\") e di numerose tecniche cinematografiche, in particolare del montaggio, la caratteristica pi\u00f9 peculiare del nascente linguaggio cinematografico. \n\u00c8 universalmente riconosciuto come il \"padre\" degli effetti speciali. Scopr\u00ec accidentalmente il trucco della sostituzione nel 1896 e fu uno dei primi registi a usare l'esposizione multipla, la dissolvenza e il colore (dipinto a mano direttamente sulla pellicola). Il critico e storico del cinema Georges Sadoul lo defin\u00ec \"Il Giotto della settima arte\".\nBiografia.\nNacque e mor\u00ec a Parigi, dove la sua famiglia aveva una piccola impresa manifatturiera di scarpe. Come prestigiatore e illusionista dirigeva il Teatro Robert-Houdin (gi\u00e0 del celebre Jean Eug\u00e8ne Robert-Houdin) a Parigi, dove erano messi in scena spettacoli di magia, intervallati talvolta da proiezioni di lanterna magica e persino del kinetoscopio di Thomas Edison. Presente alla prima rappresentazione cinematografica del 28 dicembre 1895, rimase colpito dall'invenzione dei fratelli Lumi\u00e8re. Intuendo le potenzialit\u00e0 del nuovo mezzo nell'intrattenimento e nella realizzazione di giochi di prestigio, cerc\u00f2 di farsi vendere un apparecchio, ma al rifiuto degli inventori se ne fece costruire una copia dal suo ingegnere.\nI suoi primi film imitavano quelli dei Lumi\u00e8re (\"Partie de cartes\"), ma presto trov\u00f2 un proprio stile, trasferendo nel cinema i trucchi del suo mestiere, filmando rappresentazioni di spettacoli d'intrattenimento. Nel film \"Escamotage d'une dame chez Robert-Houdin\" si vede per la prima volta un trucco possibile solo con la macchina da presa, cio\u00e8 una donna che nascosta sotto un telo viene fatta sparire, interrompendo la ripresa, facendola uscire di scena e riprendendo a filmare come se non ci fosse stato nessun intervallo: si tratta del pi\u00f9 antico esempio di montaggio nel cinema (1896).\nNel 1897, M\u00e9li\u00e8s attrezz\u00f2 uno studio a Montreuil, uno dei primi teatri di posa cinematografici. Si trattava di una superficie enorme (17 metri x 66), che univa i pregi di uno studio fotografico (illuminazione di luce naturale grazie al tetto \"a serra\") a quelli di un grande palcoscenico teatrale. Gli attori (spesso lo stesso M\u00e9li\u00e8s) recitavano di fronte a scenografie appositamente dipinte, secondo la tradizione delle esibizioni di magia e del teatro musicale. Diresse pi\u00f9 di 500 film tra il 1896 e il 1914, di durata variabile tra uno e quaranta minuti, dei quali ce ne sono pervenuti poco pi\u00f9 di duecento, alcuni frammentari. Per quanto riguarda il soggetto, i suoi film erano spesso simili agli spettacoli di magia che M\u00e9li\u00e8s usava tenere, con trucchi ed eventi impossibili, come oggetti che scompaiono o cambiano dimensione.\nIl suo film pi\u00f9 noto \u00e8 \"Viaggio nella Luna\" (\"Le Voyage dans la Lune\"), del 1902. Questo e altri suoi film richiamano direttamente o indirettamente l'opera di Jules Verne e sono considerati i primi film di fantascienza. Il film fu il primo successo cinematografico mondiale e anche uno dei primissimi casi di pirateria: degli agenti di Thomas Edison corruppero il proprietario di un teatro a Londra per ottenere una copia di \"Viaggio nella Luna\", dalla quale Edison stamp\u00f2 centinaia di copie per proiettarle a New York, senza pagare nulla a M\u00e9li\u00e8s.\nNel suo film \"Le manoir du diable\" si possono rintracciare le origini del cinema horror. Tra il 1900 e il 1912 il successo di M\u00e9li\u00e8s fu strepitoso, influenzando profondamente gli operatori gi\u00e0 attivi (Thomas Edison e gli stessi Lumi\u00e8re) e dando un contributo fondamentale alla genesi del linguaggio cinematografico per gli autori futuri. Gi\u00e0 dopo il 1909 la produzione sub\u00ec un calo, per via del pubblico divenuto pi\u00f9 esigente in fatto di narrativit\u00e0 e coerenza.\nNel 1913 la Star Film, la compagnia cinematografica di M\u00e9li\u00e8s, and\u00f2 in bancarotta a causa delle politiche commerciali: M\u00e9li\u00e8s vendeva le copie dei suoi film una per una, ma non percepiva nessun diritto d'autore per le singole proiezioni; per cui, paradossalmente, mentre i suoi film spopolavano in Europa e in America, era costretto a impegnarsi economicamente per creare continuamente nuove pellicole, che per\u00f2 iniziarono ad essere ripetitive, compassate, ridicole, perdendo l'interesse del mercato.\nRealizz\u00f2 alcuni film per la Path\u00e9, ma, con l'arrivo della Grande guerra, fu definitivamente estromesso dalla produzione cinematografica. In seguito M\u00e9li\u00e8s torn\u00f2 a dedicarsi solo agli spettacoli di magia con le repliche dei suoi film al Robert-Houdin, fino a che il teatro non venne demolito per aprire il Boulevard Haussmann. Nel 1925 ritrov\u00f2 una delle sue principali attrici, Jeanne d'Alcy, che aveva un chiosco di dolci e giocattoli alla stazione di Paris-Montparnasse. I due si sposarono e si occuparono insieme del chiosco.\nFu qui che il giornalista L\u00e9on Druhot, direttore del \"Cin\u00e9-Journal\", lo incontr\u00f2, facendolo uscire dall'oblio. La sua opera fu infatti riscoperta dai surrealisti che organizzarono per lui una retrospettiva, la prima retrospettiva cinematografica della storia. Nel 1931 ricevette la Legion d'onore direttamente dalle mani di Louis Lumi\u00e8re. Nel 1932, grazie all'interessamento di un sindacato cinematografico, ricevette una pensione e si ritir\u00f2 in una casa di riposo per artisti nel castello del parco d'Orly. Mor\u00ec nel 1938 e fu sepolto al cimitero di P\u00e8re-Lachaise a Parigi.\nIl cinema di M\u00e9li\u00e8s.\nGli effetti speciali.\nSecondo la sua autobiografia romanzata, M\u00e9li\u00e8s avrebbe scoperto il montaggio accidentalmente, mentre stava filmando all'aperto, presso Place de l'Op\u00e9ra a Parigi: a un certo punto la cinepresa si sarebbe accidentalmente inceppata e poco dopo ripartita; nella fase di sviluppo poi M\u00e9li\u00e8s si accorse con stupore che, arrivato al punto in cui stava filmando il passaggio di una carrozza, questa improvvisamente scompariva per fare posto a un carro funebre. Per quanto vero o falso, l'aneddoto sintetizza bene quello che sarebbe stato di l\u00ec a poco il senso del montaggio per M\u00e9li\u00e8s, ovvero un trucco per operare apparizioni, sparizioni, trasformazioni, salti da un luogo all'altro, da un tempo all'altro, ecc. Uno strumento quindi per mostrare metamorfosi \"magiche\".\nIn quegli stessi anni, grazie anche al genio di Segundo de Chom\u00f3n, vennero sperimentati numerosi altri trucchi tipicamente cinematografici, che andarono ad affiancare i trucchi di tipo teatrale (sistemi per far volare le persone, macchinari scenici) e di tipo fotografico (le sovrimpressioni che ricreavano visioni di fantasmi). Tra questi i pi\u00f9 importanti sono:\nIl tutto era mischiato a numeri di variet\u00e0, scherzi e attrazioni di tipo teatrale (macchine sceniche, modellini, scorrevoli, effetti pirotecnici, ecc.). M\u00e9li\u00e8s fece un ampio uso di queste tecniche per creare quelle che lui chiamava \"fantasmagorie\". Per lui il montaggio era sinonimo di metamorfosi, in un'apoteosi dell'\"arte della meraviglia\".\nIl realismo della fotografia in movimento dava grande credibilit\u00e0 ai trucchi mostrati, per questo il suo successo fu immediato e grandissimo. Nei film di M\u00e9li\u00e8s le leggi della natura sembrano annullarsi, in un mondo fantastico irreale, dove la libert\u00e0 era totale e le possibilit\u00e0 infinite. Si pu\u00f2 dire che era nato uno di quei \"mondi virtuali\" dove tutto era possibile, il primo rispetto a quelli ormai comuni dei giorni nostri.\nFilm-variet\u00e0.\nI film di M\u00e9li\u00e8s non narravano storie nel senso in cui sono intese nel cinema moderno: certo esisteva quasi sempre una trama, ma lo scopo principale in queste pellicole era quello di fare spettacolo mostrando giochi di prestigio, magari assemblando pi\u00f9 episodi autonomi.\nNon esisteva inoltre il coinvolgimento dello spettatore nelle storie narrate: egli era invitato a guardare la rappresentazione allegro e divertito. Anche quando si trattavano episodi drammatici, come le decapitazioni o crimini di ogni tipo, tutto aveva un'atmosfera di \"gioco\" e farsa allegra. Manca l'illusione della realt\u00e0 e il cinema era quindi una sorta di grande \"giocattolo\". In questo senso anche i drammi di Amleto o del Dottor Faust erano sempre usati come pretesto per creare effetti speciali.\nPer M\u00e9li\u00e8s il mondo cinematografico era il teatro dell'impossibile, dell'anarchia, della sovversione giocosa delle leggi della fisica, della logica e della quotidianit\u00e0: i poliziotti possono punire i contraffattori, ma anche mettersi a fare le stesse infrazioni poco dopo (\"Le tripot clandestin\", 1905). Per i britannici della coeva scuola di Brighton invece, influenzati dalla morale vittoriana, il cinema era sostanzialmente votato all'educazione e al moralismo, una caratteristica che si trasmetter\u00e0 al cinema americano classico.\nIl racconto a quadri o a stazioni.\nQuando M\u00e9li\u00e8s aveva acquistato una piena capacit\u00e0 espressiva nell'uso degli effetti speciali nei numerosissimi cortometraggi, inizi\u00f2 a progettare storie composte da pi\u00f9 inquadrature. Esse erano ancora fisse e comprendevano un intero episodio, staccato e autonomo dagli altri. Questo modo di raccontare \u00e8 stato detto \"racconto a quadri\" o \"racconto a stazioni\". Le inquadrature sono dette \"autarchiche\", perch\u00e9 si esauriscono in s\u00e9 stesse e ogni \"quadro animato\" veniva inanellato a quello successivo; ogni nuova inquadratura dava quindi inizio a un differente episodio, con stacchi temporali tra l'uno e l'altro (\"ellissi\"). Non esisteva ancora un montaggio come lo conosciamo oggi (per mostrare vari aspetti di una scena), ma il punto di vista dello spettatore restava sempre il medesimo, come a teatro e gli stacchi erano usati solo per creare effetti speciali.\nTra i racconti a quadri pi\u00f9 famosi c'erano quelli che potevano trattare di temi di attualit\u00e0 (\"L'Affaire Dreyfus\", 1899), racconti letterari o storici (\"Cinderella\", \"Jeanne d'Arc\", \"Barbe-Bleu\"), o ancora viaggi fantastici: questi ultimi in particolare garantirono a M\u00e9li\u00e8s la fama pi\u00f9 duratura (\"Viaggio nella Luna\", \"Viaggio attraverso l'impossibile\").\nColorazione.\nGli studi di Montreuil erano attrezzati anche per offrire pellicole colorate a mano. Si trattava di un procedimento difficile e certosino, creato spesso da donne, che, dotate di una grossa lente d'ingrandimento, coloravano i fotogrammi uno a uno con alcune tinte che mantenessero l'effetto della trasparenza. Inevitabili sono alcune sbavature e l'approssimazione un po' forzata dei colori scelti, che creavano l'effetto di macchie di colore, piuttosto che di immagini colorate.\nM\u00e9li\u00e8s e Lumi\u00e8re.\nJean-Luc Godard ha schematizzato la divisione che di solito si fa in due filoni del cinema delle origini: uno dipendente dal cinema dei Lumi\u00e8re, che avevano scoperto \"lo straordinario nell'ordinario\" e uno derivato da M\u00e9li\u00e8s, che aveva trovato \"l'ordinario nello straordinario\".\nA M\u00e9li\u00e8s \u00e8 legato quindi il cinema fantastico, ai Lumi\u00e8re quello realistico, ma le due caratteristiche non sono cos\u00ec nettamente separate. M\u00e9li\u00e8s fu il primo a mostrare con le immagini i mondi fantastici gi\u00e0 raccontati in letteratura, sfruttando la credibilit\u00e0 della fotografia in movimento per dare credibilit\u00e0 alla rappresentazione.\nFilmografia.\nElenco dei film conosciuti, diretti da Georges M\u00e9li\u00e8s."}
{"id": "58614", "revid": "287204", "url": "https://it.wikipedia.org/wiki?curid=58614", "title": "Georges Melies", "text": ""}
{"id": "58617", "revid": "30610", "url": "https://it.wikipedia.org/wiki?curid=58617", "title": "Andr\u00e9-Louis Cholesky", "text": "Frequenta l'\u00c9cole polytechnique dal 1895 al 1897: sono suoi professori Camille Jordan e Henri Becquerel. Dal 1897 al 1899 \u00e8 allievo della \"\u00c9cole d'Application de l'Artillerie et du G\u00e9nie\". Opera poi nel servizio geografico dello stato maggiore dell'Arm\u00e9e e si distingue per capacit\u00e0 matematiche. Impegnato nell'attivit\u00e0 geodetica di revisione del meridiano di Parigi, per migliorare i procedimenti per il calcolo di minimi quadrati definisce il procedimento di decomposizione di matrici ora noto con il suo nome, presentato per la prima volta in un manoscritto datato 2 dicembre 1910. Ufficiale di artiglieria nella prima guerra mondiale, muore per le ferite riportate sul campo di battaglia.\nIl suo procedimento viene pubblicato solo nel 1924 da un ufficiale di nome Benoit e la sua importanza viene riconosciuta solo dopo la seconda guerra mondiale. John Todd lo espone in un corso di Analisi numerica al King's College di Londra nel 1946; una prima analisi del metodo viene effettuata da Fox, Huskey e Wilkinson nel 1948; ancora nel 1948 lo stesso Alan Turing studia la sua stabilit\u00e0 numerica."}
{"id": "58618", "revid": "486946", "url": "https://it.wikipedia.org/wiki?curid=58618", "title": "Testi Sacri", "text": ""}
{"id": "58619", "revid": "59785", "url": "https://it.wikipedia.org/wiki?curid=58619", "title": "Europa (Roma)", "text": "Europa - meglio noto come E.U.R. - \u00e8 il trentaduesimo quartiere di Roma, indicato con Q. XXXII.\nTerritorio.\nSi trova nell'area sud della citt\u00e0, all'interno del Grande Raccordo Anulare, tra il fiume Tevere ad ovest e la via Laurentina ad est: \u00e8 attraversato da via Cristoforo Colombo.\nI confini del quartiere sono:\nStoria.\nL'area dell'Agro romano coperta dalla Condotta Sanitaria X Laurentina, dove furono costruiti gli edifici per l\"'Esposizione del 1942\" (E.42), venne ufficialmente trasformata in quartiere con delibera n. 2453 del 13 settembre 1961 del Commissario Straordinario e gli fu assegnata la denominazione provvisoria di \"Quartiere XXXII - E.U.R.\", dall'acronimo di \"Esposizione Universale di Roma\". Successivamente, con delibera n. 2509 del 5 maggio 1965, la Giunta Municipale \u00ab\"assumendo, per l'urgenza di provvedere, i poteri del Consiglio Comunale, ai sensi dell'articolo 140 della Legge Comunale e Provinciale, Testo Unico 4 febbraio 1915, numero 148, delibera di attribuire al Quartiere XXXII - E.U.R. la denominazione di \"Quartiere XXXII - Europa\" mantenendone immutata la seguente delimitazione: [...] \"\u00bb. Il quartiere rimane comunque conosciuto con l'acronimo.\nLa costruzione del quartiere fu ultimata solo alla fine degli anni cinquanta, in preparazione dei Giochi della XVII Olimpiade, che si sarebbero tenuti a Roma nel 1960: furono completate alcune infrastrutture, come il Palazzo dello Sport, il Velodromo Olimpico (poi demolito nel 2008), il Palazzo ENI, le Torri Ligini, insieme alla sistemazione urbanistica del Parco Centrale del Lago. Nel complesso \u00e8 presente anche un polo museale che comprende il Museo della civilt\u00e0 romana, il Planetario, e il Museo delle Civilt\u00e0 (il quale riunisce il Museo preistorico etnografico, il Museo delle arti e tradizioni popolari, il Museo dell'alto Medioevo, e il Museo d\u2019arte orientale).\nL'espansione successiva.\nNegli ultimi decenni il quartiere ha assunto una funzione residenziale e commerciale, grazie alla sua posizione decentrata e alla vicinanza alle principali infrastrutture per il trasporto, ospitando sedi centrali o periferiche di enti pubblici e di imprese - ministeri della salute, dell'ambiente, dello sviluppo economico, delle infrastrutture e dei trasporti, ICE, SIAE, INAIL, INPS - e privati - sono presenti alcune aziende un tempo a partecipazione statale: Confindustria, Poste italiane, Eni; aziende nel campo energetico: Q8, TotalErg, Engie; aziende nel campo dell\u2019informatica e della tecnologia: Oracle, Engineering, Microsoft, Huawei, Accenture; e nella farmaceutica: Procter &amp; Gamble, Bristol-Myers Squibb; oltre a grandi gruppi industriali come la filiale italiana di Unilever. Nell'ottobre 2004 il quartiere ha ospitato la conferenza intergovernativa dell'Unione europea. Gli ultimi progetti di riqualificazione hanno contribuito alla progettazione di nuovi edifici architettonici, come il Nuovo Centro Congressi, noto come Nuvola, su progetto di Massimiliano Fuksas.\nIn occasione delle Olimpiadi di Roma del 1960, l'EUR ha subito un ulteriore sviluppo urbanistico e architettonico proseguito poi fino ai giorni nostri. Oggi l'EUR \u00e8 sede del pi\u00f9 importante polo finanziario e terziario della capitale e tra i maggiori d'Italia con la presenza di numerose sedi di banche italiane quali UniCredit, BNL, Fideuram - Intesa Sanpaolo Private Banking, Poste italiane oltre alla presenza di palazzi e uffici pubblici e privati (INPS, Ministero dello sviluppo economico, Eni ecc..) e un polo museale, risultando oggi l'area pi\u00f9 attiva della capitale dal punto di vista economico.\nDal 2018 ospita l'E-Prix di Roma della categoria Formula E.\nMonumenti e luoghi d'interesse.\nArchitetture civili.\nIl progetto venne presentato nel 1938, sotto la direzione di Marcello Piacentini. Il modello \u00e8 ispirato, secondo l'ideologia fascista, all'urbanistica classica romana, apportandovi elementi del razionalismo italiano.\nIl nuovo quartiere era attraversato dalla via dell'Impero (oggi via Cristoforo Colombo), nata per collegare il centro storico di Roma al litorale. Il fulcro del quartiere era costituito dalla piazza Italia (oggi piazza Guglielmo Marconi), con al suo centro la stele dedicata all'inventore, inquadrata da quattro palazzi destinati ad altrettante mostre previste per l'esposizione universale:\nGli altri edifici parte del progetto originario sono:\nA questi fecero seguito altri edifici, alcuni dei quali realizzati in occasione dei giochi della XVII Olimpiade che si tennero a Roma nel 1960:\nAree naturali.\nI parchi e i giardini non vennero realizzati prima della fine della seconda guerra mondiale.\nIl progetto originale risale al 1937 e realizzato da Pagano, Rossi e Vietti. Tuttavia, nel 1938 il progetto fu affidato a Piacentini che aveva progetti per conto del regime fascista.\nIl Piacentini volle Raffaele de Vico come supervisore della realizzazione delle aree verdi del quartiere. Le forme geometriche non riguardarono le zone verdi e furono limitate ai palazzi, carattere geometrico che riguarda l'aspetto odierno dei parchi e dei giardini di questo quartiere, quartiere con la maggiore quantit\u00e0 di verde.\nParchi e giardini principali:\nSociet\u00e0.\nIstituzioni, enti e associazioni.\nGran parte del patrimonio mobiliare ed immobiliare del quartiere \u00e8 di propriet\u00e0 di EUR S.p.A. (gi\u00e0 Ente EUR), partecipata per il 90% dal Ministero dell'economia e delle finanze e per il 10% da Roma Capitale.\nL'Ente Autonomo Esposizione Universale di Roma gestisce l'organizzazione del quartiere in parziale autonomia dal Comune di Roma. Istituito con legge del 26 dicembre 1936, \u00e8 stato in seguito trasformato in societ\u00e0 per azioni.\nCultura.\nMedia.\nPer la sua particolarit\u00e0, il quartiere \u00e8 da sempre \"set\" privilegiato per film e pubblicit\u00e0.\nGeografia antropica.\nUrbanistica.\nNel quartiere \u00e8 presente un'area museale che comprende tra gli altri il Museo della civilt\u00e0 romana, il Planetario e il Museo delle Civilt\u00e0.\nNella zona dove oggi sorge il Palazzo dello Sport, l'architetto Adalberto Libera negli anni trenta aveva previsto anche la costruzione della Porta del Mare, un arco monumentale simboleggiante l'ingresso al nuovo quartiere espositivo dal lato sud. Questa struttura allo scoppio della seconda guerra mondiale non era stata ancora iniziata e al termine l'opera non fu poi mai realizzata. Nei decenni successivi, e in particolar modo negli anni duemila, si \u00e8 parlato pi\u00f9 volte di riprendere il progetto della costruzione dell'arco di Libera, ma trovando spesso pi\u00f9 perplessit\u00e0 che altro. In particolare, i dubbi sarebbero legati alla mancanza di una bozza di progetto vero e proprio (dovuta anche alla scomparsa dell'ideatore originario) e alla fattibilit\u00e0, sia in termini paesaggistici che logistici (la presenza effettiva di una zona dove edificarlo, data la presenza attuale del Palazzo dello Sport).\nLa costruzione del quartiere venne ultimata solamente alla fine degli anni cinquanta in occasione della XVII Olimpiade, tenutasi a Roma nel 1960, completando alcune infrastrutture, come il Palazzo dello Sport progettato da Nervi e Piacentini e il Velodromo, nonch\u00e9 dando l'attuale struttura al laghetto, detto Laghetto del Cannocchiale, per le sue forme geometriche, ed alla zona verde ad esso limitrofa.\nAttualmente all'EUR sono in corso vari progetti di riqualificazione urbana, come il discusso Nuovo Centro Congressi di Massimiliano Fuksas (noto come la \"Nuvola\") e il Mediterraneum, dove oltre all'acquario tradizionale sorger\u00e0 un'area espositiva permanente denominata Expo, che sar\u00e0 un punto di incontro tra la ricerca scientifica e il pubblico. Inoltre, \u00e8 in fase di completamento l'Eurosky Business Park, un centro direzionale in cui sono inclusi numerosi edifici tra cui la Torre Europarco (120 m) e la Torre Eurosky (155 m).\nNel territorio del quartiere Europa si estende la zona urbanistica 12A Eur.\nOdonimia.\nGli spazi urbani del quartiere hanno denominazioni molto varie. Alcuni si ispirano a nomi geografici extra-italiani, con una procedura poco frequente nella tradizione odonomastica italiana: i viali dedicati ai continenti Europa, Asia, America, Africa, Oceania, tutti perpendicolari a via Cristoforo Colombo; inoltre i viali dedicati agli oceani Atlantico e Pacifico al margine sud del quartiere, le vie ispirate a stati asiatici e oceanici (Libano, Indonesia, Australia, oltre alla piazza Pakistan e alla Passeggiata del Giappone nel parco attiguo al laghetto) nel quadrante sud-ovest, a stati africani (Algeria, Kenya, Marocco ecc.) nel settore sud-est, a catene montuose (Montagne Rocciose, Carpazi, Caucaso, Pirenei ecc.) nella parte orientale. Altre denominazioni, in genere relative a strade o piazze di una certa importanza, ricordano concetti astratti (Umanesimo, Tecnica, Arte, Agricoltura, Industria, Civilt\u00e0 del Lavoro, Civilt\u00e0 Romana, ecc.). Non mancano strade dedicate a musicisti, a letterati e artisti, a personaggi storici e politici del Novecento.\nInfrastrutture e trasporti.\nStrade.\nIl quartiere \u00e8 collegato alle altre zone della capitale principalmente attraverso l'arteria della via Cristoforo Colombo ed \u00e8 raggiungibile dalla strada regionale 148 Pontina (SR148).\nFerrovie.\n\u00c8 raggiungibile dalle stazioni EUR Magliana, EUR Fermi, EUR Palasport e Laurentina."}
{"id": "58621", "revid": "486946", "url": "https://it.wikipedia.org/wiki?curid=58621", "title": "Sacre scritture", "text": ""}
{"id": "58622", "revid": "125815205", "url": "https://it.wikipedia.org/wiki?curid=58622", "title": "Storia del cinema", "text": "La cinematografia, nella sua storia, ha attraversato diverse fasi e periodi, che l'hanno portata dai primi rudimentali \"esperimenti\" dei fratelli Lumi\u00e8re ai moderni film digitali, ricchi di effetti speciali realizzati principalmente con la grafica computerizzata.\nPrecinema: le premesse del cinema.\nLa storia del cinema \u00e8 costellata di piccole e grandi invenzioni tecniche. Anche in questo campo il progresso di fatto non si \u00e8 mai arrestato, e ha visto alcune svolte epocali, come il passaggio dal muto al sonoro, dal bianco e nero al colore, dallo schermo quadrato a quello panoramico e dalla pellicola analogica al digitale. Come conseguenza di tale rapido sviluppo tecnologico accaduto in oltre 120 anni, \u00e8 aumentato il grado di specializzazione delle maestranze impegnate sui set, e sono state create nuove figure professionali. \nLa cinematografia intesa come proiezione di immagini in movimento ha numerosi antenati, che risalgono fino al mondo antico. In oriente esisteva la rappresentazione delle Ombre cinesi, mentre in Europa abbiamo studi ottici sulle proiezioni tramite lenti fin dal 1490, con la camera oscura leonardiana. Fu per\u00f2 dal XVIII secolo che nacque l'antenato pi\u00f9 prossimo allo spettacolo cinematografico, la lanterna magica, che proiettava su una parete di una stanza buia immagini dipinte su vetro e illuminate da una candela dentro una scatola chiusa, tramite un foro con una lente. Simile, ma opposto per modo di fruizione, era il Mondo nuovo, una scatola chiusa illuminata all'interno dove per\u00f2 si doveva guardare all'interno per vedere le immagini illuminate: tipico degli ambulanti tra XVII e XX secolo, rendeva possibile una fruizione anche di giorno, anche all'aperto.\nIl cinema nasce alla fine del XIX secolo. Per definire le ricerche che hanno portato all'invenzione del cinema, quindi precedenti al primo film effettivo del 1891, si parla di Precinema. \nDopo la nascita della fotografia si inizi\u00f2 a studiare la riproduzione del movimento in scatti consecutivi. Sfruttando i principi dei dispositivi ottici del passato, si iniziarono a cercare modi di proiettare fotografie in successione, in modo da ricreare un'illusione di movimento estremamente realistica: tra le centinaia di esperimenti in tutto il mondo, ebbero buon fine il Kinetoscopio di Thomas Edison (ispirato al \"mondo nuovo\") e il Cinematografo dei Fratelli Lumi\u00e8re (ispirato alla lanterna magica).\nSi \u00e8 spesso affermato che gli inventori del cinema fossero i fratelli Lumi\u00e8re. Loro stessi non hanno rivendicato quanto sostenuto, correggendo queste affermazioni e dicendo che il cinema \u00e8 stato il risultato di ricerche perseguite febbrilmente in tutto il mondo e che ciascuno aveva raggiunto il suo scopo. Infatti i primi film, come sostiene Laurent Mannoni, storico del cinema e conservatore di apparecchi alla Cin\u00e9math\u00e8que fran\u00e7aise, furono registrati con il \"Kin\u00e9tographe\" dell'americano Thomas Edison, brevettato il 24 agosto 1891, impiegando un film perforato a 35\u00a0mm e un sistema d'avanzamento intermittente della pellicola denominato \"roue \u00e0 rochet\", che pressappoco pu\u00f2 significare \"ruota a rocchetto\". Tra il 1891 e il 1895, Edison realizz\u00f2 circa 70 film con questo sistema\nMa le illusioni dell'immagine in movimento precedenti questo apparato (all'inizio del XIX secolo) erano fornite da una sorta di giocattoli scientifici che utilizzavano dei disegni rappresentanti un soggetto alle prese con le fasi differenti di un gesto scomposto in due o una dozzina di vignette, la cui successione veniva visualizzata attraverso fessure o specchi rotanti. Questi \"giochi da salotto\", che presto affezionarono un pubblico benestante, erano finalizzati a sviluppare la curiosit\u00e0 scientifica nelle menti dei ragazzi di famiglie abbienti. Tra essi vanno citati il \"Ph\u00e9nakistiscope\" del belga Joseph Plateau, lo \"Zootrope\" dell'inglese William George Horner, il \"Folioscope\" del francese Pierre-Hubert Desvignes, che \u00e8 un adattamento del \"Flipbook\" dell'inglese John Barnes Linnett, e il \"Praxinoscope\" del francese Charles-\u00c9mile Reynaud. Senza dimenticare lo \"Zoopraxiscope\" del fotografo britannico Eadweard Muybridge, va altres\u00ec notato che Muybridge e il suo equivalente francese, il celebre \u00c9tienne-Jules Marey, svilupparono diversi macchinari con processi ottici per fini pi\u00f9 scientifici anzich\u00e9 commerciali, per tentare di decomporre, e quindi studiare, i movimenti di esseri umani o animali, e in generale tutti quei fenomeni troppo veloci per essere analizzati dall'occhio umano come, ad esempio, la caduta di gocce d'acqua, esplosioni o reazioni chimiche.\nNel 1872 l'uomo d'affari e governatore della California Leland Stanford chiese a Eadweard Muybridge di confermare una sua ipotesi, ovvero che durante il galoppo di un cavallo esiste un istante in cui tutte le zampe sono sollevate da terra. Il 19 giugno 1873, Muybridge fotograf\u00f2 con successo un cavallo da corsa chiamato \"Sallie Gardner\" utilizzando 24 fotocamere, sistemate parallelamente lungo il tracciato, e ogni singola macchina veniva azionata da un filo colpito dagli zoccoli del cavallo ogni 21 centimetri per coprire i 20 metri di estensione della pista, e le foto venivano scattate in un millesimo di secondo. Questa sequenza di fotografie in movimento, chiamata \"Sallie Gardner at a Gallop\", della durata di 3 secondi, mostr\u00f2 come gli zoccoli si sollevassero dal terreno contemporaneamente, ma non nella posizione di completa estensione, come era comunemente raffigurato. Nove anni pi\u00f9 tardi, nel 1882, \u00c9tienne-Jules Marey costru\u00ec il primo fucile cronofotografico, che era capace di riprendere 12 fotogrammi al secondo, registrando tutti i fotogrammi del singolo film. Il secondo film sperimentale, \"Roundhay Garden Scene\", filmato da Louis Le Prince il 14 ottobre 1888, e della durata di 2 secondi, \u00e8 il pi\u00f9 vecchio filmato esistente, certificato dal Guinness dei primati; l'autore prepar\u00f2 un brevetto statunitense per un nuovo dispositivo a 16 lenti su una pellicola di 60\u00a0mm, ma non riusc\u00ec a depositarlo, n\u00e9 pot\u00e9 eseguire la proiezione del film presso un pubblico.\nLa nascita dei film.\nLe prime proiezioni animate.\nNel 1877 l'insegnante di scienze e fotografo Charles-\u00c9mile Reynaud cre\u00f2 e brevett\u00f2 un suo gioco ottico, il Praxinoscope dove lui stesso progetta miniature in movimento, divertenti o poetiche. Nel 1878 presenter\u00e0 una successiva evoluzione, il prassinoscopio teatro, anteponendo uno schermo di vetro alla giostra di specchi. Il nuovo strumento, adatto a una fruizione collettiva, permette di sovrapporre le immagini in movimento a una serie di sfondi intercambiabili. Il Praxinoscope incontra immediatamente i favori del pubblico e l'ultimo modello da lui progettato permette anche la proiezione dei disegni su uno schermo piccolo; come pensa Reynaud, la sua arte raggiunge qui il punto massimo nella rappresentazione dell'\u00abeffetto magico\u00bb delle lanterne luminose. Ma, come tutti i \u00abgiochi da salotto\u00bb i suoi soggetti sono troppo brevi: i gesti, le piroette, le trasformazioni, durano soltanto un secondo. Nel 1892, un anno dopo i primi film di Edison la cui durata \u00e8 di poco pi\u00f9 lunga, Reynaud intraprese la fabbricazione di un progetto ambizioso che l'ossessionava da almeno quindici anni: un apparecchio che permetteva di proiettare su grande schermo, donando l'illusione del movimento, dei disegni che raccontano una storia vera di durata variabile da due a cinque minuti.\nCon pazienza, riesce a disegnare prima e dipingere poi su una pellicola di celluloide di fabbricazione Eastman, larga 70\u00a0mm, centinaia di vignette che rappresentano i diversi atteggiamenti delle persone in movimento, uno di fronte all'altro. La sua tecnica \u00e8 il debutto di quello che in seguito si chiamer\u00e0 il cartone animato, e i suoi movimenti ricostruiti rientrano nel rango della categoria dei film, e quindi del cinema. Nel mese di ottobre del 1892 Charles-\u00c9mile Reynaud present\u00f2 a Parigi, nel \"Cabinet fantastique\" del Museo Gr\u00e9vin che ribattezza il \"Th\u00e9\u00e2tre Optique\", le sue Pantomime luminose, definendoli come film a tutti gli effetti. Il Th\u00e9\u00e2tre Optique di Charles-\u00c9mile Reynaud rappresent\u00f2 un'innovazione considerevole rispetto a Thomas Edison e inaugura le prime proiezioni di film animati sul grande schermo. Contrariamente alla visione singola del \"Kin\u00e9toscope\", il pubblico del \"Th\u00e9\u00e2tre Optique\" \u00e8 riunito come in un'assemblea per seguire la storia proiettata sullo schermo. Cos\u00ec il Museo Gr\u00e9vin pu\u00f2 vantarsi di essere la prima sala di proiezione cinematografica, tre anni prima delle proiezioni dei fratelli Lumi\u00e9re.\nI primi film.\nAttualmente le grandi produzioni sono popolate da un vero e proprio esercito ben visibile nei titoli di coda dei film attuali. Dalle cineprese a motore di Thomas Edison e Dickson, a quelle a manovella dei Fratelli Lumi\u00e8re, le attrezzature utilizzate divengono via via sempre pi\u00f9 complesse, e permettono evoluzioni controllate al millimetro della macchina da presa.\nIl 20 maggio 1891 pu\u00f2 considerarsi una data fondamentale nella storia del cinema. In quel giorno, l'americano Thomas Edison, inventore della fabbricazione industriale della lampadina elettrica nonch\u00e9 progettista e produttore del fonografo, insieme al suo principale collaboratore, l'ingegnere elettrico William Kennedy Laurie Dickson, riusc\u00ec a presentare in pubblico il suo primo film, \"Dickson greeting\". Edison, che era diventato praticamente sordo durante la sua adolescenza, sogna di fare della sua invenzione una macchina che permetta di registrare l'immagine di un cantante o di un'orchestra che interpreta una canzone o un'aria d'opera. \u00abQuesto potrebbe consentire di assistere a una rappresentazione al Metropolitan Opera cinquant'anni pi\u00f9 tardi, quando quasi tutti gli interpreti sono scomparsi ormai da lungo tempo\u00bb.\nUn'invenzione fondamentale, arrivata al momento giusto, fu quella dell'americano John Carbutt che nel 1888 immette sul mercato, prodotto dalle fabbriche di propriet\u00e0 di George Eastman, una pellicola flessibile di celluloide tagliata in rotoli di 70\u00a0mm di larghezza, rivestite di sostanza fotosensibile. Il 1888 pu\u00f2 dunque essere considerato come il termine del Precinema e il debutto del Cinema. A partire dalla pellicola flessibile non perforata del duo Carbutt-Eastman, Edison e Dickson creano quello che diventer\u00e0 vent'anni pi\u00f9 tardi il formato standard internazionale per la proiezione dei film. Essi tagliano ulteriormente la pellicola di Eastman in tutta la sua larghezza, in due strisce di 35\u00a0mm ciascuno dotata di due set di quattro perforazioni rettangolari per ogni fotogramma.\nSecondo un disegno di Edison, Dickson fabbrica il \"Kinetograph\", una macchina pesante e ingombrante, che richiede un collegamento elettrico soltanto per attivare il motore. Per\u00f2 ha anche il merito di funzionare bene. La pellicola avanza a intermittenza, azionata da un ingranaggio dentato associata a una \"ruota a rocchetto\". L'unico difetto \u00e8 rappresentato dal tempo d'arretramento della pellicola, troppo corto rispetto all'asse ottico dell'obiettivo. Una valvola rotante, che rimane chiusa durante la proiezione della pellicola, si apre durante la sua immobilizzazione, assicurando il tiraggio ed evitando eventuali fratture. La pellicola proiettata viene poi riavvolta. Parallelamente, i due inventori mettono a punto un apparecchio per guardare i film futuri, il \"Kinetoscope\", un mobile in legno su cui lo spettatore guarda singolarmente un film che si svolge di continuo, azionato da un motore elettrico davanti a una scatola luminosa. L'utilizzatore osserva il film attraverso uno spioncino e una serie di lenti di ingrandimento. Il movimento viene ripristinato passando da un otturatore circolare sincronizzato con l'unit\u00e0 attraverso le perforazioni del film, che svela i suoi fotogrammi uno appresso all'altro, a una cadenza di 18 unit\u00e0 al secondo.\nNel 1891 Dickson fece un test filmando s\u00e9 stesso mentre rivolge un cenno di saluto ai suoi futuri spettatori. Questo \u00e8 il primo film del cinema, \"Dickson greeting\", che dura meno di una dozzina di secondi, e dei quali oggi sopravvive soltanto un frammento di due secondi. Venne presentato il 20 maggio 1891 davanti a un'assemblea di 150 militanti della \"Federation of Women's Club\". Il successo va oltre ogni aspettativa: le spettatrici, individualmente o a gruppi di due, si affollano congratulandosi con gli inventori del Kin\u00e9toscope e continuando a visionare pi\u00f9 di una volta \"Dickson greeting\" ed esprimendo il loro stupore e la loro soddisfazione. La tanto desiderata ricerca della registrazione del movimento e della sua restituzione proiettata \u00e8 infine cosa acquisita, la data viene certificata dalla prima presentazione pubblica, il primo film del cinema \u00e8 questo di Edison e Dickson. Nel 2005 il frammento di due secondi del primo e di tutti gli altri film prodotti da Edison sono stati digitalizzati e oggi fanno parte di una serie di DVD distribuiti negli Stati Uniti dalla King Video in collaborazione con il Museum of Modern Art di New York.\nGalvanizzato dal successo, Edison apre in tutto il territorio statunitense i \"Kinetoscope Parlors\", delle stanze in cui molti dispositivi vengono allineati e attrezzati per cambiare i film da proiettare, dove per entrare e visionarli gli spettatori devono pagare una quota d'iscrizione di 25 centesimi. Queste possono essere considerate le prime vere sale cinematografiche. \u00c8 Laurie Dickson che si incarica di dirigere le riprese, considerato cos\u00ec un regista \"ante litteram\". Dickson costru\u00ec il primo studio di posa cinematografico, la \u00abBlack Maria\u00bb (era il nome popolare che veniva assegnato dalla gente ai furgoni di polizia, neri e scomodi) perch\u00e9 ricoperto con carta catramata nera a tal punto che entrando all'interno l'effetto era quello di una serra riscaldata. Il piccolo tetto apribile del fabbricato \u00e8 situato su una guida circolare e pu\u00f2 essere orientato in funzione della posizione del sole, poich\u00e9 la luce del giorno \u00e8 l'unica illuminazione utilizzata. Ogni ripresa ha una durata massima di 60 secondi, il film \u00e8 composto da un solo scatto, da un unico piano sequenza. Al loro debutto su scala nazionale, per\u00f2, i film di Edison attraggono poco; gli spettatori preferiscono i divertimenti del music-hall e le attrazioni da fiera popolare. Nel 1895 il successo dei film di Louis Lumi\u00e8re, tutti girati in esterni naturali, obbligano Edison ad abbandonare la \u00abBlack Maria\u00bb. Alleggerisce cos\u00ec il peso della fotocamera sopprimendo il motore elettrico e adotta la manovella utilizzata dai fratelli Lumi\u00e9re.\nIl \"Kin\u00e9toscope\" (il cui nome commerciale, per l'esattezza, \u00e8 \"Kinetoscope Peep Show Machine\") attira numerosi curiosi, ma Edison, nell'euforia del successo, si dimentica di depositare il brevetto dell'apparecchio, una leggerezza incredibile da parte di un inventore sotto tanti aspetti esigente e scrupoloso. Molto presto le contraffazioni si svilupperanno in tutto il mondo, a tal punto che Edison non riuscir\u00e0 pi\u00f9 a controllare la situazione. \u00abIn quel momento l\u00ec, era ovviamente troppo tardi per proteggere i miei interessi\u00bb, lascer\u00e0 scritto nelle sue memorie. Tuttavia, nell'estate del 1894 organizzer\u00e0 a Parigi una dimostrazione pubblica del \"Kin\u00e9toscope\" alla quale assiste Antoine Lumi\u00e8re, il padre dei due fratelli, che rientrato a Lione orienta i suoi figli a progettare un apparecchio equivalente al Kin\u00e9toscope e al Kin\u00e9tographe. In tal modo, il 26 novembre 1894, si legge sul quotidiano \"Le Lyon Republicain\" che i fratelli Lumi\u00e9re \u00abstanno attualmente lavorando alla costruzione di un nuovo Kin\u00e9tographe non meno rilevante di quello di Edison, e del quale i lionesi saranno a breve, crediamo, i primi a vedere\u00bb \u00e8 la prova inconfutabile dell'antecedenza delle macchine e dei films dell'inventore americano rispetto ai concorrenti francesi. Lo storico del cinema Georges Sadoul afferma che \u00able pellicole girate da Dickson sono in senso stretto i primi film\u00bb ma nello stesso libro offre un'impressionante \"Cronologia mondiale. Cinquemila film di cinquanta paesi\" che comincia nel 1892, con le proiezioni di \u00c9mile Reynaud. Lo storico ritiene che entrambi i tentativi siano stati soltanto dei test; sia quelli di Dickson tra il 1888 e il 1891 (tra i quali il \"Dickson greeting\", considerato anch'esso come un test) e le pantomime luminose di Reynaud.\nIl Cin\u00e9matographe Lumi\u00e8re.\nDurante l'estate del 1894, nel corso di un viaggio a Parigi, Antoine Lumi\u00e8re assiste a una delle proiezioni animate del Th\u00e9\u00e2tre Optique di Charles-\u00c9mile Reynaud al Museo Gr\u00e9vin, al n\u00ba 10 di Boulevard Montmartre. I rappresentanti di Thomas Edison gli offrono un campione di una trentina di centimetri della pellicola di 35\u00a0mm perforata dell'industria americana. \u00abSono meravigliato dal Kin\u00e9toscope di Edison\u00bb Antoine ritorna a Lione, persuaso che il mercato della registrazione e rappresentazione di immagini fotografiche in movimento (il termine inglese \"film\", adottato per la prima volta da Edison nel 1893 per definire la pellicola impressionata non era ancora conosciuto) \u00e8 a portata di mano, ricco e foriero di promesse commerciali. Le proiezioni del Th\u00e9\u00e2tre Optique e le reazioni del pubblico lo convinsero inoltre che l'avvenire non \u00e8 nel \"Kin\u00e9toscope\", visionato da una persona alla volta, ma in un apparecchio simile a quello di Reynaud, proiettando sullo schermo stavolta non dei disegni animati ma persone in movimento, davanti a un'assemblea di pubblico.\nLa pellicola flessibile prodotta da Eastman riscuote una provvigione di diritti industriali inclusi il prezzo al metraggio del supporto venduto. Questa pellicola deve assicurare un accesso graduale e continuo ai suoi bordi in maniera che la dentatura dell'apparecchio assicuri il passaggio nelle perforazioni e, quindi d'impressionare fotogramma per fotogramma tutto il nastro. Ma i fratelli Lumi\u00e8re conoscono gi\u00e0 che le perforazioni rettangolari di Edison sono stati oggetto di numerose imitazioni e brevetti, rendendo non solo la situazione incontrollabile allo stesso Edison, ma anche a loro stessi. Avvertono per\u00f2 che la loro realt\u00e0 industriale \u00e8 fondamentale. Per\u00f2 la loro imitazione costituirebbe un caso di violazione, e Edison non esiterebbe a citarli in giudizio. Per evitare di pagare i diritti d'autore agli Stati Uniti d'America, i fratelli Lumi\u00e8re studiano un sistema di perforazione rotonda da applicare ai loro film, disposti lateralmente a ragione di una sola perforazione su entrambi i lati di tutti i fotogrammi. La pellicola perforata a rettangolo da Edison, considerata pi\u00f9 efficiente, viene scelta come metodo standard in tutto il mondo da parte dei fabbricanti di pellicole per le proiezioni dei film dal 1903.\nI fratelli Lumi\u00e8re preparano allora una serie di proiezioni a pagamento a Parigi, nel \"Salon indien du Grand Caf\u00e9\", al n\u00ba 14 del Boulevard des Capucines. Il primo giorno, il 28 dicembre 1895, erano presenti soltanto 33 spettatori (tra i quali due giornalisti) venuti a osservare questo \u00abnuovo spettacolo\u00bb. Il passaparola tra la gente favorisce l'espansione di quella novit\u00e0 e in una settimana la fila di persone raggiunge la Rue Caumartin. Le proiezioni raggiungono il tutto esaurito e le sessioni giornaliere raddoppiano, l'impatto di quanto accade nei mesi successivi \u00e8 globale. Dieci film (Louis Lumi\u00e8re le definisce \"visuali\") costituiscono lo spettacolo. \"La sortie de l'usine Lumi\u00e8re a Lyon\", \"La Place des Cordeliers a Lione\", \"L'arrivo dei fotografi al congresso di Lione\", \"Il mare (Bagno in mare)\", due bambini immersi nelle onde, \"I maniscalchi\" ad esempio di Edison, ma con autentici fabbri che forgiano il loro materiale poich\u00e9 Dickson, ai fini delle riprese, si accontent\u00f2 di ricostruire la fucina con semplici comparse poco convincenti. Seguono due scene familiari con un bambino, il figlio stesso di Auguste Lumi\u00e8re, in \"La colazione del bimbo\" e \"La pesca dei pesci rossi\". Poi arrivano due scenette comiche di vita militare, \"Il volteggio\" e \"Il salto alla coperta\", nella tradizione dei comici girovaghi. Quella sessione si concluse con il celebre \"L'Arroseur arros\u00e9\" che \u00e8 in realt\u00e0 il primo film nella storia del cinema interpretato da attori (i primi film di finzione sono le pantomime disegnate da \u00c9mile Reynaud). Pochi giorni dopo, il 6 gennaio 1896, i due fratelli presentarono un altro film rimasto celebre, \"L'arriv\u00e9e d'un train en gare de La Ciotat\", che con ogni probabilit\u00e0 impression\u00f2 gli spettatori, anche se tali riscontri non sono completamente attendibili. Il Grand Caf\u00e9 esiste ancora oggi, diventato anche un albergo con il nome \"Le Caf\u00e9 Lumi\u00e8re - H\u00f4tel Scribe\"; la sala cinematografica pi\u00f9 antica al mondo tuttora in attivit\u00e0 si trova sempre in Francia, ad Aniche: L'Id\u00e9al Cin\u00e9ma-Jacques Tati, inaugurato il 26 gennaio 1902 e aperto al pubblico il 23 novembre 1905.\nLe prime sale cinematografiche.\nDopo la proiezione al \"Salon Indien\", il 28 dicembre 1895, si diffondono rapidamente le sale cinematografiche: nel solo 1896, vengono avviate proiezioni:\nIl Kinetografo di Alberini.\nIn contemporanea ai fratelli Lumi\u00e8re, nell'autunno del 1894 un fotografo impiegato nel reparto fonotecnico dell'Istituto Geografico Militare di Firenze, Filoteo Alberini, aveva gi\u00e0 notato il \"Kin\u00e9toscope\" di Edison in funzione dentro un negozio di Piazza della Repubblica, che allora aveva la denominazione Piazza Vittorio Emanuele. Al rifiuto del negoziante di mostrargli il funzionamento dell'apparecchio torna a casa e decide di costruirsi per suo conto un apparecchio per la proiezione di immagini sul grande schermo di sua invenzione. Alberini non era nuovo a sperimentare novit\u00e0: si era gi\u00e0 guadagnato un riconoscimento per l'invenzione che facilita la riproduzione fotozincografica delle mappe nel campo della cartografia. In soli due mesi progetta, costruisce e sperimenta il kinetografo. Quindi si reca in Francia per mostrare i progetti ai fratelli Lumi\u00e8re, che ne rimangono impressionati; al rientro in Italia, per\u00f2, intoppi burocratici impediscono ad Alberini di brevettare la sua invenzione in tempo per poterla presentare al pubblico: il Ministero dell'Industria e del Commercio rilascer\u00e0 il brevetto soltanto nel dicembre 1895, proprio nel momento in cui i fratelli Lumi\u00e8re organizzano le prime proiezioni. Alberini non si d\u00e0 per vinto e riesce comunque ad aprire una propria sala cinematografica, la Sala Reale Cinematografo Lumi\u00e8re, nel 1899, che tuttavia sar\u00e0 costretto a chiudere gi\u00e0 l'anno seguente, quando l'imprenditore Remondini apr\u00ec un'altra sala cinematografica attigua alla sua, il cinema Edison, sempre in Piazza Vittorio Emanuele\nThomas Edison comprese che la tecnica di proiezione su grande schermo Cin\u00e9matographe rappresentava il punto d'arrivo del suo Kin\u00e9toscope. Il suo assistente pi\u00f9 fidato, Laurie Dickson, pass\u00f2 alla concorrenza. Edison acquist\u00f2 dall'inventore Francis Jenkins i diritti dell'apparecchio di proiezione brevettato nell'ottobre del 1895 sotto il nome di Phantascope, lo adatta con l'aiuto dell'ingegnere Thomas Armat e lo chiama Vitascope. Edison potr\u00e0 quindi proiettare su grande schermo un grande numero di film realizzati con il Kinetografo sin dal 1893. Charles-\u00c9mile Reynaud, dal canto suo, mantiene le proiezioni al Museo Gr\u00e9vin. Riesce ad attrarre circa mezzo milione di spettatori tra il 1892 e il 1900, che all'epoca rappresentava ancora un grande successo. Tuttavia, la concorrenza che si sviluppa intorno al Grand Caf\u00e9 raggiunge direttamente anche lui, che da principio reagisce tentando un adattamento al suo apparecchio delle pellicole fotografiche. Ma le pellicole di Eastman sono in bianco e nero, e la loro colorazione effettuata con la vernice non soddisfa pienamente Reynaud con le delicate tinture a pastello dei suoi disegni animati. Al principio del XX secolo, Reynaud dichiar\u00f2 la bancarotta. In preda alla disperazione, distrugge quasi tutti i suoi apparecchi - quelli che sopravvivono alla sua furia li rivende a prezzo stabilito dal peso del materiale - e gett\u00f2 nella Senna quasi tutti i suoi disegni a colori fatti sulla celluloide. Oggi sopravvivono soltanto due sue creazioni, \"Autour d'une cabine\" e \"Pauvre Pierrot\"; dalla loro visione si comprende come la sua decisione abbia rappresentato una perdita irreparabile per la storia del cinema.\nNascita di un'industria.\nPer variare le loro programmazioni, e soprattutto per vendere i loro film e l'apparecchio di proiezione, il Cinematografo, a persone benestanti, i fratelli Lumi\u00e8re alimentano i loro fondi commissionando \"riprese dal vero\" da operatori ingaggiati nel mondo intero. I pi\u00f9 famosi tra loro, Charles Moisson, Gabriel Veyre, Alexandre Promio, Constant Girel, Francis Doublier e F\u00e9lix Misguich registrano le pellicole a loro affidate attraverso un unico piano sequenza. Eccezionalmente, si fermano ai primi scricchiolii al fine di economizzare sulla preziosa pellicola Eastman e per salvare il film stesso al termine di una scena da loro considerata troppo lunga, riprendendo un po' pi\u00f9 tardi la lavorazione creando due piani sovrapposti della medesima pellicola che viene poi tagliata e incollata eliminando i fotogrammi sovraesposti e perduti per spegnere e riavviare l'apparecchio di ripresa. All'epoca non si pu\u00f2 ancora parlare di problemi di montaggio, piuttosto si tratta di una semplice riparazione.\nAnche Georges M\u00e9li\u00e8s, famoso illusionista (il suo personaggio compare anche nel film Hugo Cabret), assiste a una delle prime proiezioni al Grand Caf\u00e9. Immagina subito come una parte dedicata alla proiezione di film possa arricchire il suo spettacolo al Th\u00e9\u00e2tre Robert-Houdin che acquist\u00f2 nel 1888. Alla fine della sessione, offre una cifra astronomica (in quel momento era all'apice della fama e della fortuna) per acquistare il brevetto con i diritti di sfruttamento del Cin\u00e9matographe. Antoine Lumi\u00e8re rifiut\u00f2 bonariamente dicendogli: \u00abGiovanotto, io non vi voglio rovinare, questo apparecchio ha valore soltanto scientifico, non avr\u00e0 futuro nel mondo dello spettacolo\u00bb.\nDopo il cortese rifiuto di Antoine Lumi\u00e8re, Georges M\u00e9li\u00e8s non si d\u00e0 per vinto, non \u00e8 nel suo stile. Si rivolge a due suoi amici inglesi, Birt Acres e Robert William Paul, inventori della camera Kinetic che svilupparono all'incirca negli stessi anni del Cin\u00e9matographe dei fratelli Lumi\u00e8re. Robert William Paul si \u00e8 costruito una solida reputazione in Inghilterra imitando il Kinetoscopio di Edison. Questa volta fornisce a M\u00e9li\u00e8s una camera costruita in un solo esemplare. Resta al francese il compito di farla funzionare attraverso l'acquisto di pellicola. Riesce a procurarsi in Inghilterra uno stock di pellicola Eastman vergine da 70\u00a0mm e si lancia in due operazioni tecniche considerate pericolose: si procura un apparecchio per tagliare la preziosa pellicola in due nastri da 35\u00a0mm, quindi attraverso un'altra macchina di sua invenzione crea una fila di perforazioni rettangolari su ciascun bordo della pellicola, che \u00e8 cos\u00ec pronta per essere impressionata.\nNel frattempo L\u00e9on Gaumont, un industriale che vende materiale e forniture per la fotografia, che ha portato la pellicola fotografica al formato da 60\u00a0mm insieme a Georges Demen\u00ff, offre un catalogo ben fornito di bobine di pellicola a 35\u00a0mm. Alice Guy, originariamente segretaria di Gaumont, dopo aver sperimentato con la pellicola al di fuori delle ore di lavoro, grazie al successo delle scenette da lei realizzate convince Gaumont ad affidarle l'incarico di dirigere il dipartimento di produzione della compagnia. Alice Guy \u00e8 considerata la realizzatrice del primo film di narrazione della storia del cinema. Prima donna cineasta del mondo, realizza oltre 400 film per Gaumont, tra i quali una \"Passione\" (di Ges\u00f9) che segna l'inizio dei film a tematica religiosa sul mercato delle sale cinematografiche, beneficiando di uno scenario famoso come la Via Crucis. Questo film denota inoltre l'introduzione degli scenari e delle comparse nelle riprese cinematografiche.\nUn nuovo arrivato nella corsa al successo \u00e8 Charles Path\u00e9, il quale attraverso i guadagni derivati dalla proiezione di film decide di inviare diversi operatori in tutto il mondo, seguendo l'esempio di Louis Lumi\u00e8re, per filmare anch'esso scenari naturali, ancora sotto forma di bobine di pellicola impressionabili in un solo piano sequenza. In breve tempo, con l'aiuto dei suoi fratelli, la sua societ\u00e0, la Path\u00e9-Cin\u00e9ma, diventa potente come le pi\u00f9 grandi compagnie americane, la Edison Studios o la Vitagraph Company. Il suo emblema \u00e8 da sempre il logo del gallo, e lo \u00e8 ancora oggi.\nNascita di un linguaggio.\nDal 1891 al 1900, e fino a pochi anni pi\u00f9 tardi, i film vengono presentati sempre nel medesimo aspetto: una bobina di pellicola da 35\u00a0mm della lunghezza standard di 20 metri (65 piedi) sulla quale viene impressionato un unico piano sequenza comprendente un singolo fotogramma (un'inquadratura) che, in proiezione, dura meno di un minuto. Sono i cineasti britannici i primi a scoprire i vantaggi di quello che diventer\u00e0 il d\u00e9coupage di taglio e in seguito il suo corollario, il montaggio. Lo storico del cinema Georges Sadoul li raggruppa sotto il nome di \"Scuola di Brighton\", riservando ai pi\u00f9 meritevoli di loro una citazione: \u00abNel 1900 George Albert Smith e James Williamson erano ancora all'avanguardia dell'arte cinematografica\u00bb. Nel loro \"Grammaire du cin\u00e9ma\", Marie-France Briselance e Jean-Claude Morin non esitarono a dichiarare: \u00abMentre William Kennedy Laurie Dickson, William Heise, Louis Lumi\u00e8re, Alexandre Promio, Alice Guy, Georges M\u00e9li\u00e8s e, per farla breve, tutti gli inventori del cinema primitivo, non derogarono mai dall'abitudine di riprendere una sola volta la scenografia e l'azione con una sola inquadratura e un solo piano sequenza, George Albert Smith descrive una singola azione che si svolge nel medesimo posto adottando piani sequenza multipli interconnessi tra loro dalla sola logica visuale. \u00c8 il primo esperimento di quello che poi si chiamer\u00e0 d\u00e9coupage tecnico, ossia la differenza tra il piano scenico per l'azione e il tempo necessario per filmarla\u00bb.\nRealizzato da George Albert Smith nel 1900, il film \"Grandma's Reading Glass\", (\"Le lenti della nonna\") \u00e8 una di quelle opere che influenzeranno il cinema a venire (come faranno ad esempio \"The Adventures of Dollie\", \"Citizen Kane\", \"\u00c0 bout de souffle\" e \"Mulholland Drive\"). Questo film della durata di un minuto e venti secondi \u00e8 basato su un soggetto abbastanza banale, come era consuetudine concepire all'epoca: un ragazzo utilizza la lente della nonna per osservare quanto accade intorno a lui. George Albert Smith alterna due piani sequenza. Un'inquadratura principale mostra il ragazzo con la nonna, occupata a rammendare. Il giovane prende la lente e la dirige verso un orologio, che \u00e8 mostrato in primo piano attraverso un'apertura rotonda della lente. Il ragazzo cerca attorno a lui e punta la sua lente su un uccellino chiuso in gabbia. Primo piano del volatile attraverso un taglio di montaggio. Il ragazzo quindi si sposta con la lente verso la nonna: un primo piano piuttosto divertente mostra l'occhio destro della nonna che gira in tutte le direzioni, sempre visto attraverso un taglio di montaggio rotondo. Il ragazzo nota poi il gatto della nonna, nascosto dentro al cestino. Primo piano del gatto attraverso la lente. Il gatto sguscia fuori dal paniere e la nonna arretra smettendo di giocare col ragazzo. Questa successione di piani sequenza, legati dal medesimo racconto, inaugura la suddivisione in piani sequenza diversi di un film cinematografico, quello che oggi chiamiamo il montaggio classico, o pi\u00f9 semplicemente montaggio. E questa sequenza logica, che \u00e8 l'assemblaggio di tutti questi elementi filmati separatamente, verr\u00e0 in seguito chiamata montaggio alternato. La scoperta sar\u00e0 fondamentale e importante: in pi\u00f9, il film inaugura la soggettiva, dal momento che ciascun piano sequenza visto attraverso la lente \u00e8 a livello soggettivo poich\u00e9 segue lo sguardo del ragazzo. Alla nostra epoca i piani sequenza possono sembrare facili ed evidenti, quasi banali: ma nel 1900, rappresent\u00f2 una rivoluzione.\nGeorges M\u00e9li\u00e8s non comprese l'apporto essenziale fornito al cinema dagli autori della \"Scuola di Brighton\", e \"Le Voyage dans la lune\" che realizza nel 1902 \u00e8 ancora, nonostante le sue molte trovate umoristiche, una sorta di \"tableaux\" alla maniera del \"music-hall\", per una durata di circa 13 minuti. Questa riserva permette di affermare che M\u00e9li\u00e8s non \u00e8 stato, contrariamente a quanto sostenuto, l'inventore del cinema come finzione, ma il suo apporto strettamente tecnico \u00e8 considerevole per lo sviluppo di quello che allora era chiamato il cinema delle attrazioni: la ricchezza dei pionieristici effetti speciali come la doppia esposizione, la dissolvenza e l'arresto di ripresa, un processo quest'ultimo gi\u00e0 sperimentato da William Heise e Alfred Clark, entrambi facenti parte dell'\u00e9quipe di Edison che gir\u00f2 \"The Execution of Mary, Queen of Scots\" nel 1895. Per\u00f2, mentre Heise utilizza soltanto una volta questo \"trucco\" di base (all'epoca ancora molto era da scoprire) Georges M\u00e9li\u00e8s, dopo un primo tentativo riuscito nel 1896 (\"Escamotage d'une dame chez th\u00e9\u00e2tre Robert-Houdin\") adotta dissolvenza, doppia esposizione, arresto di ripresa e diverse altre invenzioni visive come la sovraimpressione sulle decine di film che girer\u00e0 in seguito, con un senso di inventiva ogni volta rinnovato, dimostrando una destrezza ed esteriorit\u00e0 straordinarie, che stupisce ancora oggi tutti i professionisti del cinema.\nNel 1908 a David Wark Griffith, un autodidatta americano che cominci\u00f2 la sua carriera come attore presso la Biograph, recitando in diversi film tra cui \"Rescued from an Eagle's Nest\", della durata di 7 minuti, diretto da Edwin Stanton Porter, per il quale egli accett\u00f2 d'improvvisarsi cascatore, venne affidata la direzione di un film di 13 minuti, \"The Adventures of Dollie\". Le scoperte di George Albert Smith, e pi\u00f9 generalmente della \"Scuola di Brighton\" aprivano immensi spazi creativi per i cineasti; intanto la durata dei piani sequenza nei film \u00e8 variabile da 10 a 13 minuti, vale a dire una bobina di pellicola da 35\u00a0mm arriva alla lunghezza di 300 metri. Poi c'\u00e8 la questione del numero di bobine, che possono essere anche due rispetto alla singola fino a ora utilizzata. \"The Adventures of Dollie\" \u00e8 un film da una sola bobina e il soggetto, anche questa volta, \u00e8 semplice: la figlia di una coppia benestante viene rapita da due zingari che vogliono vendicarsi del comportamento arrogante della madre della fanciulla. Il padre insegue e raggiunge i rapitori, ma nella roulotte non trovano traccia della ragazza. Per sviare le ricerche su di lei, uno dei rapitori la nasconde dietro a un barile che finisce nel fiume: viene portata via dalla corrente, verso una cascata, ma il barile s'incaglia in un meandro del fiume e viene notata da alcuni ragazzi che stanno pescando. I genitori, felici, la prendono in braccio per consolarla ma forse, per lei, la storia \u00e8 stata soltanto un'avventura eccitante. Griffith accetta questo soggetto, nonostante l'apparente complessit\u00e0 realizzativa per via dei diversi luoghi e la simultaneit\u00e0 delle azioni, perch\u00e9 comprende - senza aver avuto alcuna esperienza in materia - come trattare questo tipo di azioni parallele.\nCi\u00f2 non era ancora chiaro nel 1908. Questo \u00e8 pertanto quello che cerca e riesce a Griffith sin dal suo primo film. Si uniscono piani sequenza che mostrano la famiglia benestante felicemente riunita a giocare a badminton con i piani sequenza della coppia di gitani presso il loro accampamento: l'uomo torna dal confronto umiliato e giurando alla compagna di vendicarsi. Poi l'uomo rientra alla casa della famiglia, approfitta di un attimo nel quale la bambina \u00e8 sola per afferrarla e fuggire via mentre lei grida disperata. Arriva all'accampamento e mostra la figlia alla sua compagna che rimane sconvolta dall'accaduto; per questo motivo riceve molte percosse dal suo compagno. Davanti alla casa la famiglia constata la sparizione della loro figlioletta e il marito parte alla sua ricerca con alcuni suoi vicini. All'accampamento, lo zingaro racchiude la fanciulla in un barile e la chiude. Il padre e i vicini di casa, furiosi, cercano la ragazza in ogni luogo senza pensare nemmeno di guardare dentro al barile. Essi possono soltanto ritirarsi, sconfitti, permettendo alla coppia di zingari di lasciare il campo anzitempo. La loro roulotte parte al galoppo e attraversa un fiume, il barile si stacca e viene trascinato dalla corrente. Davanti al loro giardino la coppia benestante \u00e8 in preda alla disperazione per le loro lunghe ricerche rimaste senza esito. La tecnica, nuova per l'epoca, di piani sequenza multipli mostrano il barile che viene trascinato dalle acque e il movimento di una canna da pesca che attraversa il corso del fiume costeggiando una piccola cascata. Davanti alla casa, un giovane che pesca, all'improvviso s'immobilizza sopra l'erba: richiama suo padre che porge l'orecchio al barile, ascoltando quelle che gli sembrano urla. Lascia la canna da pesca e apre il barile liberando la piccola: la famiglia \u00e8 infine riunita gioiosamente.\nQuesta divisione multipla \u00e8 ispirata dalla nuova tecnica: Griffith infatti, sebbene non avesse mai frequentato l'Universit\u00e0, da qui in avanti la coltiver\u00e0 sempre, ulteriormente perfezionandola. Tra i tanti mestieri ai quali si adatt\u00f2 per vivere, fece anche il venditore di libri: e come Edison, legge molto. Egli conosce della tecnica del romanziere il dono dell'ubiquit\u00e0 per mettere in parallelo due o pi\u00f9 azioni che si svolgono nel medesimo tempo. Griffith ritiene che i piani sequenza permettono allo stesso modo di passare da un'azione ferma in un determinato ambiente a un'altra azione simultanea che si svolge in un contesto del tutto diverso, avendo inoltre la possibilit\u00e0 di passare indifferentemente al precedente come al successivo scenario, passando da un'azione all'altra - sar\u00e0 in seguito chiamato montaggio parallelo - che non rappresenta una trovata fine a s\u00e9 stessa ma ricercato, simile alla dicotomia e gi\u00e0 previsto a seguito della scrittura della successione delle scene - la futura sceneggiatura - fornita ai componenti della troupe prima di girare le riprese. \u00c8 questa possibilit\u00e0 di tagliare o integrare le sequenze girate che da ora in poi consentir\u00e0 ai cineasti di realizzare storie sempre pi\u00f9 lunghe e complesse, mettendo in azione molti personaggi alle prese con situazioni diverse ma riguardanti la medesima storia. Griffith apre cos\u00ec la strada ai futuri lungometraggi. Le sale cinematografiche sono sempre pi\u00f9 affollate e i film diventano sempre pi\u00f9 lunghi: dalle due bobine si passa a quattro, sei, ma anche di pi\u00f9, portando una ventata d'aria nuova allo spettacolo del cinematografo aumentando considerevolmente prima della Guerra 1914-1918 e ricominciando di nuovo dopo l'armistizio.\nLa maturazione: il cinema narrativo.\nIl cinema delle origini, detto \"delle attrazioni mostrative\", serviva per mostrare una storia che veniva necessariamente spiegata da un narratore o imbonitore presente in sala. Inoltre le storie erano spesso disorganizzate, anarchiche, pi\u00f9 interessate a mostrare il movimento e gli effetti speciali che a narrare qualcosa. Solo il cinema inglese, legato alla tradizione del romanzo vittoriano, era pi\u00f9 accurato nelle storie narrate, prive di salti temporali e di grosse incongruenze.\nLa nascita di un cinema che raccontasse storie da solo \u00e8 strettamente legata ai cambiamenti sociali dei primi anni del Novecento: verso il 1906 il cinema viveva la sua prima crisi, per il calo di interesse del pubblico. La riscossa per\u00f2 fu possibile grazie alla creazione di grandi sale di proiezione a prezzi molto contenuti rivolte alla classe operaia, come svago economico e divertente. Nacquero cos\u00ec, soprattutto negli Stati Uniti e in Francia, i primi circuiti di sale. La F\u00e9e aux Choux (1896) della regista francese Alice Guy \u00e8 considerato il primo film di narrazione e distribuito nei circuiti Gaumont. Nel Nord America i cosiddetti \"nickelodeon\", dove era impensabile usare una persona per spiegare le vicende del film, per questo i film iniziarono a essere intelligibili automaticamente, con contenuti pi\u00f9 semplici ed espliciti e con le prime didascalie.\nIn Francia fior\u00ec il cinema comico, soprattutto grazie ad autori come Max Linder e Andr\u00e9 Deed, conosciuto in patria con i soprannomi di Boireau e Gribouille e in Italia - dove gir\u00f2 molti film - come Cretinetti.\n\"Nascita di una nazione\" (1915) dell'americano David W. Griffith \u00e8 da molti considerato il primo vero film in senso moderno in quanto tenta di codificare una nuova \"grammatica\". Secondo altri critici (soprattutto europei) \u00e8 Cabiria, Colossal italiano del 1914 diretto da Giovanni Pastrone a essere considerato il punto pi\u00f9 alto di quegli anni e un modello di narrazione (nonostante le aspre critiche alle didascalie di Gabriele D'Annunzio), fotografia, scenografia, effetti speciali e durata. D'altra parte anche la definizione stessa di cinema narrativo va a sovrapporsi in questo e molti altri casi alle definizioni (su cui ancora si dibatte) di film storico totale (\"Nascita di una nazione\"), storico (\"Quo Vadis?\"), in costume (\"Cabiria\").\nVa in quegli anni anche a delinearsi una corrente, fino alla fine del cinema muto, che vede nell'inserimento delle didascalie una \"sporcatura\". L'arte del cinema narrativo pura \u00e8 spesso rapportata al numero di inserti testuali; meno sono, pi\u00f9 il film \u00e8 intelligibile e ben costruito. In questo caso sono da considerare come capolavori assoluti i film successivi soprattutto espressionisti tedeschi e russi come \"Aurora\", \"La lettera\", \"La madre\".\nLa prima guerra mondiale e le sue conseguenze.\nIl cinema classico.\nDal 1917 in poi, si impone il concetto di film come racconto, come romanzo visivo: lo spettatore viene portato al centro del film e vi partecipa con l'immaginazione, esattamente nello stesso modo in cui, leggendo un libro, si ricostruiscono con l'immaginazione tutti i dettagli non scritti delle vicende narrate. E come nella narrativa, iniziano a emergere anche nel cinema dei generi ben precisi: l'avventura, il giallo, la commedia, etc., tutti con delle regole stilistiche ben precise da seguire.\nQuesto salto qualitativo \u00e8 reso possibile dall'evolversi delle tecniche del montaggio, le quali, con il montaggio alternato, il montaggio analitico e il montaggio contiguo, permettono di saltare da una scena all'altra e da un punto di vista all'altro, senza che il pubblico resti disorientato dal cambio d'inquadratura, rendendo quindi le storie molto pi\u00f9 avvincenti, e diminuendo i momenti di pausa narrativa. Tutto questo senza introdurre salti troppo bruschi fra le scene. Il cinema americano capisce subito quanto siano importanti la dinamicit\u00e0 e la rapidit\u00e0, e gi\u00e0 verso la fine degli anni trenta un film americano contiene in media 600-700 inquadrature, circa il triplo della media di venti anni prima.\nTutte queste Regole del Buon montaggio verranno prescritte nel Codice Hays, codici necessari per l'accettazione delle pellicole da parte degli studios.\nIntanto il cinema affermava sempre pi\u00f9 la sua importanza come mezzo di comunicazione di massa. Persino papa Pio XI volle intervenire nel dibattito sull'utilit\u00e0 del cinema con l'enciclica \"Vigilanti cura\" del 29 giugno 1936, sostenendo che gli spettacoli cinematografici non devono \u00abservire soltanto a passare il tempo\u00bb, ma \u00abpossono e debbono illuminare gli spettatori e positivamente indirizzarli al bene\u00bb\nIl cinema muto hollywoodiano.\nCon i primi grandi successi del cinema muto, fu presto chiaro che la produzione di film poteva essere un affare favoloso, tale da giustificare anche l'investimento di forti somme di denaro: un film che ha successo ripaga di molte volte i costi per crearlo e distribuirlo. D'altra parte sono soldi buttati se non incontra i gusti del pubblico.\nQuando fu chiaro ai produttori che la gente si affezionava agli attori che vedeva sullo schermo, da una parte favorirono questo attaccamento promuovendo pubblicamente gli artisti che avevano dimostrato di piacere agli spettatori, per renderli ancora pi\u00f9 popolari, e dall'altra iniziarono a pagare loro una parte consistente di questi profitti pur di ingaggiarli anche per i film successivi: gli attori cinematografici di successo iniziarono a guadagnare cifre inaudite e nacquero cos\u00ec i primi divi, le prime stelle.\nGli editori radiofonici e giornalistici, dal canto loro, furono ben felici di poter attingere ad argomenti nuovi e di sicuro interesse per i loro lettori: il successo si aliment\u00f2 da solo e diede inizio all'insieme di attivit\u00e0 di promozione detto \"star system\", che non veicol\u00f2 soltanto i singoli artisti ma anche il loro elevato tenore di vita.\nIl fatto che un attore cinematografico non dovesse avere (in apparenza) altre doti che piacere al pubblico, e che la nascente industria cinematografica cercasse costantemente nuovi attori e pagasse loro delle vere fortune (ma solo a chi sfondava), e la fama enorme di cui godevano che poteva arrivare all'idolatria (uno su tutti: Rodolfo Valentino), rese il mestiere di attore del cinema un sogno, un miraggio che cattur\u00f2 la fantasia delle masse: tutti volevano diventare attori.\nNella calda e assolata Los Angeles, in California, verso la fine degli anni dieci si riuniscono affaristi desiderosi di investire nel cinema e registi che alla caotica New York preferiscono il clima mite della cittadina californiana per girare pellicole. Nei primi anni venti Los Angeles continua a svilupparsi nel campo industriale e agricolo, e in breve tempo nella zona si riuniscono una serie di case di produzioni cinematografiche, dalla Universal alla MGM, e cos\u00ec nasce Hollywood, e l'area mitica che tutt'oggi la circonda.\nIn breve tempo il cinema diventa un vero e proprio prodotto commerciale: attori e attrici ricoprono le immagini delle riviste e vengono visti dal pubblico quasi come fossero delle divinit\u00e0 (si pensi a Mary Pickford, Rodolfo Valentino e Douglas Fairbanks); registi come David W. Griffith e Cecil B. DeMille alternano prodotti artistici ad altri comandati dagli Studios. E Charlie Chaplin, indipendente sia come artista sia come produttore, realizza le sue comiche prendendosi gioco della societ\u00e0.\nIl cinema muto d'avanguardia europeo.\nMentre negli Stati Uniti si sviluppava un cinema narrativo classico, destinato a un pubblico vasto, in Europa le avanguardie artistiche svilupparono tutta una serie di film sperimentali che, sebbene limitati nel numero e nella reale diffusione, furono molto importanti per il cinema successivo. Tra gli autori pi\u00f9 importanti ci furono l'italiano Anton Giulio Bragaglia, gli spagnoli Luis Bu\u00f1uel e Salvador Dal\u00ed, i russi Dziga Vertov e lo stesso Sergej \u0116jzen\u0161tejn, i francesi Ren\u00e9 Clair e Fernand L\u00e9ger, il danese Carl Theodor Dreyer.\nUn discorso a parte merita la Germania, dove la presenza di alcuni tra i migliori registi, attori, sceneggiatori e fotografi dell'epoca permise la creazione di opere innovative ma anche apprezzate dal pubblico, oltre che capisaldi del cinema mondiale. I tre filoni principali in Germania furono l'espressionismo, il Kammerspiel e la Nuova oggettivit\u00e0. Tra i registi pi\u00f9 famosi vanno segnalati almeno Friedrich Wilhelm Murnau (\"Nosferatu il vampiro\", 1922), Georg Wilhelm Pabst, Fritz Lang (\"Metropolis\", 1927) e Robert Wiene (\"Il gabinetto del dottor Caligari\", 1920).\nIl cinema hollywoodiano nell'era del suono.\nNegli anni trenta nasce lo \"studio system\": gli Studios comandano a bacchetta le star, e pur esaltandone l'immagine (si pensi a Greta Garbo e Clark Gable), tendono a intrappolarli in personaggi stereotipati. Si parler\u00e0 del \"periodo d'oro del cinema\". Intanto generi come la commedia e il dramma romantico impazzano, ma in seguito alla Grande depressione si faranno strada generi pi\u00f9 realistici e socialmente critici, come il \"gangster-movie\" e il noir, genere quest'ultimo sviluppatosi maggiormente durante la Seconda guerra mondiale. Ma in questo decennio \u00e8 il musical scacciapensieri a far da padrone, con Fred Astaire e Ginger Rogers che allietano spettatori desiderosi di evasione. Parte verso la fine del decennio inoltre la rivoluzione del technicolor, ovvero dei film a colori, come il celeberrimo \"Via col vento\" di Victor Fleming.\nIl cinema e l'est Europa.\nIl cinema dell'est Europa, ha avuto un rapido sviluppo tra anni '20 e '30 soprattutto grazie ai capolavori dei russi Sergej Michajlovi\u010d \u0116jzen\u0161tejn, Dziga Vertov, Vsevolod Pudovkin e Aleksandr Dov\u017eenko. I film di quegli anni davano un'esasperata e continua immagine del benessere del governo bolscevico, immagine talvolta falsa e imposta dalla censura sovietica. Se da un lato \u0116jzen\u0161tejn sforna film sulla rivoluzione russa o su personaggi storici russi, dall'altro altri registi quali Pudovkin e Dov\u017eenko girano film riguardanti il benessere e la felicit\u00e0 delle famiglie nelle campagne russe o film su imprese compiute da Stalin.\nAvvento del sonoro.\nNel 1892 Charles-\u00c9mile Reynaud fa accompagnare le proiezioni del suo Th\u00e9\u00e2tre Optique da un pianista, Gaston Paulin, che compose, espressamente per i suoi film, delle musiche originali. Possiamo affermare che queste sono le prime colonne sonore del cinema. Reynaud fu il primo a comprendere che le sue Pantomime luminose vedevano la loro forza evocatrice decuplicata dalla commistione con la musica, tanto da assicurare un continuum sonoro creato apposta per coprire i rumori causati dal movimento della pellicola nell'apparecchio di proiezione. Ai giorni nostri il compositore della colonna sonora di un film \u00e8 considerato a tutti gli effetti, alla luce dei diritti d'autore relativi alla proiezione sul grande schermo e sul supporto domestico del film, come uno degli autori, come il \"r\u00e9gisseur\" o regista (termine che ai tempi di Reynaud era sconosciuto; si inizier\u00e0 a utilizzarlo in senso artistico solo a partire dagli anni venti del XX secolo, spesso accreditato erroneamente come l'unico autore), i soggettisti, gli sceneggiatori, eventualmente i dialoghisti e poi andando avanti con gli anni e dalla sempre pi\u00f9 cospicua diffusione dei titoli di testa e di coda della pellicola il montatore, l'operatore di ripresa, gli addetti alla produzione, agli addetti al reparto scenografia e costumi con truccatore, parrucchiera e qualche volta la sarta, fino al fotografo di scena, i macchinisti e gli elettricisti, oltre naturalmente agli attori che vi compaiono.\nLe proiezioni dei film a 35\u00a0mm sul supporto fotografico, da quell'esempio pionieristico vengono accompagnati da uno strumentista (sovente un pianista fornisce l'accompagnamento di base) oppure molti strumentisti, fino ad arrivare a piccole formazioni di musica da camera nei locali cinematografici posti nei quartieri abbienti, i quali improvvisavano senza alcuna partitura nel corso di quelle prime proiezioni; osservando come si svolgeva la storia narrata, suonavano effetti sonori particolari per sottolineare i cambi d'atmosfera e d'umore dei personaggi. Questi strumentisti, singoli o in formazione, venivano affittati o venduti insieme alla pellicola del film, in modo da poterlo seguire ripetendo l'accompagnamento sonoro in altri locali magari con pi\u00f9 efficacia. Esistevano anche motivi pi\u00f9 pratici al riguardo su questa decisione; a causa del fatto che gli apparati di riproduzione della pellicola erano attivati manualmente dall'operatore con la manovella, la velocit\u00e0 variava non soltanto per ogni pellicola, ma addirittura da una scena all'altra dello stesso film: nel prezzo erano inclusi anche una serie di accessori considerati necessari durante la proiezione.\nI primi pionieristici esperimenti di sonorizzazione della pellicola cinematografica avvengono in Italia, e precisamente a Pisa, dove nel 1906 (l'anno successivo alla presentazione del primo film a soggetto italiano, \"La presa di Roma\" di Filoteo Alberini) il professore Pietro Pierini dell'Universit\u00e0 di Pisa, brevett\u00f2 il suo sistema sotto l'egida dalla \"Fabbrica Pisana di Pellicole Parlate\" sotto la dizione \"Sistema elettrico per sincronismo di movimenti\" e, dopo averne migliorato il funzionamento, come \"Isosincronizzatore\". Tale sistema venne presentato il 19 ottobre 1906 nel pi\u00f9 antico cinema italiano ancora in esercizio, inaugurato il 15 dicembre 1905 e realizzato dall'architetto Luigi Bellincioni sul retro di Palazzo Agostini, il Cinema Lumi\u00e8re. Non ebbe per\u00f2 grandissima fortuna: la \"Fabbrica Pisana di Pellicole Parlate\" chiuder\u00e0 i battenti nel 1919. \u00abBisogna attendere il 1924 quando la Western Electric sviluppa negli Stati Uniti, in collaborazione con la Bell Telephone Laboratories, un sistema di sincronizzazione, il Vitaphone, che ripete il processo di masterizzazione del disco. Gli ingegneri della Western Electric hanno dotato l'apparecchio di proiezione e il fonografo di motori elettrici sincronizzati che guidano le due macchine alla stessa velocit\u00e0\u00bb. Questa volta il sincrono del suono con l'immagine \u00e8 perfetto dal principio alla fine. Ma le riluttanze a questa ennesima novit\u00e0 da parte degli strumentisti (alcuni di loro erano diventati nel frattempo grandi nel loro mestiere e si facevano pagare cifre cospicue) li lascia con diversi brutti ricordi: il matrimonio tra disco e film inoltre ha un impatto piuttosto negativo con il pubblico, che spesso protesta ridendo fragorosamente; capita sovente addirittura la richiesta di interrompere la proiezione del film, e non di rado ci\u00f2 avviene.\nI debiti cominciano a diventare pesanti, e la Western Electric sta pensando di abbandonare il sistema, ma un'opportunit\u00e0 inattesa si presenta nel 1926. Quattro fratelli, che per molti anni hanno organizzato proiezioni itineranti, acquistano un teatro a Manhattan ed equipaggiandolo con il procedimento sonoro della Vitaphone, spendono i loro ultimi denari in una scommessa che sembrava, agli occhi dei loro contemporanei, perduta. Harry, Albert, Sam e Jack Warner producono un film della durata di tre ore, \"Don Juan\" (in Italia sar\u00e0 intitolato \"Don Giovanni e Lucrezia Borgia\") diretto da Alan Crosland con protagonista la star del momento, John Barrymore, ancora sotto contratto con loro. Il film comprende qualche raro dialogo parlato, ma soprattutto una selezione di brani noti di musica classica, arrangiati per conferire al film una parvenza di continuit\u00e0. Oggi possiamo dire che questo fu il primo esperimento riuscito del cinema sonoro, con la commistione tra immagini e suoni registrati. Stavolta il binomio tra musica incisa su disco e la pellicola da 35\u00a0mm funziona senza incidenti di sorta. Il pubblico, composto ancora una volta da persone agiate, assiste alle proiezioni riservando al film un'accoglienza calorosa, ma \"Don Juan\" non rientra nelle spese di produzione sostenute: i posti a sedere sono troppo costosi per attrarre il pubblico popolare, che anche all'epoca ricercava un altro tipo di musica.\nI fratelli Warner allora hanno l'idea di filmare un cantante di cabaret all'epoca molto popolare, Al Jolson, un bianco truccato in maniera da sembrare un uomo di colore. In quel momento sta girando un film di una sola bobina, \"Une sc\u00e8ne dans la plantation\". Il pubblico popolare si dimostra entusiasta, non solo quando Al Jolson canta brani blues ma anche quando parla guardando direttamente l'obiettivo della camera; la gente si dimostra ammirata come se stesse assistendo a una sua performance dal vivo. I quattro fratelli assistono alla scena e si affrettano a raddoppiargli il compenso; nel 1927 producono un lungometraggio della durata di un'ora e mezzo, il famoso \"The jazz singer\", (in Italia uscir\u00e0 nel 1929 col titolo \"Il cantante di jazz\") sempre diretto da Alan Crosland, che esce il 5 ottobre di quell'anno e riscuote un clamoroso successo. \u00c8 un errore sostenere che questo sia il primo film sonoro o parlato. Sostiene infatti Sadoul: \u00ab\"The jazz singer\" \u00e8 un film muto nel quale era stato inserito qualche dialogo e alcuni numeri di canto. Il primo film \"parlato al 100%\" (per usare il linguaggio dell'epoca): \"Lights of New York\", venne prodotto soltanto nel 1928\u00bb.\nIn effetti, nessuno dei dialoghi del film \"The jazz singer\" venne registrato, le battute degli attori del film sono tutte scritte attraverso delle didascalie, come nella tradizione del cinema muto. Solamente le nove canzoni interpretate da Al Jolson e le frasi che pronuncia tra due brevi pause, sono realmente registrate. Anche la frase d'esordio del film, citata da tutti erroneamente come la prima frase pronunciata sullo schermo, \u00abAspettate un momento, aspettate un momento, non avete ancora sentito niente!\u00bb che sembra sia stata inserita ad arte, in realt\u00e0 venne pronunciata perch\u00e9 si era cominciato a registrare con i dischi della Vitaphone prima che il tecnico dell'audio fosse completamente pronto con i microfoni. Questo deve essere dunque considerato piuttosto come uno dei primi film cantati, insieme a \"Don Juan\" e \"Une sc\u00e8ne dans la plantation\". Una cosa \u00e8 certa: si tratt\u00f2 di un autentico trionfo (ribadito anche sulla locandina originale) che in pratica fa terminare l'era del cinema muto, anche se si continuer\u00e0 ancora per qualche tempo a produrre film con questo sistema (tale appellativo, all'epoca, non era ancora noto) e lancia immediatamente la Warner Bros. Pictures come uno dei pilastri dell'industria cinematografica statunitense di Hollywood.\nRafforzato da questo successo, il sistema Vitaphone con il disco e la pellicola si diffonde rapidamente in tutte le sale cinematografiche. Ma la tecnica fa un ulteriore passo in avanti: la Fox Film Corporation inaugura una nuova banda sonora, la Movietone. Quella che oggi viene chiamata la \"banda ottica\" viene intercalata entro una fila di perforazioni e il bordo della cornice di pellicola in simultanea con i fotogrammi, sfruttando la parte utile dell'immagine. Anche la Radio Corporation of America (RCA) lancia una tecnica dal rendimento sonoro migliore, soprannominata \"a densit\u00e0 variabile\" (solamente per il bianco e nero). Altre tecniche vengono sperimentate negli Stati Uniti d'America e numerose societ\u00e0 nate nel corso degli anni venti approfittano della popolarit\u00e0 acquisita dal cinematografo quotandosi in Borsa. La domanda sempre pi\u00f9 pressante di film sonori e parlati cambier\u00e0 per sempre l'industria cinematografica. Per realizzare delle riprese sonore soddisfacenti, soprattutto in esterni ma anche negli studi di posa, molti registi sono obbligati a introdurre la regola del silenzio durante i \"ciak\" battuti; da l\u00ec nasce la popolare affermazione \u00abSilenzio, si gira!\u00bb.\nDurante i decenni seguenti di esistenza del cinema, la registrazione e riproduzione della banda sonora passa attraverso numerose tappe di miglioramenti tecnici: il suono stereofonico inventato nel 1931, il suono magnetico inventato nel 1935 e di largo uso a partire dagli anni cinquanta, le riduzioni dei rumori di fondo come il pi\u00f9 famoso Dolby System inventato nel 1975, fino al suono digitale dei giorni nostri. Inizialmente, il suono venne registrato in presa diretta direttamente sulla pellicola utilizzando un sistema analogo - ma all'inverso - a quello usato poi per la riproduzione: un microfono riceveva i suoni dall'esterno e, mediante un opportuno trasduttore, lo trasformava in variazioni di intensit\u00e0 luminosa di una lampada che andava ad impressionare la fascia di pellicola che le scorreva davanti. Successivi affinamenti tecnici porteranno alla realizzazione di tracce sonore riportate sulle stampe della pellicola al momento della realizzazione delle copie in positivo. In questo modo sar\u00e0 possibile mescolare voci e musica, eseguire il doppiaggio, creare la necessaria fluidit\u00e0 del commento sonoro a montaggio avvenuto, escludendo tutti i disturbi e i problemi legati alla presa di suono in diretta.\nL'apporto del colore.\nCharles-\u00c9mile Reynaud fu il primo a utilizzare il colore per le sue Pantomime luminose, proiettate al Museo Gr\u00e9vin dal 1892. Immagine per immagine, egli dipinse a mano e applic\u00f2 le sue tinture a pastello direttamente sulla pellicola Eastman di 70\u00a0mm di larghezza, che fece di lui il primo realizzatore di disegni animati. Due anni dopo, nel 1894, uno dei film prodotti da Thomas Edison e realizzati da Laurie Dickson venne colorato anch'esso a mano, stavolta con la tintura di anilina, fotogramma per fotogramma, da Antonia Dickson, la sorella del primo realizzatore di films. \u00c8 la \"Serpentine Dance\" (in italiano \"La Danza della Farfalla\") un film molto breve della durata di una ventina di secondi, dove la danzatrice Annabelle Moore compie delle giravolte con effetti deformanti alla maniera di Lo\u00efe Fuller. L'effetto \u00e8 completamente riuscito, e affascina ancora oggi. Questa \u00e8 la prima apparizione del colore applicato a una ripresa fotografica animata originariamente in bianco e nero.\nNel 1906, l'americano James Stuart Blackton registra su pellicola da 35\u00a0mm come una macchina fotografica, fotogramma dopo fotogramma, grazie a quello che viene nominato il \u00abgiro di manovella\u00bb un \u00abprocedimento che viene chiamato in Francia \"piano americano\". Era ancora sconosciuto in Europa\u00bb un film per la Vitagraph Company. \u00c8 il primo cartone animato su pellicola a 35\u00a0mm della storia del cinema, chiamato \"Humorous Phases of Funny Faces\" dove vediamo, tracciate con il gesso bianco su uno sfondo nero, una giovane coppia di fidanzati diventare attraverso il disegno pi\u00f9 vecchia e imbruttita; il marito fuma un grosso sigaro asfissiando con le boccate la sua sposa che risponde con le smorfie prima di sparire in una nuvola di fumo. La mano del disegnatore al termine cancella tutto. Persino lui stesso \u00e8 animato. \u00c8 divertente, ma in questo caso il colore \u00e8 ancora assente.\nIl contributo del colore nel cinema pass\u00f2 per i primi decenni attraverso due soluzioni. La prima \u00e8 a buon mercato ma limitata, per\u00f2 ne viene riconosciuta l'attrazione. Consiste in un bagno per immersione delle copie destinate alla proiezione in uno speciale colorante trasparente che dona a ciascuna copia una luce del tutto particolare. Una bobina che mostra una bagnante al mare \u00e8 tinta di verde. Una scena di forgiatura o d'incendio sono tinte di rosso. Il blu \u00e8 utilizzato per le regate sull'acqua, il giallo accompagna una migrazione attraverso il deserto, e cos\u00ec via. La seconda \u00e8 la colorazione a mano di ciascuno dei fotogrammi, con l'aiuto stavolta dell'inchiostro. Questa tecnica, che esige di essere effettuata da tante piccole mani per terminare in fretta la lavorazione, \u00e8 per questo molto onerosa in termini di costi, ma gli effetti spettacolari sono garantiti. Le produzioni Path\u00e9, Gaumont e naturalmente quelle di Edison, costruiscono dei laboratori attrezzati e assumono diverse dozzine di ragazze impegnate dapprima a colorare manualmente con un piccolo pennello i fotogrammi, poi attraverso un sistema meccanico, attraverso l'intermediazione di un parallelogramma o da camme, con uno o pi\u00f9 stampini.\nDopo aver scoperto il d\u00e9coupage tecnico o montaggio classico, la soggettiva e altre innovazioni rivelatesi fondamentali per il cinema, il britannico George Albert Smith si disinteress\u00f2 totalmente alla realizzazione dei films commerciali. Preferisce impegnarsi nella ricerca vera e propria, e con l'americano Charles Urban mise a punto un procedimento che donava l'illusione del colore su una pellicola in bianco e nero, il Kinemacolor il cui primo film, intitolato non a caso \"Un r\u00eave en coleur\" (\"Un sogno a colori\"), porta l'anno 1911. L'innovazione del colore da principio venne vista favorevolmente, ma presto si svelano i molteplici inconvenienti del Kinemacolor: il blu e il bianco rendono male, i colori si percepiscono con una certa pastosit\u00e0. Dopo aver prodotto almeno 250 film, il Kinemacolor venne abbandonato per ragioni economiche, poco prima della Prima Guerra Mondiale.\nUn altro procedimento, stavolta completamente americano, lo andr\u00e0 a rimpiazzare, messo a punto durante le prime fasi della guerra e lanciato nel 1916: il Technicolor. Questo procedimento utilizza anche lui la sola pellicola disponibile in quel momento, quella in bianco e nero. Le riprese si effettuano con una camera pesante, di dimensioni imponenti, che fa scorrere nel medesimo momento ben tre strati di pellicola in bianco e nero sincronizzate tra loro. Dietro l'obiettivo, un doppio prisma passa diritto all'immagine impressionata su uno dei due strati. Per un primo filtraggio, lo stesso doppio prisma devia i fasci di luce di colore rosso e blu su un substrato di due pellicole che passano dentro la macchina da presa una contro l'altra. Il primo strato di pellicola \u00e8 privo della protezione che normalmente lo chiude nella parte posteriore; l'immagine pu\u00f2 attraversare il primo strato impressionandolo con il blu, e nello stesso momento impressiona il secondo filtrandolo con il rosso. Le riprese prevedono tre negativi in bianco e nero, che rappresentano le matrici di ciascun colore primario con i loro complementari (il giallo ottenuto in monocromia blu, il rosso magenta donato in monocromia verde, il blu-verde ottenuto in monocromia rossa). Le stampe delle copie funzionano sul principio e la tecnica della stampa tricromatica, attraverso le medesime possibilit\u00e0 di regolare l'intensit\u00e0 di ciascun colore. In breve tempo si render\u00e0 necessario aggiungere un quarto strato, colorato di un grigio neutro la cui matrice viene ottenuta tramite la sovraimpressione fotografica delle tre matrici di ripresa, al fine di sottolineare con maggiore evidenza i contorni delle forme per rendere pi\u00f9 corposit\u00e0 al fotogramma.\nIn Germania, durante gli anni trenta, sotto l'egida del Partito Nazionalsocialista si svilupparono enormi risorse finanziarie e venne lanciato il cosiddetto film di propaganda. La ricerca di un procedimento per girare i film a colori, utilizzando un supporto un po' pi\u00f9 leggero che favorisca le riprese documentarie, per motivi politici viene condotta in fretta. Col procedimento Agfacolor, originariamente inventato per la fotografia su lastre di vetro, e poi alla pellicola flessibile, si ottengono le prime diapositive (la pellicola subisce due trattamenti successivi - sviluppo e stampa - che non passano da fase negativa a fase positiva) in negativo (che richiede due copie positive separate). Nel 1945, dopo la sconfitta dell'Asse Roma-Berlino-Tokyo, gli Alleati e i Sovietici s'impossessano delle scoperte tecnologiche tedesche, e le riportano nelle loro frontiere entro altri metodi e tecniche riguardanti il film a colori. Negli Stati Uniti d'America l'Agfacolor diventa l'Eastmancolor, in Unione Sovietica viene denominato Sovcolor, in Belgio il Gevacolor e in Giappone, passato sotto il controllo americano, il Fujicolor.\nIn rapporto al Technicolor, il procedimento Eastmancolor rappresent\u00f2 una valida alternativa economica allo stadio delle riprese. Durante gli anni cinquanta i film, che prima venivano girati in Technicolor, vengono ripresi in Eastmancolor. Dopo le riprese, una volta completato il montaggio, si utilizzano i negativi Eastmancolor con ben quattro matrici per stampare le copie dei film sotto il procedimento tricromico del Technicolor, con un vantaggio: col negativo Eastmancolor pu\u00f2 essere calibrato pi\u00f9 efficacemente il livello cromatico di ciascuno dei colori primari.\nAnche l'Italia inizi\u00f2 a sperimentare riprese a colori sin dai primi anni cinquanta. Da principio, la pellicola tedesca Agfacolor viene trasformata nell'Ansco Color con il quale nel 1950 venne girato il primo lungometraggio assoluto a colori, a tematica religiosa: \"Mater Dei\", diretto da Emilio Cordero, anche se tale pellicola ebbe una distribuzione limitata alle sale parrocchiali. Ma presto tale sistema viene accantonato, privilegiando un procedimento pi\u00f9 economico, gi\u00e0 scoperto nel campo della fotografia durante gli anni venti, e adattato al cinema a partire dal 1952: il Ferraniacolor. Sperimentato all'inizio con i film comici (\"Tot\u00f2 a colori\" fu il primo esempio con questo sistema) venne accantonato anche questo per favorire il pi\u00f9 sicuro Eastmancolor, a partire dal 1958 con il film \"Le fatiche di Ercole\" di Pietro Francisci il quale, inaugurando il genere \"peplum\", di fatto rilanci\u00f2 la produzione italiana.\nLa seconda guerra mondiale e le sue conseguenze.\nNegli anni quaranta lo \"studio system\" finisce a causa delle leggi federali che privano gli Studios della propriet\u00e0 delle sale cinematografiche, ma durante la Seconda guerra mondiale essi non smettono di far faville continuando a produrre star e film di grande valore. Attori come Cary Grant, James Stewart, Gary Cooper e Henry Fonda diventano in questo periodo veri divi e beniamini del pubblico. \nIntanto non si perde mai occasione per esaltare i valori dell'\"american way of life\": a questo ci pensano registi idealisti come Frank Capra, e attori sciovinisti come John Wayne, indimenticabile nei suoi western. Nel 1942 viene girato da Michael Curtiz \"Casablanca\", uno dei film pi\u00f9 importanti e celebri della storia del cinema, che pur essendo un film romantico, ha saputo affrontare dignitosamente il problema della guerra, della resistenza partigiana e dell'avanzata nazista e che ha lanciato nello star system Humphrey Bogart e Ingrid Bergman. Nel 1941 la RKO Pictures distribu\u00ec Quarto potere di Orson Welles, spesso considerato il pi\u00f9 grande film di ogni tempo, che stravolge il normale modo di fare cinema.\nSe in America Hollywood era la capitale del cinema, in Europa, in seguito alla Seconda Guerra Mondiale nacquero in molte nazioni diverse scuole di cinema, ma tutte accomunate dalla voglia di rappresentare la realt\u00e0. Diviene quindi importantissimo il neorealismo italiano e i suoi registi principali: Luchino Visconti, Pietro Germi, Roberto Rossellini e Vittorio De Sica. Film italiani come \"Roma citt\u00e0 aperta\", \"Sciusci\u00e0\" e \"Ladri di biciclette\" ispirano e affascinano diversi registi nel mondo, come il giapponese Akira Kurosawa. \nAnni 1950.\nNegli anni cinquanta anche la concezione del \"divismo\" cambia, come nel caso dei pi\u00f9 sanguigni Marlon Brando e James Dean, che portano sullo schermo un modo pi\u00f9 verosimile di rappresentare la realt\u00e0. Contemporaneamente esplode, soprattutto grazie a registi quali Billy Wilder e George Cukor, la \u00abcommedia all'americana\u00bb, che ha i suoi capisaldi in capolavori come \"A qualcuno piace caldo\", \"Scandalo a Filadelfia\" e \"L'appartamento\".\nDopo la Seconda Guerra Mondiale nasce una cinematografia pi\u00f9 ampia anche all'interno delle nazioni del patto di Varsavia. I film, soprattutto dopo gli anni '60, sono pi\u00f9 critici e ribelli e talvolta sono fortemente censurati dal governo rosso. Registi come il polacco Andrzej Wajda o come il russo Sergej Iosifovi\u010d Parad\u017eanov sono costantemente promotori di un cinema ribelle e libero dalla censura, che avr\u00e0 per\u00f2 la piena realizzazione solo dopo il 1989. \nAnni 1960.\nNegli anni sessanta ormai la vecchia Hollywood non \u00e8 che un ricordo, e il \"New Cinema\" si fa strada criticando ipocrisie e pudori della vecchia America, per opera di attori come Dustin Hoffman, Jack Nicholson, Robert De Niro, Glenn Close e Meryl Streep. \u00c8 una vera e propria rivoluzione all'interno della \"vecchia\" Hollywood. Film come di Stanley Kubrick e A prova di errore con Henry Fonda sono stati prodotti in una Hollywood che un tempo era nota per il suo evidente patriottismo e propaganda bellica.\nFilm come \"Easy Rider - Libert\u00e0 e paura\" e \"Il laureato\" girati con budget bassi e che fecero registrare incassi inimmaginabili, illuminarono anche le major che poco a poco iniziarono a lasciar perdere le restrizioni stilistiche del Codice Hays che imponeva un codice morale rigido al di fuori del quale i film non venivano prodotti. Semplicemente si resero conto che le nuove generazioni, contrarie alle politiche americane di perbenismo ed espansionismo ipocritamente mascherato, volevano sentir parlare esattamente di quello che era censurato dalla produzione.\nDurante gli ultimi anni cinquanta e gli anni sessanta, la \"Nouvelle Vague\" francese diventa un genere famoso e apprezzato in tutto il mondo. I film cominciano a essere minimalisti, personalissimi, le problematiche trattate sono intime e non assolute. I film cominciano a ruotare intorno ai problemi, agli interrogativi e ai dubbi di giovani protagonisti e la soggettivit\u00e0 diventa un elemento caratterizzante. Iniziano perci\u00f2 ad affermarsi alcuni nuovi registi indipendenti, gi\u00e0 agguerriti critici cinematografici, come Fran\u00e7ois Truffaut con il suo \"I 400 colpi\", Alain Resnais con \"Hiroshima mon amour\" e soprattutto Jean-Luc Godard con \"Fino all'ultimo respiro\", che trovarono nel neonato Festival di Cannes un punto d'incontro e di discussione. Il montaggio \u00e8 a bella posta discontinuo, sincopato e sovente evita di tagliare i tempi morti della storia, che dal canto suo tralascia di spiegare ogni dettaglio di quel che accade. Pu\u00f2 capitare che gli attori guardino direttamente nell'obiettivo della cinepresa, cosa vietatissima nel cinema classico, come accade regolarmente nel cinema di Jean-Luc Godard, Ingmar Bergman o, in tempi pi\u00f9 recenti, in \"Pulp Fiction\" di Quentin Tarantino.\nAnche dopo il periodo prettamente neorealista, l'Italia ha potuto vantare una nuova generazione di registi, ugualmente neorealisti, ma in maniera diversa, come Federico Fellini, Michelangelo Antonioni, Mario Monicelli, Ettore Scola, Dino Risi, Pier Paolo Pasolini, Elio Petri, Francesco Rosi e pi\u00f9 tardi Bernardo Bertolucci.\nDiventano importantissimi gli esperimenti di cinema introspettivo di Marcel Carn\u00e9, realizzati subito dopo la Seconda Guerra Mondiale, e poi concretizzati in grandi film dai maestri del cinema introspettivo Ingmar Bergman e Michelangelo Antonioni: la realt\u00e0 non \u00e8 pi\u00f9 analizzata come qualcosa di oggettivo, tutto diventa soggettivo e ambiguo, il ritmo \u00e8 lento e le scene sono lunghe e silenziose e i registi si soffermano su particolari prima di allora trascurati. Il cinema comincia a diventare manifesto del subconscio del regista e anche forma di personale contestazione.\nDagli anni '60 debutta anche il famoso regista Andrej Tarkovskij, conosciuto principalmente per capolavori della storia del cinema come \"Andrej Rubl\u00ebv\", \"Lo specchio\" e \"Stalker\". Tarkovskij dopo \"Stalker\" verr\u00e0 cacciato dalla Russia, ma continu\u00f2 a fare film fino alla morte. Nell'Europa dell'Est oltre al gi\u00e0 citato Andrzej Wajda, \u00e8 molto importante citare l'ungherese B\u00e9la Tarr, regista di capolavori come \"Le armonie di Werckmeister\", \"Il cavallo di Torino\" e il colossale \"Satantango\".\nAnni 1970.\nNel 1975 \"Lo squalo\" di Steven Spielberg ottenne un grande successo di pubblico e di critica e mostr\u00f2 come anche la New Hollywood potesse incassare tanto. Ma il film segn\u00f2 anche l'inizio della fine di quell'era. Infatti diede il via ai blockbuster, con i quali i produttori tornarono alla carica, riprendendo a produrre film colossal molto costosi.Nl 1977 \"Guerre stellari\" di George Lucas e \"Incontri ravvicinati del terzo tipo\" di Steven Spielberg conquistano definitivamente un pubblico di massa che il cinema di fantascienza, in precedenza, non aveva avuto. In particolare il film di Spielberg di fatto riscrive le regole codificate del genere, che volevano l'alieno nei panni del mostruoso invasore, dandone una visione assai pi\u00f9 benevola e \"umanizzante\". Il trionfo commerciale, inaspettato e senza precedenti, di \"Guerre stellari\" \u2013 il film pi\u00f9 visto del decennio \u2013 segna invece il ritorno a una fantascienza pi\u00f9 avventurosa e spensierata, spesso favolistica, pi\u00f9 basata sulla perfezione e l'innovazione degli effetti speciali che sulla complessit\u00e0 di contenuti e trame, facendo tornare in auge l'epica della space opera che era ormai dimenticata dal cinema. Seppur con un modo diverso di intendere il cinema e le star, Hollywood continua comunque a regalare sogni ed emozioni.\nDurante gli anni '70 emerse un nuovo gruppo di registi americani come Martin Scorsese, Francis Ford Coppola, George Lucas, Woody Allen, Terrence Malick e Robert Altman. \nLa ripresa del genere gangster si ebbe agli inizi degli anni settanta con il film \"Il padrino\" (1972), diretto da Francis Ford Coppola e tratto dall'omonimo romanzo di Mario Puzo. La pellicola, che riscosse un enorme successo in tutto il mondo, parlava della saga della Famiglia Corleone, un'organizzazione criminale di origini siciliane che controlla la mafia nella New York di fine anni quaranta. \u00c8 con questo film che il genere rinasce e cambia, non ritraendo pi\u00f9 il gangster come uno psicopatico ma come un abile criminale capace di manovrare gli eventi.\nIl cinema tedesco \u00e8 invece molto pi\u00f9 figurativo e pittoresco, introspettivo e con storie talvolta epiche che fuoriescono dal semplice neorealismo, come ad esempio \"Aguirre, furore di Dio\" di Werner Herzog. I registi sembrano afflitti da dolori insanabili e assoluti, che quindi toccano punte di pessimismo assoluto leopardiano, e con soluzioni effimere e talvolta inesistenti. \u00c8 il caso di Rainer Werner Fassbinder. Altri registi, invece, pur trattando forti problematiche, proprie e non, si mostrano pi\u00f9 disposti a trovare una soluzione, e anzi girano film pieni di speranza e velato ottimismo. \u00c8 questo il caso di registi come Wim Wenders e Werner Herzog. Il film tedesco pi\u00f9 importante degli ultimi anni \u00e8 senz'altro \"Le vite degli altri\" del 2006, amaro e lucido spaccato della Germania Est e dello strapotere del governo comunista.\nAnni 1980.\nGi\u00e0 sdoganata come genere di largo consumo da \"Guerre stellari\" nel 1977, negli anni ottanta la fantascienza viene sempre pi\u00f9 frequentata dal cinema commerciale hollywoodiano ad alto costo; oltre agli altri due film della prima trilogia di \"Guerre stellari\" \u2013 \"L'Impero colpisce ancora\" (\"The Empire Strikes Back\", 1980) di Irvin Kershner e \"Il ritorno dello Jedi\" (\"Return of the Jedi\", 1983) di Richard Marquand. \nTra i titoli epocali del decennio, immancabile \"E.T. l'extra-terrestre\" (\"E.T. the Extra-Terrestrial\", 1982) di Spielberg, il film di maggiore successo degli anni ottanta, ideale continuazione della fantascienza messianica e ottimista di \"Incontri ravvicinati del terzo tipo\" del 1977; il film propone un originale nuovo approccio alla fantascienza, sovrapponendo assai singolarmente l'elemento favolistico a quello fantascientifico. \"Tron\" di Steven Lisberger \u2013 primo film sulla realt\u00e0 virtuale \u2013 sperimenta per la prima volta la grafica al computer.\nMartin Scorsese si impone come uno dei registi pi\u00f9 acclamati dalla critica dell'epoca. \"Toro scatenato\" (1980), biografia del pugile italoamericano Jake LaMotta, girato per ragioni artistiche interamente in bianco e nero, divenne in breve un vero e proprio film cult, nel quale Scorsese rivers\u00f2 tutta la sua sofferenza realizzando il film che ha definito il suo stile radicale, aggiudicandosi due Premi Oscar, al miglior attore protagonista e al montaggio di Thelma Schoonmaker. \"Toro Scatenato\" \u00e8 considerato tra le pietre miliari del cinema statunitense, inserito al quarto posto nella classifica dei migliori film statunitensi di tutti i tempi dall'American Film Institute.\nI \"Gangster movie\" prodotti tra gli anni '80 e gli anni '90 presentano nuove tematiche per via del nuovo evolversi dei gruppi criminali, che da vecchie attivit\u00e0 come estorsioni e contrabbando passavano al traffico di droga, molto pi\u00f9 lucroso. Tra questi troviamo \"Scarface\" (1983), diretto da Brian De Palma, remake del capolavoro del 1932 (\"Scarface - Lo sfregiato\"), ambientato per\u00f2 in una Miami degli anni '80 devastata dal traffico di cocaina compiuto dai criminali latino-americani.\n\"Batman\" di Tim Burton fu il primo film a ricavare almeno 100 milioni di dollari nei primi dieci giorni di distribuzione, risultando il film tratto da una serie della DC Comics che ha pi\u00f9 ricavato al botteghino fino al 2008 (anno in cui usc\u00ec \"Il cavaliere oscuro\" di Christopher Nolan) e 83\u00ba nei guadagni cinematografici nel Nord America.\nIcona del cinema anni 80 e 90 \u00e8 poi la trilogia di Ritorno al Futuro fatta da Robert Zemeckis con l'aiuto di Steven Spielberg.\nAnni 1990.\nGli anni novanta segnano il trionfo degli effetti speciali, con le tecnologie digitali che giungono a piena maturit\u00e0. Numerosi tra i maggiori incassi del decennio sono film di fantascienza: \"\" (1999), \"Jurassic Park\" (1993) e \"Il mondo perduto - Jurassic Park\" (1997) di Steven Spielberg, \"Independence Day\" (1996) di Roland Emmerich, la commedia \"Men in Black\" (1997) di Barry Sonnenfeld, \"Armageddon - Giudizio finale\" (1996) di Michael Bay, \"Terminator 2 - Il giorno del giudizio\" (\"Terminator 2: Judgment Day\", 1991) di James Cameron e \"Matrix\" (1999) delle sorelle Wachowski.\n\"Titanic\" (1997) ha totalizzato il terzo maggiore incasso mondiale di tutti i tempi, pari a 1.850.300.000 dollari (al 1998) (venendo superato da \"Avatar\", dello stesso James Cameron, nel gennaio 2010 e poi da \"\" nel 2019)\".\"\nSignificativi per il genere gangster negli anni '90 sono \"Le iene\" (1992) e \"Pulp Fiction\" (1994), diretti dal regista\\sceneggiatore Quentin Tarantino.\nQuesto periodo vide il cosiddetto Rinascimento Disney, contesto storico della durata decennale (1989-1999) in cui lo studio di produzione Walt Disney Animation Studios torn\u00f2 alla ribalta nell'industria cinematografica traducendo in successo molti dei film d'animazione usciti, facendo entrare alcuni di essi nella storia del cinema, nonch\u00e9 riscuotendo ottimi apprezzamenti dalla critica in generale. I film che caratterizzarono questo periodo di successo sono: \"La sirenetta\" (1989), \"Bianca e Bernie nella terra dei canguri\" (1990), \"La bella e la bestia\" (1991), \"Aladdin\" (1992), \"Il re leone\" (1994), \"Pocahontas\" (1995), \"Il gobbo di Notre Dame\" (1996), \"Hercules\" (1997), \"Mulan\" (1998) e \"Tarzan\" (1999). Ad accomunare gran parte dei film del \"Rinascimento\" \u00e8 sicuramente la loro convenzionale trama comune in pi\u00f9 parti. In occorrenza al successo riscosso da \"La sirenetta\", infatti, gli autori decisero che la Disney avrebbe dovuto seguire quella linea narrativa tenendo strettamente legate tra loro formulazioni per una buona realizzazione: scene di canto o numeri di danza trattando il film in chiave musical, protagonista giovane solitamente orfano di uno o entrambi i genitori, storia sentimentale con al centro un amore all'apparenza impossibile e l'inserimento di animali interagenti con il protagonista come personaggi secondari. Il film con pi\u00f9 incassi e successo di questo periodo fu per\u00f2 Il re leone, che ispirandosi all'Amleto di Shakespeare riusc\u00ec ad ottenere quello che per la maggior parte dei critici e del pubblico \u00e8 il titolo di miglior film Disney. \nToy Story - Il mondo dei giocattoli fu il primo film d'animazione completamente sviluppato in computer grafica. Diretto da John Lasseter, fu realizzato dalla Pixar e distribuito dalla Walt Disney Pictures nel 1995.\nAnni recenti.\nIl cinema digitale.\nSino ad alcuni anni fa, cinema e televisione erano due \"media\" ben distinti: il cinema fondava la sua forza sulla qualit\u00e0 della pellicola e sulla visione dei film in apposite sale dove la proiezione avveniva al buio (favorendo l'attenzione degli spettatori); la televisione risultava imbattibile per la sua capacit\u00e0 di rappresentare l'evento contestualmente al suo verificarsi, pur se la qualit\u00e0 e la definizione delle immagini erano appena sufficienti per una visione su uno schermo domestico.\nLo sviluppo dell'elettronica ha mutato questo rapporto. Cos\u00ec come gi\u00e0 avvenuto in campo musicale, ove il CD ha soppiantato l'LP analogico (ma non del tutto, visto che molti continuano a preferire il suono dell'LP), anche nel mondo del cinema si sta tentando di imporre sistemi interamente digitali di registrazione-riproduzione.\n\u00c8 bene ricordare che un'immagine non \u00e8 altro che una massa di informazioni. E l'informazione, a sua volta, \u00e8 qualsiasi oggetto fisico capace di distinguersi, di differenziarsi, di essere diverso da ci\u00f2 che gli sta vicino. Nel cinema tradizionale, ogni singola informazione dell'oggetto da rappresentare \u00e8 raccolta in modo analogico: vale a dire che un altro oggetto fisico modifica il suo stato in modo proporzionale con l'oggetto da rappresentare. In particolare l'immagine \u00e8 ottenuta per mezzo di una emulsione fotosensibile, la quale \u00e8 una sospensione di minuti cristalli di alogenuri d'argento - sali assai sensibili all'effetto della luce - dispersi in una matrice di gelatina fissata a un supporto solido.\nNel cinema digitale, invece, l'informazione \u00e8 raccolta da una cifra (in inglese: \"digit\"): dato un certo spazio, si pu\u00f2 stabilire che al numero \"0\" corrisponda il bianco, e al numero \"1\" il nero. In questo modo, scomponendo un'immagine in punti, \u00e8 possibile trasformarla in una sequenza numerica. \u00c8 ovvio che maggiore \u00e8 la quantit\u00e0 di informazioni numeriche raccolte, maggiore sar\u00e0 l'accuratezza dell'immagine ottenuta.\nLa registrazione e riproduzione digitale delle immagini comporta due ordini di problemi: il primo riguarda la raccolta di tutte le informazioni necessarie per comporre l'immagine; il secondo attiene alla gestione di queste informazioni; compito, questo, che compete al dispositivo incaricato di trasformare le sequenze numeriche in unit\u00e0 visibili (cd. matrice). Ogni singola unit\u00e0 visibile, che pu\u00f2 assumere un unico stato cromatico, si chiama \"pixel\" (contrazione dell'espressione \"picture element\").\nSecondo alcuni studi, l'accuratezza (pi\u00f9 nota come \"risoluzione\") massima di una pellicola negativa 35 mm \u00e8 pari a 6 milioni di pixel (che si abbassa 4 milioni di pixel per le distorsioni introdotte dalle ottiche). Tale misurazione \u00e8, tuttavia, da alcuni criticata, in quanto tale definizione verrebbe valutata secondo un parametro estraneo all'immagine chimica e sostituita con la funzione di trasferimento di modulazione o MTF (Modulation Transfer Function) che pu\u00f2 essere applicata non necessariamente alla pellicola, ma pi\u00f9 in generale a un sistema ottico, ad esempio il complesso obiettivo-pellicola, e che \u00e8 una misura della capacit\u00e0 del sistema di catturare il contrasto dell'immagine.\nUn'immagine digitale, per consentire di distinguere gli stessi dettagli esprimibili da una pellicola 35\u00a0mm, dovrebbe essere composta da 4 milioni di pixel. Ma la qualit\u00e0 di un'immagine \u00e8 data anche da altri fattori, come il contrasto, la luminosit\u00e0, il numero di colori e la loro pastosit\u00e0, la gamma dinamica: ecco per quale ragione la semplice misurazione in pixel dell'immagine chimica non appare sufficiente a esprimere tutte le caratteristiche dell'immagine stessa.\nAppare chiaro, comunque, che il cinema digitale per eguagliare e superare il cinema chimico ha bisogno di dispositivi di immagazzinamento dati (cosiddetto \"storage\") di eccezionale capienza; e deve, anche, disporre di matrici che non abbiamo meno di due milioni di pixel. La registrazione della enorme massa di informazioni contenuta in un film di circa due ore non costituisce pi\u00f9 un problema, grazie alla capienza dei moderni hard disk e di supporti ottici come il DVD, nonch\u00e9 all'impiego degli algoritmi di compressione, i quali consentono di operare un vero e proprio \"sunto\" delle informazioni.\nGli attuali limiti del cinema digitale sono invece a monte e a valle del processo di acquisizione delle immagini. Le telecamere HD (High Definition) non offrono ancora la stessa risoluzione del negativo fotografico, hanno una eccessiva profondit\u00e0 di campo, la latitudine di posa va da 8 a 11 stop (contro gli 11 - 12 delle emulsioni negative).\nPer quanto riguarda la proiezione, invece, sorgono altri problemi. V'\u00e8 da notare, innanzi tutto, che l'altissima risoluzione del negativo originale viene perduta durante i vari passaggi (internegativi e stampa del positivo finale), s\u00ec che la risoluzione della copia da stampa non supera i due milioni di pixel. Con queste premesse gli attuali videoproiettori con tecnologia Digital Light Processing (DLP) dovrebbero poter reggere il confronto con la proiezione meccanica della pellicola 35\u00a0mm. I pi\u00f9 sofisticati videoproiettori utilizzano tre microchip DMD (Digital Micromirror Device) per il controllo dell'immagine.\nAll'interno di ogni DMD sono montati dei microspecchi capaci di oscillare indipendentemente gli uni dagli altri, cos\u00ec da riflettere i tre colori primari della luce (verde, rosso e blu) e formare sul grande schermo le immagini cinematografiche. Ogni microspecchio \u00e8 grande circa un quarto della sezione di un capello umano. Se si pensa che queste macchine impiegano matrici la cui risoluzione \u00e8 di 1920 righe verticali per 1080 orizzontali pari 2.073.600 pixel (questo standard \u00e8 detto a 2K in rapporto alla risoluzione orizzontale, ma esistono gi\u00e0 matrici a 4K pari 3840 x 2048 pixel) \u00e8 facile concludere che l'immagine chimica sia stata surclassata. E invece non \u00e8 cos\u00ec: il \"look and feel\" della proiezione tradizionale risulta ancora superiore a quella digitale in tutte le proiezioni comparative che sono state effettuate. Le ragioni sono intrinseche alla proiezione tradizionale e non sono misurabili solo in termini di definizione pura.\nCom'\u00e8 noto, durante la proiezione vengono offerte allo spettatore 24 immagini per secondo. Nella proiezione digitale ogni informazione dell'immagine ha una posizione costante, essendo generata sempre dallo stesso pixel, il quale muta continuamente il suo stato. Nell'immagine chimica, invece, la disposizione dei singoli cristalli di alogenuri di argento \u00e8 casuale, s\u00ec che le informazioni che si succedono al ritmo di 24 per secondo non hanno una posizione costante: la struttura della grana, in altri termini, \u00e8 dinamica, mentre quella della matrice \u00e8 statica. Dunque il confronto tra le due forme di acquisizione delle immagini \u00e8 molto complesso e non valutabile solo in termini di risoluzione pura.\nA ci\u00f2 si deve aggiungere che non soltanto il cinema digitale sta compiendo progressi: anche le aziende produttrici delle pellicole stanno investendo soldi ed energie per proporre al mercato pellicole con un potere risolvente sempre maggiore. Si pensi che le attuali pellicole da stampa hanno un potere risolvente doppio di quello che avevano quindici anni fa. Nello stesso tempo anche i negativi appaiono sempre pi\u00f9 sofisticati e ben al di sopra dei limiti fisici delle ottiche (limiti che valgono anche per le acquisizioni digitali).\nAnche i proiettori meccanici, infine, continuano a essere oggetto di migliorie utili all'aumento del contrasto e della definizione: si pensi alla trazione diretta elettronica per la guida intermittente dell'alberino di precisione - in luogo della tradizionale croce di Malta - trazione la quale elimina l'onda di immagine verticale, con conseguente aumento della stabilit\u00e0 dell'immagine, del contrasto e del fuoco.\nAllo stato attuale, dunque, non appare cos\u00ec vicino il giorno in cui tutti i film saranno girati e proiettati con tecniche digitali. Per ora i due sistemi sembrano, invero, ben collaborare, considerato che l'elaborazione digitale delle immagini viene adoperata in tutta la fase intermedia tra l'impressione del negativo e la stampa del positivo da proiezione (cosiddetta \"Digital Intermediate\", abbreviato in \"DI\"). In estrema sintesi, questa \u00e8 l'attuale lavorazione tipica di un film:\nIn linea teorica, questo sistema potrebbe consentire di ottenere una copia da proiezione con una risoluzione pari a quella del negativo originale (4k); tuttavia, considerato che per motivi di costi si preferisce scandire il negativo con una risoluzione pari a 2k, tale ultimo valore \u00e8 quello massimo ottenibile dal negativo destinato alla produzione delle pellicole per la proiezione, le quali avranno, a loro volta, una risoluzione leggermente inferiore (ogni processo di copia ottica porta a una perdita di risoluzione); valore in ogni caso superiore a quello che si otterrebbe se alla copia finale si arrivasse facendo ricorso a copie intermedie analogiche.\nCinema anni 2000 e 2010.\nLa fine degli anni 1990 e i primi anni 2000 rappresentano degli anni importanti per il cinema action e fantasy, con l'uscita di pellicole di grande successo come la trilogia de \"Il Signore degli Anelli\" e \"Il gladiatore\", che si \u00e8 rivelato uno dei maggiori successi della sua annata cinematografica. Nel 2000 a livello internazionale ha incassato circa 457.640.427 $, secondo solo a \"\".\nL'uscita di Moulin Rouge! (2001) \u00e8 stata considerata la \"rinascita\" del musical, un genere cinematografico che per molti anni era stato disertato dal cinema live action e tenuto in vita solo dai classici Disney d'animazione. I musical riscuoteranno pian piano sempre pi\u00f9 successo dopo il 2010, anche grazie a pellicole come \"Les Mis\u00e9rables\", \"La La Land\" e \"The Greatest Showman\".\nAltri film sono stati rilasciati simultaneamente anche in IMAX. Il primo \u00e8 stato il film di animazione Disney del 2002 \"Il pianeta del tesoro\" mentre il primo \"live action\" \u00e8 del 2003, \"Matrix Revolutions\", e la redistribuzione di \"Matrix Reloaded\". Pi\u00f9 tardi nel decennio, \"Il cavaliere oscuro\" fu il primo lungometraggio a essere stato parzialmente ripreso nella tecnologia IMAX.\nNel 2003 c'\u00e8 stata una ripresa della popolarit\u00e0 dei film in 3D, il primo dei quali \u00e8 stato \"Ghosts of the Abyss\" di James Cameron, primo lungometraggio 3D IMAX filmato con Reality Camera System. Lo stesso sistema di telecamere \u00e8 stato utilizzato per filmare \"Missione 3D - Game Over\" (2003), \"Aliens of the Deep\" IMAX (2005) e \"Le avventure di Sharkboy e Lavagirl in 3-D\" (2005).\nLa popolarit\u00e0 del cinema in 3D ha la sua consacrazione in \"Avatar\" di James Cameron, film dagli effetti speciali straordinari e promotore di una nuova era di film in cui tecnologia HD e film sono diventati una cosa sola. Con un budget di produzione di circa 237 milioni di dollari, \"Avatar\" ha incassato oltre 2,8 miliardi di dollari in tutto il mondo, diventando il film con pi\u00f9 incassi della storia del cinema. Lo stesso Cameron, in quanto forte sostenitore del 3D come futuro del cinema, ha dichiarato che si avrebbe un'esperienza pi\u00f9 completa guardando \"Avatar\" in tre dimensioni, poich\u00e9 il film \u00e8 stato da lui appositamente pensato per essere visto in quel modo. \nI film in 3D hanno ottenuto una breve popolarit\u00e0 con molti altri film in uscita in 3D, con i migliori successi critici e finanziari nel campo dei film d'animazione come Cattivissimo me di Universal Pictures/Illumination Entertainment, Dragon Trainer, Shrek e vissero felici e contenti e Megamind della DreamWorks Animation. Tuttavia, la popolarit\u00e0 del 3D \u00e8 costantemente diminuita nei successivi sette anni fino al 2017.\nAl 2017 la serie di \"Harry Potter\" \u00e8 la terza serie campione di incassi di tutti i tempi, con gli otto film che hanno incassato oltre 7,7 miliardi di dollari in tutto il mondo. \"La Pietra Filosofale \"di\" \"Chris Columbus\" \" \u00e8 diventato il maggior incasso\" Harry Potter\" di tutto il mondo dopo aver terminato il suo ciclo nei cinema nel 2002, ma alla fine \u00e8 stato sormontato da David Yates con\" I Doni della Morte - Parte 2\", mentre Alfonso Cuar\u00f3n con\" Il prigioniero di Azkaban\" ha incassato il minimo di tutta la serie.\nAll'interno del cinema fantastico-fantascientifico degli anni duemila il maggiore filone, per successo commerciale e numero di titoli, \u00e8 senza dubbio quello del film di supereroi di diretta derivazione fumettistica. Il massiccio ingresso degli eroi in calzamaglia nel mondo della celluloide\u00a0\u2013o meglio il loro ritorno, dopo gli \"exploit\" di \"Superman\" nel 1978 e \"Batman\" nel 1989 \u2013 \u00e8 favorito dalla piena maturit\u00e0 degli effetti speciali digitali, che permettono di rappresentare in modo assai spettacolare le situazioni in cui sono coinvolti i superpoteri dei fantastici personaggi. Dopo i film tratti dai fumetti della DC Comics nei decenni precedenti, agli inizi degli anni '2000 vengono prodotti numerosi film tratti dai personaggi della Marvel Comics. Dopo i primi progetti come Blade, Hulk e X-Men, che avevano riscosso un discreto successo, nel 2002 esce Spider-Man, diretto da Sam Raimi, film campione di incassi che dar\u00e0 inizio a una trilogia, a cui poi seguir\u00e0 un reboot nel 2012 diretto da Marc Webb. Visto il potenziale dei cosiddetti \"cinecomics\", i Marvel Studios danno inizio a un progetto volto a creare un universo cinematografico condiviso in cui i film sui diversi personaggi sono collegati fra loro per formare in seguito dei crossover. Cos\u00ec nel 2008 esce \"Iron Man\" diretto da Jon Favreau, film che insieme a \"L'incredibile Hulk\" d\u00e0 inizio al cosiddetto Marvel Cinematic Universe, progetto che riscontra grande successo soprattutto dopo l'uscita del primo film crossover intitolato The Avengers. L'acquisizione della Marvel da parte della Disney alla fine del 2009 segna un indiretto riconoscimento del potenziale cinematografico dei supereroi dei fumetti. Nel frattempo la DC Comics affida a Christopher Nolan la regia di un nuovo film su Batman: Batman Begins, il cui seguito, \"Il cavaliere oscuro\" (\"The Dark Knight\"), riscuote alla sua uscita un successo senza precedenti, divenendo il film di supereroi di maggior incasso; venendo poi superato dal suo stesso sequel, Il cavaliere oscuro - Il ritorno.\nCinema 2010-2020.\nGli anni che vanno dal 2010 in poi rappresentano degli anni di grande sviluppo del cinema commerciale. I film di supereroi della Marvel battono molti record ai box-office al punto che \"The Avengers\" non solo supera \"Il cavaliere oscuro - Il ritorno\", ma viene a sua volta superato da \"\", che diventa il film di maggiore incasso di tutti i tempi (fino a marzo 2021, quando Avatar diventa di nuovo il film di maggiore incasso nella storia, dopo essere stato riproposto nei cinema cinesi per tentare di riportare il pubblico in sala dopo gli eventi della Pandemia di COVID-19). \nDopo aver acquistato la Pixar nel 2006 e la Marvel nel 2009, nel 2012 la Disney acquista la casa cinematografica Lucasfilm, fondata dal regista George Lucas e inizia la produzione di una nuova trilogia di film per la saga di \"Guerre stellari\", il cui primo film esce nel 2015 con il titolo \"\". Nel 2019 la Disney acquisisce anche lo storico studio cinematografico 20th Century Studios, portando a termine una trattativa da circa 71 miliardi di dollari. Le manovre di acquisizione della Disney la portano quasi a monopolizzare il mercato del cinema commerciale, facendola diventare la pi\u00f9 grande azienda al mondo. \nIntanto, dopo il grande successo di Netflix nel 2015 e del suo servizio di abbonamento per lo streaming di film e serie tv, iniziano a diffondersi sempre pi\u00f9 piattaforme con servizi di abbonamenti simili, dando ampio svilippo al mercato di film in digitale, ma soprattutto dando sempre pi\u00f9 spazio alla produzione di serie televisive. Di l\u00ec a poco le serie tv conoscono una vera e propria rinascita, ottenendo sempre pi\u00f9 successo e sempre pi\u00f9 investimenti da parte di nuove case di produzione come Amazon Prime, Apple TV+ e Disney+. \nNetflix inzia cos\u00ec a produrre e distribuire i suoi primi film, alcuni dei quali vengono persino candidati agli Oscar, come nel caso di \"Roma\", \"Storia di un matrimonio\", \"The Irishman\", \"Da 5 Bloods - Come fratelli\", \"Il processo ai Chicago 7\" e \"Mank\".\nL'industria cinematografica commerciale di Hollywood e l'intero settore del cinema mondiale subiscono un'improvvisa battuta d'arresto quando, alla fine del 2019, inizia a diffondersi in tutto il mondo il virus del COVID-19, scatenando una pandemia che blocca i mercati cinematografici mondiali e costringe i paesi colpiti alla chiusura delle sale cinematografiche. Comincia cos\u00ec la distribuzione dei film esclusivamente su piattaforme streaming a causa della chiusura dei cinema, come i film Pixar Soul e Luca su Disney+ e moltissimi altri anche su Amazon Prime come Sound of Metal e la guerra di domani e su Netflix come notizie dal mondo, \u00e8 stata la mano di Dio e il potere del cane. La lenta ripresa dei cinema \u00e8 iniziata alla fine 2021 con l'uscita di film commerciali come No Time To Die, e soprattutto , film Marvel che a gennaio 2022 diventer\u00e0 uno dei maggiori incassi della storia del cinema nonch\u00e9 il terzo maggior incasso di sempre in nord America superando Avatar di James Cameron. Nel 2022, con i cinema ormai riaperti in tutto il mondo, si \u00e8 ritornati a una nuova normalit\u00e0 in cui cinema e tv sono molto collegati tra loro e in cui il cinema commerciale prevale su quello d'autore"}
{"id": "58623", "revid": "1226", "url": "https://it.wikipedia.org/wiki?curid=58623", "title": "Antico testamento", "text": ""}
{"id": "58625", "revid": "125379872", "url": "https://it.wikipedia.org/wiki?curid=58625", "title": "Spada", "text": "Una spada (dal greco \"spathe\" e dal latino \"spatha\") \u00e8 un'arma bianca a lama lunga, spesso (ma non sempre) a doppio filo, adatta a colpire di punta e di taglio e usata dalle pi\u00f9 varie civilt\u00e0 in ogni luogo del mondo e in ogni epoca, sebbene prevalentemente in Eurasia e in Nordafrica.\n\u00c8 composta, nella sua struttura fondamentale, da una lunga lama e dal fornimento, ossia l'impugnatura (manica) e la guardia.\nL'intenzione e la fisica di base della spada sono rimaste sostanzialmente invariate nei secoli ma sono cambiate molto le tecniche di realizzazione, variabili anche in base alla cultura: come conseguenza, si hanno differenze nel disegno e nello scopo della lama.\nIl concetto fondamentale alla base dell'arma \u00e8 costante, ma le tecniche di utilizzo e la forma stessa variano ampiamente attraverso le epoche e nelle varie culture che la utilizzano. Questa forma d'arma ha comunque mantenuto un'enorme importanza simbolica (per esempio per i cristiani rappresentava la croce, per i musulmani la mezzaluna) attraverso tutte le culture che l'hanno utilizzata, come si pu\u00f2 facilmente riscontrare dalla vasta terminologia specifica e dalla sua ricorrente presenza in tutte le opere mitologiche e letterarie.\nI nomi dati a molte spade nella mitologia, nella letteratura e nella storia riflettono l'alto prestigio rivestito dall'arma nelle varie culture. In talune culture (es. nell'Europa del Medioevo) la spada assume importanza da divenire contenitore di reliquie di santi: si pensi alla Excalibur di re Art\u00f9 e alla Durendala di Orlando, il paladino di Carlo Magno.\nIn araldica la spada simboleggia origine e/o volont\u00e0 guerriera, talora anche minaccia per i nemici della famiglia. Si fa di argento ed \u00e8 guernita di oro, posta in palo.\nStoria.\nOrigine: spade dell'et\u00e0 del bronzo.\nLa spada compare in Eurasia durante l'et\u00e0 del bronzo, evolvendo dal pugnale. All'origine di questo sviluppo vi fu l'introduzione del metallo (fond. rame) nella costruzione dei pugnali prima realizzati in osso o pietra (spec. selce e ossidiana) e quindi non replicabili in un formato pi\u00f9 grande causa l'ingombro e l'eccessiva rigidit\u00e0/fragilit\u00e0. Con l'introduzione del rame e successivamente del bronzo i pugnali poterono allungarsi, divenendo spade.\nLa lunghezza delle spade in bronzo oscilla tra 50 e 90\u00a0cm (solo eccezionalmente di pi\u00f9) per garantire maneggevolezza e affidabilit\u00e0: armi pi\u00f9 lunghe avrebbero necessitato di un eccessivo spessore/peso della lama per renderla resistente ai colpi. Nella maggior parte dei casi (unica eccezione specifica le spade prodotte in Cina), la lama della spada nell'Et\u00e0 del Bronzo era composta al 10-12% circa da stagno, onde fortificare il bronzo senza renderlo troppo fragile, con il risultato per\u00f2 di non esentarlo da deformazione nel caso di urti particolarmente potenti. Molta attenzione venne perci\u00f2 profusa nella progettazione della forma della lama, per garantire massima robustezza e bilanciamento oltre alla possibilit\u00e0 di una scherma versatile, con colpi di punta e di taglio. Si arriv\u00f2 cos\u00ec ai modelli di spada a lamina fogliare, con lama spessa nella parte centrale ma pi\u00f9 stretta vicino all'impugnatura e dotata di una punta ampia ma sottile. Il bordo era poi frequentemente temprato e martellato per ottenerne un'incavatura per migliorare il filo e la capacit\u00e0 di taglio.\nLe prime spade appaiono in Medioriente (le pi\u00f9 antiche furono trovate ad Arslantepe, Turchia, e datate al 3300 a.C. anche se i reperti di spada sono comunque molto rari fino al 2300 a.C. circa) e sulle coste del Mar Egeo. Nel resto del mondo il nuovo tipo di arma si diffonde successivamente:\nIn America, ove manc\u00f2 l'utilizzo del metallo da parte dei nativi sino all'arrivo degli europei, pugnali e coltelli restarono in pietra e le spade non poterono evolvere.\nSviluppo: spade dell'et\u00e0 del ferro.\nIn un momento non ben precisato tra il XII e l'VIII secolo a.C., sia in Eurasia sia in Africa, le spade in bronzo vengono sostituite da spade in ferro. Nelle propaggini insulari e peninsulari pi\u00f9 orientali dell'Asia (Giappone e Corea), si avvi\u00f2 una loro produzione stabile di armi bianche manesche in ferro non prima del III secolo. In India, invece, la produzione su vasta scala di manufatti in ferro, tra cui spade, data gi\u00e0 al XIII secolo a.C.\nLe prime spade in ferro erano prodotti primitivi se paragonati ai manufatti europei del III secolo a.C. o ai magnifici risultati dell'acciaio Damasco \"Wootz\" dell'India dell'VIII secolo. Seppur spesso fornito dell'adeguata quantit\u00e0 di carbonio, il ferro utilizzato dagli antichi fabbri non era infatti indurito tramite tempratura ma tramite semplice battitura, veniva cio\u00e8 lavorato come se fosse bronzo. Il risultato di questo processo produttivo erano lame di scarsa qualit\u00e0, prive dell'elasticit\u00e0 che permette alla spada di acciaio di assorbire l'urto senza piegarsi. L'arcaica spada in ferro era semplicemente pi\u00f9 facile da realizzare della spada in bronzo perch\u00e9 pi\u00f9 facile era reperirne la materia prima.&lt;\nSolo successivamente i fabbri compresero che l'aggiunta di carbonio al ferro, operato durante il processo di fusione aggiungendo del carbone al minerale ferroso, poteva portare a una migliore lega: l'acciaio (\"Chalybs\" in lingua latina). In origine, la lega era ottenuta tramite due processi, la tempratura e il rinvenimento, da eseguire in successione sul reffo crudo secondo un \"modus operandi\" che se non eseguito a regola d'arte portava alla realizzazione di armi di bassa qualit\u00e0. Per contro, la manifesta prova di abilit\u00e0 di taluni centri di produzione, capaci di garantire prodotti eccellenti, garant\u00ec loro una fama leggendaria poi tramandataci dalle fonti: pensiamo al \"ferrum noricum\" dell'Impero romano o all'acciaio Damasco delle Crociate.\nLa spada in ferro si diffuse nel Mediterraneo e nell'Asia sud-occidentale, favorita, con buona probabilit\u00e0, dal successo militare e politico degli Ittiti, il cui impero levantino-anatolico si impose come nuova superpotenza della zona grazie a due innovazioni belliche fondamentali: le armi in ferro e il cocchio da guerra. Dal principio del I millennio a.C., furono poi i popoli del Mare e i filistei a promuovere la diffusione delle armi in ferro lungo le coste mediterranee.\nLa diffusione delle spade in ferro fu per\u00f2 tutt'altro che capillare e il ferro sostitu\u00ec il bronzo nella fabbricazione delle armi solo quando la \"koin\u00e8\" dell'Et\u00e0 del bronzo, cio\u00e8 il sistema di contatti e scambi commerciali tra i grandi imperi (Egizi, Ittiti, ecc.), and\u00f2 in crisi, stroncando il commercio del rame e dello stagno necessari per garantire la produzione di oggetti bronzei. Privi della materia prima di pi\u00f9 facile lavorazione, i fabbri dell'Antichit\u00e0 dovettero sopperire scoprendo come meglio lavorare il ferro per ottenere delle armi.\nNell'Europa atlantica, le armi in ferro si diffusero grazie alla Cultura di Hallstatt (IX-VI secolo a.C.), mentre l'Europa Mediterranea vedeva la diffusione di armi in ferro di origine Balcanica e Orientale. Non mancarono i primi tentativi di produzione propria, specialmente in area Centro-Italiana, con armi robuste e dal semplice disegno costruttivo\nCirca nel 500 a.C., la Cultura di La T\u00e8ne, diffusa in tutta l'Europa continentale dai Celti, segn\u00f2 il definitivo ingresso delle spade lunghe in ferro (lama di 60 cm per una lunghezza totale dell'arma di 80\u00a0cm) sulla scena bellica europea. Pi\u00f9 o meno contemporaneamente, un'altra popolazione indoeuropea, gli Sciti, diffuse l'uso di spade in ferro in Ucraina e in Russia.\nFu in Asia, pi\u00f9 precisamente in India, che la metallurgia pre-industriale raggiunse i migliori risultati, con la produzione di lame con acciaio a pacchetto o \"wootz\" la cui qualit\u00e0 si diffuse poi in tutto il continente durante l'Et\u00e0 Moderna.\nCostruzione.\nUna spada \u00e8 divisibile in due parti fondamentali: \nLama.\nLa lama viene idealmente divisa lungo la sua lunghezza e la divisione pi\u00f9 comune \u00e8 quella in tre parti pi\u00f9 o meno uguali in lunghezza: \"debole\", \"medio\" e \"forte\"; il \"debole\" \u00e8 la parte pi\u00f9 lontana dalla impugnatura, il \"forte\" quella pi\u00f9 vicina e il \"medio\" quella situata fra i due. Durante l'uso, la spada ferisce con il debole, poich\u00e9 dotato di maggiore velocit\u00e0, e para i colpi con il forte, poich\u00e9 maggiormente stabile e robusto.\nI lati affilati della spada prendono il nome di \"filo dritto\" (o \"diritto\") e \"filo falso\" (o \"rovescio\"): il \"filo dritto\" \u00e8 quel filo che guarda l'avversario ed \u00e8 nella stessa direzione delle nocche di chi impugna la spada, mentre il \"filo falso\" \u00e8 quello che rimane rivolto verso chi la impugna e nella direzione del pollice, all'attaccatura. In alcune spade il filo falso viene affilato solo per met\u00e0 della lunghezza; altre presentano solo un lato affilato, e prendono in questo caso il nome di mezze spade. In generale, il filo dritto si utilizza per tagli diretti e affondi, mentre il filo falso viene utilizzato per i colpi di rovescio. La distinzione tra diritto e rovescio non \u00e8 sempre univoca: se in alcuni casi la forma dell'elsa o della lama stessa \u00e8 tale da definire con chiarezza quale \u00e8 il filo dritto, in altre spade a geometria simmetrica tale distinzione dipende semplicemente da come si impugna l'arma.\nSpesso la lama della spada presenta sul lato \"piatto\" delle scanalature lungo la sua lunghezza, dette \"sguscio\": queste servono per alleggerirne la struttura (e quindi aumentarne la flessibilit\u00e0) e per facilitare l'estrazione della lama dopo un affondo di punta dal corpo dell'avversario diminuendo l'effetto \"ventosa\". Nei coltelli da combattimento moderni queste scanalature sono definite \"scolasangue\" o \"scorrisangue\". Inoltre, la spada pu\u00f2 presentare una lama dritta o curva: la lama dritta termina solitamente con una punta pi\u00f9 o meno stretta, ed \u00e8 perci\u00f2 adatta principalmente agli affondi e alle stoccate; la lama curva \u00e8 pi\u00f9 adatta ai colpi di taglio ed \u00e8 propria della sciabola, della scimitarra e simili.\nFornimento.\n\"Fornimento\" \u00e8 il termine con cui si identificano le diverse parti della spada atte alla presa e al controllo della lama.\nOltre che dall'impugnatura vera e propria, un fornimento tipico \u00e8 costituito dall'elsa (insieme pomolo-manica); forse per un'associazione errata dalla lingua anglosassone, l'uso comune della parola \u00e8 diventato \"guardia\". La guardia assicura protezione alla mano che regge l'arma: nelle spade europee pre-medievali, ad esempio nei gladii romani, la guardia non sporgeva eccessivamente dal piano della lama; questo tipo di guardia viene chiamata \"coccia\". A partire dal medioevo in poi, la maggior parte delle guardie furono dotate di bracci laterali, adatti a proteggere le mani dai colpi che potevano scivolare lungo la lama: questo tipo di elsa viene chiamata \"crociata\" o \"cruciforme\". Un altro tipo di elsa \u00e8 quella tipica del fioretto e in generale degli stocchi, di forma tondeggiante, atta a proteggere interamente la mano dagli affondi degli avversari.\nIl pomolo, costituito da un pomello di metallo di varia foggia situato alla base dell'impugnatura, \u00e8 invece necessario per assicurare un bilanciamento ottimale dell'arma, oltre che per migliorare la presa.\nFa formalmente parte del fornimento anche il codolo, la parte terminale della lama che, allungata, penetra nella manica e viene a essa fissata, con vari metodi, in modo da assicurare l'assemblaggio del tutto. Le tecniche per assicurare il fissaggio dell'elsa al codolo variano grandemente a seconda delle epoche e delle culture, e rappresentano in effetti uno degli aspetti cruciali della fabbricazione di una spada. Il punto di attacco tra lama e codolo viene chiamato \"ricasso\".\nFodero o guaina.\nIl fodero \u00e8 il contenitore atto al trasporto fisico della spada. Nel corso della storia \u00e8 stato realizzato con diversi materiali: legno, cuoio, metallo (ferro, acciaio, bronzo, ottone e oggi plastica e suoi derivati. Solitamente il fodero era rigido mentre la guaina era fatta di cuoio e quindi ripiegabile. Fodero e guaina hanno due funzioni principali: protezione (garantire una corretta conservazione della lama e, al contempo, l'incolumit\u00e0 di chi la utilizza) e sostegno (assicurare l'arma a una cintura). Generalmente lascia scoperta l'elsa dell'arma, ma una interessante variazione al modello \"canonico\" di fodero \u00e8 la custodia in cuoio del \"puukko\", il \"coltello da foresta\" della Scandinavia: l'arma in questione viene integralmente coperta dal fodero che lascia esposto solo il pomolo dell'impugnatura. Il fodero pu\u00f2 disporre o meno di un sistema di fermo (solitamente lacci) per non far scivolare la lama all'esterno involontariamente.\nSontuosamente decorato nel caso di armi di rappresentanza o nel contesto di culture guerriere (Celti, Antichi romani, ecc.) attribuenti particolare importanza all'ostentazione del lusso tramite abbellimento delle armi portate in battaglia, il fodero divenne in alcuni casi una vera e propria opera d'arte poi esposta al pubblico o utilizzata per decorare le pareti delle residenze nobili.\nTecniche di utilizzo.\nLa spada, la prima arma inventata con il solo scopo di uccidere altri esseri umani, declina la sua effettiva capacit\u00e0 offensiva solo nelle mani di un utente esperto. Si tratta perci\u00f2 di uno strumento d'offesa il cui utilizzo, diversamente da armi rudimentali e/o derivate dall'ambito venatorio (es. clava e lancia), necessita un'adeguata formazione. Da qui l'origine, nelle varie parti del mondo, della scherma, semplicisticamente definibile come \"arte della spada\".\nIn Europa, le prime fonti che accennano a particolari tecniche di scherma datano all'Ellenismo ma \u00e8 solo nel tardo Medioevo che appaiono i primi trattati scritti da Maestri d'Arme veri e propri. In Italia, i pi\u00f9 famosi Maestri che ci hanno lasciato testimonianza dei loro insegnamenti sono Fiore dei Liberi (\"Flos Duellatorum\" - Ferrara - 1410 circa) e Filippo Vadi (De arte gladiatoria dimicandi - Urbino - 1485 circa). In questo periodo, che per l'Italia \u00e8 da considerarsi gi\u00e0 rinascimento delle arti e delle scienze (e la scherma \u00e8 considerata come una di esse), il combattimento \u00e8 particolarmente legato all'utilizzo di spade a due mani, daghe, lance, azze, bastoni e lotta a mani nude. Dal '500, con il graduale affermarsi dell'arma da fuoco sui campi di battaglia, la spada diventa arma da difesa personale per eccellenza e lo studio delle sue tecniche d'offesa e difesa precipue s'intensifica. L'arma viene spesso accompagnata da una seconda lama pi\u00f9 corta da impugnarsi con l'altra mano, spesso chiamata daga o pugnale da duello, oppure accompagnata da armi difensive quali piccoli scudi (brocchieri e targhe), scudi pi\u00f9 grandi (rotelle e targoni) oppure semplici mantelli (cappe). La \"scherma tradizionale europea\" diventa cos\u00ec espressione di arte e scienza senza precedenti di cui l'Italia \u00e8 il pi\u00f9 noto centro propagatore.\nL'origine aristocratica della scherma, in cui l'utilizzo di armi secondarie viene gradualmente limitato da motivi etici e di etichetta, porta a una progressiva codifica della disciplina. In essa diventano preponderanti sempre pi\u00f9 i colpi di punta, decisamente pi\u00f9 letali dei tradizionali colpi di taglio. \u00c8 per l'appunto dopo il 1600 che la vecchia spada da lato (detta cos\u00ec poich\u00e9 di uso civile da portare alla cintura) si trasforma nella spada da lato a striscia o semplicemente \"striscia\". L'evoluzione dell'arma porta a un cambiamento delle tecniche: ormai si usa per lo pi\u00f9 la spada sola o la spada e il pugnale; ancora per tutto il 1600 l'Italia produce notevoli Maestri, quali Ridolfo Capoferro da Cagli.\nNei secoli successivi la scherma si allontana sempre pi\u00f9 dai casi di combattimento reale, perdendo d'importanza la dottrina d'uso principale: la sopravvivenza in un combattimento in steccato, in Duello \"alla macchia\" o in caso di aggressione in strada. La scherma diventa gradualmente un passatempo da gentiluomini, che vedono nel circolo di scherma anche una sorta di club per ritrovarsi. Nel XIX secolo, cambiamento generalizzato della scherma porta alla scomparsa di Maestri che possano insegnare efficacemente quest'arte in condizioni di combattimento reale. Per questo motivo gli ambienti militari delle potenze dominanti del tempo cominciano a ricercare fuori dai propri territori persone in grado di insegnare il combattimento con la sciabola ai propri ufficiali. In ogni modo, anche nel '900 gli schermidori Italiani di spada erano rinomati proprio per la loro esperienza e pratica nell'uso della spada da duello, sebbene le tecniche originali di scherma antica, la quale sfrutta combinazione di colpi di taglio e colpi di punta, risultavano ormai non pi\u00f9 praticate."}
{"id": "58626", "revid": "125812628", "url": "https://it.wikipedia.org/wiki?curid=58626", "title": "Samurai", "text": "Con si indicano i membri della casta militare del Giappone feudale; simili sotto certi aspetti ai cavalieri dell'Europa medievale, questi guerrieri giocarono per diversi secoli un ruolo fondamentale nella storia giapponese. Il loro declino coincise con l'inizio dello Shogunato Tokugawa, che con la fine dell'epoca dei conflitti vide fortemente ridimensionata la loro figura, per poi essere completamente accantonata durante il Rinnovamento Meiji nel XIX secolo in favore di un esercito regolare di stampo europeo.\nStoria.\nIl nome deriva sicuramente da un verbo, \"saburau\", che significa \"servire imperatore\n\" o \"tenersi a lato\" e letteralmente significa \"servitore\". Un termine pi\u00f9 appropriato sarebbe risalente al periodo Edo.\nIl termine viene tuttora usato per indicare proprio la nobilt\u00e0 guerriera (non, ad esempio, gli \"ashigaru\" cio\u00e8 i fanti, n\u00e9 i \"kuge\" cio\u00e8 gli aristocratici di corte). I samurai che non servivano un \"daimy\u014d\" perch\u00e9 era morto o perch\u00e9 ne avevano perso il favore, o la fiducia, erano chiamati \"r\u014dnin\", letteralmente \"uomo onda\", che intende \"libero da vincoli\", ma assume sempre un significato dispregiativo.\nI samurai costituivano una casta colta, che oltre alle arti marziali, direttamente connesse con la loro professione, praticava arti zen come il \"cha no yu\" (arte del t\u00e8) o lo \"shod\u014d\" (arte della scrittura). Durante l'era Tokugawa persero gradualmente la loro funzione militare divenendo dei semplici \"r\u014dnin\" che spesso si abbandonavano a saccheggi e barbarie. Verso la fine del periodo Edo i samurai erano essenzialmente designati come i burocrati al servizio dello \"sh\u014dgun\" o di un \"daimy\u014d\", e la loro spada veniva usata soltanto per scopi cerimoniali, per sottolineare la loro appartenenza di casta.\nCon il rinnovamento Meiji (tardo XIX secolo) la classe dei samurai fu abolita in favore di un esercito nazionale in stile occidentale. I Samurai ebbero il loro \"canto del cigno\" durante la Ribellione di Satsuma: nel 1877 un gruppo di Samurai di Satsuma guidato da Saigo Takamori, che pure era stato uno dei fautori del Rinnovamento Meiji, in opposizione all'occidentalizzazione della societ\u00e0 giapponese inizi\u00f2 una rivolta armata contro il governo imperiale. Nella Battaglia di Shiroyama, combattuta il 24 settembre 1877, cinquecento samurai affrontarono trentamila soldati dell'esercito regolare giapponese venendo tutti massacrati con Takamori ferito che, in ossequio alle regole del Bushido, pratic\u00f2 il seppuku (suicidio rituale). Ci\u00f2 nonostante il \"bushid\u014d\", rigido codice d'onore dei samurai, \u00e8 sopravvissuto ed \u00e8 ancora, nella societ\u00e0 giapponese odierna, un nucleo di principi morali e di comportamento simile al ruolo svolto dai principi etici religiosi nelle societ\u00e0 occidentali attuali.\nEtimologia.\nLa parola \"samurai\" significava originariamente \"coloro che servono la nobilt\u00e0\", scritto in caratteri cinesi o kanji che avevano il medesimo significato. In giapponese, durante il periodo Heian (794-1185), si pronunciava \"saburapi\" e pi\u00f9 tardi \"saburai\". Nella letteratura giapponese si fa riferimento al primo samurai a partire dal X secolo, nel libro \"Kokinsh\u016b\", detto altrimenti \"Kokin Wakash\u016b\" e tradotto con \"Raccolta di poesie giapponesi antiche e moderne\".\nAltro nome con cui era conosciuto il samurai \u00e8 \"bushi\" (\u6b66\u58eb), il quale appare per la prima volta nel \"Shoku Nihongi\" (\u7d9a\u65e5\u672c\u7d00, 797 d.C.), un antico documento giapponese racchiuso in quaranta volumi che raccoglie le pi\u00f9 importanti decisioni di stato prese dalla corte imperiale tra il 697 d.C. e il 791 d.C. In una parte del libro si dice: \"I samurai sono coloro che formano i valori della nazione\".\nSecondo il libro \"Gli ideali del samurai\" di William Scott Wilson, le parole \"bushi\" e \"samurai\" sono diventate sinonimi alla fine del XII secolo. Wilson esplora a fondo le origini della parola \"guerriero\" nella cultura giapponese senza tralasciare i caratteri kanji con cui viene scritto. Wilson afferma che \"bushi\" in realt\u00e0 si traduce con \"l'uomo che ha la capacit\u00e0 di mantenere la pace, con la forza militare o letteraria\".\nSaburai non \u00e8 stato sostituito da samurai che agli inizi dell'era moderna, alla fine del periodo Azuchi-Momoyama (1573\u20131603) e agli inizi del periodo Edo del tardo XVI e XVII secolo. Per allora il significato si era gi\u00e0 modificato da tempo.\nDurante l'era di pi\u00f9 grande potere dei samurai il termine \"yumitori\" (arciere) veniva utilizzato come titolo onorario per un guerriero, anche quando l'arte della spada divenne la pi\u00f9 importante. Gli arcieri giapponesi (vedi arte del \"ky\u016bjutsu\") sono ancora fortemente associati con il dio della guerra Hachiman.\nUn samurai prendeva il nome di \"r\u014dnin\" (\u6d6a\u4eba letteralmente \"uomo-onda\") quando il nobile padrone cui era legato moriva o perdeva la fiducia in quest'ultimo. Il \"bushid\u014d\" prevedeva che per espiare la propria colpa e riacquistare l'onore perduto si dovesse ricorrere alla pratica dello \"harakiri\", che significa \"tagliare il ventre\" e rappresenta la parte culminante della pratica del suicidio rituale denominato \"seppuku\", attraverso il proprio sventramento con la spada corta \"wakizashi\". Il venir meno a questi principi causava il disonore del guerriero, che diventava un \"r\u014dnin\", ossia un samurai errante, senza onore n\u00e9 dignit\u00e0.\nIl \"r\u014dnin\" poteva essere disposto a lavorare per chiunque lo pagasse, oppure poteva arrivare a unirsi ad altri come lui e creare scompiglio nei villaggi, saccheggiandoli e creando confusione. Pur continuando a fare parte dell'elevata casta dei samurai, i \"r\u014dnin\" potevano mettersi al servizio del popolo, insegnando arti marziali e di guerra, facendosi assumere come guardie del corpo (\"yojimbo\") oppure difendendo il villaggio da aggressioni esterne.\nQuesti sono alcuni termini usati come sinonimo di samurai.\nArmi.\nI samurai usavano una grande variet\u00e0 di armi, anzi un'evidente differenza tra la cavalleria europea e i samurai riguarda proprio l'impiego delle armi, poich\u00e9 i samurai non ritennero mai che esistessero armi disonorevoli, ma solo armi efficienti e inefficienti. L'uso delle armi da fuoco costitu\u00ec una parziale eccezione, in quanto fu fortemente scoraggiato durante il XVII secolo dagli shogun Tokugawa, fino a proibirle quasi completamente e ad allontanarle del tutto dalla pratica della maggior parte dei samurai.\nNel periodo Tokugawa si diffuse l'idea che l'anima di un samurai risiedesse nella katana che portava con s\u00e9, a seguito dell'influenza dello zen sul \"bujutsu\"; a volte i samurai vengono descritti come se dipendessero esclusivamente dalla spada per combattere. Raggiunti i tredici anni, in una cerimonia chiamata \"genpuku\", ai ragazzi della classe militare veniva dato un \"wakizashi\" e un nome da adulto, per diventare cos\u00ec vassalli, cio\u00e8 samurai a tutti gli effetti. Questo dava loro il diritto di portare una katana, sebbene venisse spesso assicurata e chiusa con dei lacci per evitare sfoderamenti immotivati o accidentali. Insieme, katana e \"wakizashi\" vengono chiamati \"daish\u014d\" (letteralmente: \"grande e piccolo\") e il loro possesso era la prerogativa del buke, la classe militare al vertice della piramide sociale. Portare le due spade venne vietato nel 1523 dallo shogun ai cittadini comuni che non erano figli di un samurai, per evitare rivolte armate, perch\u00e9 prima della riforma tutti potevano diventare samurai.\nUn'altra importantissima arma dei samurai, cui erano connessi importanti riti scintoisti, fu l'arco e non fu modificata per secoli, fino all'introduzione della polvere da sparo e del moschetto nel XVI secolo. Fino alla fine del XIII secolo la via della spada (\"kendo\") fu meno considerata della via dell'arco da molti esperti di \"bushid\u014d\". Un arco giapponese era un'arma molto potente: le sue dimensioni permettevano di lanciare con precisione vari tipi di proiettili (come frecce infuocate o frecce di segnalazione) alla distanza di cento metri, arrivando fino a duecento metri quando non era necessaria la precisione.\nVeniva usato solitamente a piedi, dietro un \"tedate\", un largo scudo di legno, ma poteva essere usato anche a cavallo. La pratica di tirare con l'arco da cavallo divenne una cerimonia shinto detta \"yabusame\". Nelle battaglie contro gli invasori mongoli, questi archi furono l'arma decisiva, contrapposti agli archi pi\u00f9 piccoli e alle balestre usate dai cinesi e dai mongoli.\nNel XV secolo anche la lancia (\"yari\") divenne un'arma popolare. Lo \"yari\" tese a rimpiazzare il \"naginata\" allorquando l'eroismo individuale divenne meno importante sui campi di battaglia e le milizie furono maggiormente organizzate. Nelle mani dei fanti o \"ashigaru\" divenne pi\u00f9 efficace di una katana, soprattutto nelle grosse cariche campali. Nella battaglia di Shizugatake, in cui Shibata Katsuie fu sconfitto da Toyotomi Hideyoshi (da allora anche noto come Hashiba Hideyoshi), i cosiddetti \"sette lancieri di Shizugatake\" ebbero un ruolo cruciale nella vittoria.\n\"Seppuku\" (\u5207\u8179) \u00e8 un termine giapponese che indica un rituale per il suicidio in uso tra i samurai. In Occidente viene usata pi\u00f9 spesso la parola \"harakiri\" (\u8179\u5207\u308a), a volte in italiano erroneamente pronunciato come \"karakiri\", con pronuncia e scrittura errata dell'ideogramma \"hara\". Nello specifico \"seppuku\" e \"harakiri\" presentano alcune differenze, qui di seguito spiegate.\nLa traduzione letterale del termine \"seppuku\" \u00e8 \"taglio dello stomaco\", mentre per \"harakiri\" \u00e8 \"taglio del ventre\" e veniva eseguito, secondo un rituale rigidamente codificato, come espiazione di una colpa commessa o come mezzo per sfuggire a una morte disonorevole per mano dei nemici. Un elemento fondamentale per la comprensione di questo rituale \u00e8 il seguente: si riteneva che il ventre fosse la sede dell'anima e pertanto il significato simbolico era quello di mostrare agli astanti la propria anima priva di colpe in tutta la sua purezza.\nAlcune volte praticato volontariamente per svariati motivi, durante il periodo Edo (1604-1867) divenne una condanna a morte che non comportava disonore. Infatti il condannato, vista la sua posizione nella casta militare, non veniva giustiziato, ma invitato o costretto a togliersi da solo la vita praticandosi con un pugnale una ferita profonda all'addome di gravit\u00e0 tale da provocarne la morte.\nIl taglio doveva essere eseguito da sinistra verso destra e poi verso l'alto. La posizione doveva essere quella classica giapponese, detta \"seiza\", cio\u00e8 in ginocchio con le punte dei piedi rivolte all'indietro; ci\u00f2 aveva anche la funzione d'impedire che il corpo cadesse all'indietro, in quanto il guerriero doveva morire sempre cadendo onorevolmente in avanti. Per preservare ancora di pi\u00f9 l'onore del samurai un fidato compagno, chiamato \"kaishakunin\", previa promessa all'amico, decapitava il samurai appena egli si era inferto la ferita all'addome, per fare in modo che il dolore non gli sfigurasse il volto.\nLa decapitazione (\"kaishaku\") richiedeva eccezionale abilit\u00e0 e infatti il \"kaishakunin\" era l'amico pi\u00f9 abile nel maneggio della spada. Un errore derivante da poca abilit\u00e0 o emozione avrebbe infatti causato notevoli ulteriori sofferenze. Proprio l'intervento del \"kaishakunin\" e la conseguente decapitazione costituiva la differenza essenziale tra \"seppuku\" e \"harakiri\": sebbene le modalit\u00e0 di taglio del ventre fossero analoghe, nell\"'harakiri\" non era prevista la decapitazione del suicida e pertanto mancava tutta la relativa parte del rituale, con conseguente minore solennit\u00e0 dell'evento.\nIl pi\u00f9 noto caso di \"seppuku\" collettivo \u00e8 quello dei \"quarantasette \"r\u014dnin\"\", celebrato nel dramma \"Chushingura\", mentre il pi\u00f9 recente \u00e8 quello dello scrittore Yukio Mishima avvenuto nel 1970. In quest'ultimo caso il \"kaishakunin\" Masakatsu Morita, in preda all'emozione, sbagli\u00f2 ripetutamente il colpo di grazia e intervenne Hiroyasu Koga, che decapit\u00f2 lo scrittore.\nUna delle descrizioni pi\u00f9 accurate di un \"seppuku\" \u00e8 quella contenuta nel libro \"Tales of Old Japan\" (1871) di Algernon Bertram Mitford, ripresa in seguito da Inazo Nitobe nel suo libro \"Bushido\", l'anima del Giappone (1899). Mitford fu testimone oculare del \"seppuku\" eseguito da Taki Zenzaburo, un samurai che, nel febbraio 1868, aveva dato l'ordine di sparare sugli stranieri a Kobe e, assuntasi la completa responsabilit\u00e0 del fatto, si era dato la morte con l'antico rituale. La testimonianza \u00e8 di particolare interesse proprio perch\u00e9 resa da un occidentale che descrive una cerimonia, cos\u00ec lontana dalla sua cultura, con grande realismo.\nAnche all'interno di un libro di Mishima, \"Cavalli in fuga\", sono contenute numerose descrizioni di \"seppuku\" compiute da alcuni samurai che tentano un'insurrezione per restaurare l'ordine tradizionale in Giappone e reintegrare nella pienezza del proprio potere l'imperatore. Anche il personaggio principale compie il rito del \"seppuku\" all'ultima pagina del libro.\nNel 1889, con la costituzione Meiji, venne abolito come forma di punizione. Un caso celebre fu quello dell'anziano ex \"daimy\u014d\" Nogi Maresuke che si suicid\u00f2 nel 1912 alla notizia della morte dell'imperatore. Casi di \"seppuku\" si ebbero al termine della seconda guerra mondiale tra gli ufficiali, spesso provenienti dalla casta dei samurai, che non accettarono la resa del Giappone.\nCon il nome di \"jigai\", il \"seppuku\" era previsto, nella tradizione della casta dei samurai, anche per le donne; in questo caso il taglio non avveniva al ventre bens\u00ec alla gola, dopo essersi legate i piedi per non assumere posizioni scomposte durante l'agonia. Anche di ci\u00f2 \u00e8 presente una descrizione nel citato libro di Mishima, \"Cavalli in Fuga\".\nL'arma usata poteva essere il \"tant\u014d\" (coltello), anche se pi\u00f9 spesso, soprattutto sul campo di battaglia, la scelta ricadeva sul \"wakizashi\", detto per questo \"guardiano dell'onore\", la seconda lama (pi\u00f9 corta) che portato di diritto dai soli samurai.\nA Firenze al Museo Stibbert si trova la pi\u00f9 importante collezione di armature di samurai fuori del Giappone.\nI precetti di un samurai.\nI samurai seguivano un preciso codice d'onore, chiamato \"bushid\u014d\" (\"via del guerriero\"), la pi\u00f9 famosa opera che lo sintetizza \u00e8 l\"Hagakure\" di Yamamoto Tsunetomo (1659-1721). Non bisogna per\u00f2 ritenere che il \"bushido\" praticato nelle diverse epoche in cui vissero i samurai fosse sempre attinente a un medesimo codice d'onore, privo di modifiche o di differenze. Per esempio l\"Hagakure\" \u00e8 sostanzialmente diverso e confliggente in molte parti con un'altra celebre opera sul \"bushido\", scritta poche decine di anni prima, il \"Libro dei cinque anelli\" di Miyamoto Musashi. Infatti il concetto di onore dell\"Hagakure\" \u00e8 basato sull'accettazione della morte e sull'obbedienza cieca al proprio signore, mentre Musashi lo lega alla ricerca dell'autoperfezionamento e alla completezza culturale e filosofica. Si noti che Musashi non era un \"vero\" samurai, ma un \"bushi\", rifiutandosi per tutta la vita di prestare servizio a un signore giurandogli fedelt\u00e0, rimanendo sempre indipendente; una pratica normale nel XV e XVI secolo, ma che nel XVII secolo risultava alquanto \"eccentrica\" e considerata con sospetto negli ambienti culturali affini a quelli in cui fu redatto l\"Hagakure\". Musashi si interess\u00f2 inoltre pochissimo dell'onore formale e l'etichetta, concentrandosi soprattutto sull'onore sostanziale e personale.\nL\"Hagakure\" \u00e8 un libro scritto in un'epoca di pace per creare un samurai perfetto, a partire dal suo obbligo di servire il proprio padrone e il suo onore, con la propria spada e con la propria vita; il \"Libro dei cinque anelli\", al contrario, punta a creare un perfetto samurai facendolo divenire un uomo completo o il pi\u00f9 possibile completo e inoltre pone molto l'accento sulla spiritualit\u00e0 buddista zen (e marginalmente sul buddismo esoterico colto) e alla preparazione filosofica, puntando a fare del suo samurai perfetto anche un uomo \"buono\" secondo i principi del buddismo giapponese. Si noti che il \"Libro dei cinque anelli\" fu scritto appena dopo la pacificazione del Giappone da un simpatizzante per la fazione sconfitta e quindi \u00e8 molto meno \"teorico\" e molto pi\u00f9 pragmatico e figlio di combattimenti reali e non dispute sull'onore. Forse non \u00e8 un caso se l\"'Hagakure\" divenne un libro importantissimo per il nazionalismo e il fascismo giapponese, che lo resero una lettura quasi obbligatoria all'interno dei loro circoli, mentre il \"Libro dei cinque anelli\" conobbe una grande fortuna anche al di fuori del Giappone e in ambiti culturali differenti.\nI precetti dei samurai furono pesantemente influenzati dalle principali correnti spirituali e culturali giapponesi. Verso il 1000 era ancora lo shintoismo la principale fonte di ispirazione per i samurai, corrente che sottolineava la fedelt\u00e0 all'imperatore, in un'epoca in cui essere samurai voleva dire essere un guerriero abile, ma successivamente concetti taoisti, buddisti e confuciani iniziarono a diffondersi e a sovrapporsi a questi. In particolare ebbero grande fortuna, dopo il buddismo cinese, il buddismo zen e il buddismo esoterico (quest'ultimo soprattutto nelle casate nobili pi\u00f9 ricche e potenti, mentre il primo anche a livello di piccole scuole e \"r\u014dnin\"). In quest'epoca si diffusero molte scuole che associavano ai doveri del samurai l'obbligo di svolgere i propri compiti non solo al massimo delle proprie capacit\u00e0, ma con grazia ed eleganza, dimostrando attraverso il gesto la propria superiorit\u00e0, pratica che fu molto contestata nel XVI secolo (quando riprese l'attenzione all'efficacia e non alla forma del gesto), ma che \u00e8 rimasta in molte scuole di pensiero samurai.\nI ruvidi guerrieri del 900 erano divenuti, prima del 1300, raffinati poeti, mecenati, pittori, cultori delle arti, collezionisti di porcellane, codificando in molte opere di \"bushido\" (fino al \"Libro dei cinque anelli\") la necessit\u00e0 per un samurai di essere esperto in molte arti, non solo in quella della spada. La prima grande codificazione di questa svolta avvenne nell\"'Heike Monogatari\", opera letteraria pi\u00f9 famosa del periodo Kamakura (1185-1249), che attribuiva alla via del guerriero l'obbligo dell'equilibrio tra la forza militare e la potenza culturale. Gli eroi di quest'epopea (la storia di una lotta tra due clan, i Taira e i Minamoto) e di altre che si ispirarono a questa negli anni immediatamente successivi, sono gentili, ben vestiti, molto attenti all'igiene, cortesi con il nemico nei momenti di tregua, abili musicisti, competenti poeti, letterati talvolta particolarmente versati nella calligrafia o nella disposizione dei fiori, appassionati cultori del giardinaggio e spesso interessati alla letteratura cinese. Inoltre morendo spesso mettono in versi il proprio epitaffio.\nQuesta visione duplice dei compiti del samurai si afferm\u00f2 grandemente, fino a diventare egemonica; Hojo Nagauji (o Soun), signore di Odawara (1432-1519), uno dei pi\u00f9 importanti samurai della sua epoca scrisse nei \"Ventuno precetti del samurai\": \"La via del guerriero deve sempre essere sia culturale, sia marziale. Non \u00e8 necessario ricordare che l'antica legge stabilisce che le arti culturali dovrebbero essere rette con la sinistra e quelle marziali con la destra\", in questo sottolineava una certa predominanza per le arti marziali, ma da questo insegnamento trassero spunto numerosi samurai che divennero famosi tanto come spadaccini, quanto, e pi\u00f9, come esperti della cerimonia del t\u00e8, o come artisti, attori di teatro N\u014d e poeti. Imagawa Royshun (1325-1420), grande commentatore dell'arte della guerra di Sun Tzu, nelle sue \"Norme\" si era spinto oltre, affermando che \"Senza conoscere la via della cultura, non ti sar\u00e0 possibile raggiungere la vittoria in quella marziale\", creando un nuovo concetto di equilibrio tra cultura e guerra noto come \"bunbu ryodo\" (\"non abbandonare mai le due vie\").\nLo stesso Miyamoto Musashi, uno dei pi\u00f9 grandi duellisti del XVII secolo (con 59 vittorie e un pareggio o 60 vittorie e un pareggio entro i trent'anni, a seconda delle fonti), divenne nella seconda parte della sua vita uno dei pi\u00f9 grandi pittori di quel periodo. Concordava con Takeda Shingen (1521-1573), forse il pi\u00f9 brillante generale del XVI secolo, che affermava come la grandezza di un uomo dipendeva dalla pratica di numerose vie.\nQuesto atteggiamento ovviamente provoc\u00f2 tutta una serie di aspre critiche; in particolare si ricorda l'avversione di Kato Kiyomasa (1562-1611) per tutto ci\u00f2 che non era marziale e la sua opinione, condivisa da molte scuole \"estremamente marziali\", secondo la quale un samurai dedito alla poesia sarebbe divenuto \"effeminato\" mentre un samurai che avesse praticato il mestiere dell'attore o si fosse interessato al teatro N\u014d avrebbe dovuto suicidarsi per il disonore che arrecava al suo nome. Correnti di pensiero \"estremamente marziali\" e di rifiuto degli aspetti culturali della figura del samurai si diffusero notevolmente nei secoli successivi. Questo fatto potrebbe sembrare paradossale per un'epoca di pace (la cosiddetta Pax Tokugawa) durante la quale in piccoli \"dojo\" non solo si accettava l'etichetta, ma anzi la si studiava a fondo; al contempo per\u00f2 si intendeva anche ritornare al significato originario dell'essere samurai, il guerriero impavido; in questo contesto persino l\"'Hagakure\" potrebbe essere stato considerato troppo \"raffinato\".\nLe differenti fonti di ispirazione culturale a cui erano soggetti i samurai (scintoismo, scintoismo esoterico, taoismo, buddismo cinese, buddismo della terra pura, buddismo zen, buddismo esoterico, confucianesimo ufficiale cinese, confucianesimo dei glossatori giapponesi ed epica classica giapponese) crearono scuole di pensiero e di pratica molto differenti, con principi di vita talvolta contrapposti o, pi\u00f9 spesso, semplicemente complementari, anche grazie alla grande attitudine al pragmatismo e al sincretismo della cultura giapponese.\n\"Sakura\" - il ciliegio.\nOggi assunto a simbolo di tutte le arti marziali, venne adottato dai samurai quale emblema di appartenenza alla propria classe. Nell'iconografia classica del guerriero il ciliegio rappresenta insieme la bellezza e la caducit\u00e0 della vita: esso, durante la fioritura, mostra uno spettacolo incantevole nel quale il samurai vedeva riflessa la grandiosit\u00e0 della propria figura avvolta nell'armatura, ma \u00e8 sufficiente un improvviso temporale perch\u00e9 tutti i fiori cadano a terra, proprio come il samurai pu\u00f2 cadere per un colpo di spada infertogli dal nemico. Il guerriero, abituato a pensare alla morte in battaglia non come un fatto negativo, ma come l'unica maniera onorevole di andarsene, riflett\u00e9 nel fiore di ciliegio questa filosofia.\nUn antico verso ancora oggi ricordato \u00e8: , ovvero: \u00abCome il fiore del ciliegio \u00e8 il migliore tra i fiori, cos\u00ec il guerriero \u00e8 il migliore tra gli uomini\u00bb.\nI samurai nella cultura di massa.\nNei film.\nIl filone creativo dei film di cappa e spada giapponesi prende il nome di \"chambara\".\nTra i film degli anni 2000 troviamo: \"Il crepuscolo del samurai\" diretto da Y\u014dji Yamada, \"L'ultimo samurai\" diretto da Edward Zwick e \"13 assassini\", \"Ichimei\" e \"L'immortale\" diretti da Takashi Miike.\nNei fumetti.\nL'industria editoriale giapponese comprende una corposa produzione di manga, tra questi molti sono ambientati nell'epoca tradizionale dei samurai o trattano questo tipo di soggetto. Le serie pi\u00f9 famose e pi\u00f9 attinenti al tema sono:\nNei videogiochi.\nMolti videogiochi della casa di produzione Koei Tecmo, ed altri titoli, hanno come protagonisti o personaggi ricorrenti dei samurai:"}
{"id": "58642", "revid": "125719239", "url": "https://it.wikipedia.org/wiki?curid=58642", "title": "Musica rinascimentale", "text": "Nella storia della musica, la musica rinascimentale \u00e8 quella musica composta in Europa durante il Rinascimento, periodo artistico ascrivibile approssimativamente al Quattrocento e al Cinquecento.\nNel rinascimento il ritrovato piacere per la vita si manifesta anche nell'amore per il canto, il ballo e la musica, che allietano i momenti di festa di nobili e borghesi. La principale novit\u00e0 del tempo \u00e8 costituita dallo sviluppo della polifonia vocale, che incoraggia la composizione di melodie per pi\u00f9 voci, con o senza accompagnamento musicale. \nGli inizi: 1450\u20131469.\nI rivolgimenti economici e sociali del XV secolo (soprattutto la guerra dei cent'anni e lo sviluppo dei traffici nel nord Europa) diminuirono l'importanza della Francia e diedero impulso allo sviluppo delle arti in generale e della musica in particolare nella regione della Fiandra e nella regione della Borgogna.In quel periodo si form\u00f2 una scuola. La scuola che si svilupp\u00f2, finanziata nelle scuole delle cattedrali dalla borghesia benestante, prese il nome di scuola franco fiamminga e innov\u00f2 grandemente le preesistenti forme della messa, del mottetto e della chanson. Ponendo le consonanze per terze (ancora oggi familiari all'orecchio occidentale) e la forma imitativa del canone alla base delle loro procedure compositive, i fiamminghi (tra cui ricordiamo il fondatore Guillaume Dufay e Josquin Des Prez) rivoluzionarono la pratica della polifonia ereditata dall'Ars nova e dall'Ars antiqua. Il lavoro di questi compositori poneva le basi per lo sviluppo di quella che sarebbe stata la teoria dell'armonia.\nVerso la fine del Quattrocento, la musica sacra polifonica era divenuta molto complessa, come attestano i lavori di Johannes Ockeghem e Jacob Obrecht in una maniera che riflette con analogie affascinanti la pittura dello stesso periodo.\nSempre in quel periodo gli eccessi della scuola fiamminga nel secolo precedente provocarono una reazione e una nuova tendenza alla semplificazione, come si pu\u00f2 vedere nell'opera di Josquin Des Prez e dei suoi contemporanei fiamminghi e, pi\u00f9 tardi, nell'opera di Giovanni Pierluigi da Palestrina, che era, in parte, spinta dalle limitazioni imposte alla musica sacra dal Concilio di Trento che scoraggiava l'eccessiva complessit\u00e0. Le complessit\u00e0 dei canoni quattrocenteschi furono progressivamente abbandonate dai fiamminghi in favore dell'imitazione a due e tre voci (fino ad arrivare a sei voci reali) e con l'inserimento di sezioni in omofonia che sottolineavano i punti salienti della composizione. Palestrina, dal canto suo, produsse composizioni in cui un contrappunto fluido alternava fittamente consonanze e dissonanze con un suggestivo effetto di sospensione. La transizione ad un tactus di due semibrevi per breve era a questo punto quasi definitiva e il tre su uno veniva riservato ad effetti speciali volti a sottolineare momenti di tensione, l'esatto opposto della tecnica prevalente cent'anni prima.\nAlla fine del secolo, con il trattato \"De Institutioni Harmonicae\" del compositore e teorico musicale italiano Gioseffo Zarlino (1589) si definiscono finalmente in modo completo ed esauriente le leggi dell'armonia (e quindi della polifonia). Nasce da qui la definizione dei due modi cardine della musica moderna: i modi maggiore e minore."}
{"id": "58649", "revid": "640277", "url": "https://it.wikipedia.org/wiki?curid=58649", "title": "Orbiter", "text": "L'orbiter, o satellite orbitale o anche modulo orbitante \u00e8 un veicolo spaziale che orbita attorno ad un pianeta o ad un satellite naturale senza atterrarvi sopra, ma studiando la superficie del corpo celeste da distanza. Sono solitamente chiamati orbiter anche le parti di navicelle spaziali che rimangono in orbita mentre un lander, o modulo d'atterraggio si sgancia per scendere sulla superficie di oggetto celeste (pianeti, satelliti naturali, comete o asteroidi).\nModuli orbitanti famosi.\nIl modulo orbitante pi\u00f9 famoso \u00e8 senz'altro lo Space Shuttle Orbiter, cio\u00e8 la navicella vera e propria senza il serbatoio esterno e i razzi ausiliari. Rimane infatti in orbita per tutta la durata della missione e contiene al suo interno, oltre all'equipaggio, il carico utile (satelliti, telescopi spaziali, sonde, ecc.). Anche il Modulo di Comando e Servizio (\"CSM\") della navicella Apollo era un modulo orbitante: rimaneva in orbita lunare, mentre il Modulo Lunare (\"LM\" o \"Lem\") scendeva verso la Luna, svolgeva la missione e tornava verso il \"CSM\".\nLa sonda spaziale Cassini \u00e8 un orbiter: sganci\u00f2 il modulo d'atterraggio Huygens che atterr\u00f2 sulla luna di Saturno, Titano."}
{"id": "58651", "revid": "74801", "url": "https://it.wikipedia.org/wiki?curid=58651", "title": "John Flamsteed", "text": "Fu il promotore della costruzione dell'Osservatorio di Greenwich, di cui divenne il primo direttore.\nBiografia.\nJohn Flamsteed nacque a Derby il 19 agosto 1646. Fu il primo astronomo reale d'Inghilterra, fondatore dell'Osservatorio Reale di Greenwich. Osservatore acuto e diligente fin da giovane, nel 1675 diede al suo governo parere sfavorevole circa la praticit\u00e0 del metodo di determinazione delle longitudini in mare con le distanze lunari; e prospett\u00f2 la necessit\u00e0 di creare un osservatorio per una migliore precisazione delle posizioni celesti degli astri, per rendere possibile l'utile attuazione di quel metodo. Fu cos\u00ec che sorse la massima specola inglese. Famoso il suo catalogo di circa 3000 stelle; e di notevole importanza, per quei tempi, le sue molte osservazioni di Sole, Luna, ecc. Ben nota la collaborazione data da lui a Isaac Newton, il quale, sia pure attraverso contrasti e attriti, da lui ebbe molte delle osservazioni che gli servirono a convalida delle sue successive conclusioni teoriche.\nLa figlia adottiva and\u00f2 in sposa al matematico scozzese James Hodgson, suo assistente all'Osservatorio di Greenwich.\nFlamsteed \u00e8 anche ricordato per i suoi accesi \"scontri\" con Isaac Newton, a cui non fu mai - per assurda acredine dovuta a invidia - riconoscente, quale giusto debitore. Ci\u00f2 avvenne sin dai tempi in cui Newton era professore Lucasiano a Cambridge, e crebbe - dopo oltre trent'anni di collaborazione seppur forzata (dallo stesso Flamsteed), quando il genio matematico divenne presidente della Royal Society, allorch\u00e9 questi tent\u00f2 di rivendicare come a lui ascrivibili alcuni dei successi del Flamsteed. \u00c8 storicamente accertato infatti che fu l'Astronomo Reale ad approfittare della collaborazione di Newton a cui chiese nel corso degli anni infinite verifiche delle sue osservazioni e quindi la possibilit\u00e0 che fossero confermate le sue osservazioni dalle recentissime teorie newtoniane del moto e della gravitazione (e ben prima che venissero rese pubbliche). Newton pubblic\u00f2 quindi alcuni dati nati dalle osservazioni di Flamsteed senza preoccuparsi di accreditarle o chiederne formale permesso, sia perch\u00e9 erano state dettate da proprie indicazioni, sia perch\u00e9 il Flamsteed, insicuro come qualunque seppur brillante persona si ritrovi davanti a una rivoluzione incompresa (giacch\u00e9 lo stesso astronomo non era assolutamente in grado n\u00e9 di studiare n\u00e9, tanto meno, di capire i \"principia\" da cui discernere la giustificazione delle indicazioni col\u00e0 originate che Newton gli forniva) prefer\u00ec divulgare soltanto a piccole dosi i suoi dati, giustificandoli come \"ancora incompleti\", soltanto per l'estremo timore di poter essere smentito da un qualche svarione di quella teoria somma che lui non comprendeva. Alcuni anni pi\u00f9 tardi, Flamsteed riusc\u00ec a ricomprare molte copie rimaste del libro, e le bruci\u00f2 pubblicamente davanti all'Osservatorio Reale. Per quanto non ve ne sia traccia in nota, sono sue anche le misurazioni astrometriche presenti nella \"Chronology of Ancient Kingdoms Amended\" di Newton.\nPubblic\u00f2 nel 1712 parte della sua \"Historia coelestis Britannica\" ultimata dopo la sua morte. Nel 1729 vide la luce il suo \"Atlas coelestis\".\nGli \u00e8 stato dedicato un asteroide, 4987 Flamsteed."}
{"id": "58653", "revid": "767487", "url": "https://it.wikipedia.org/wiki?curid=58653", "title": "Astronomo reale", "text": "Astronomo reale (\"Astronomer Royal\") era originariamente il titolo del direttore dell'Osservatorio Reale di Greenwich, ma dal 1972 \u00e8 soprattutto un titolo onorifico anche se sempre di un certo prestigio.\nRe Carlo II d'Inghilterra fond\u00f2 l'Osservatorio di Greenwich nel 1675 e istitu\u00ec come primo astronomo reale John Flamsteed, \u00abper applicarsi con massima diligenza e cura al rettificare le tavole dei moti dei cieli, e i posti delle stelle fisse, affinch\u00e9 scoprire la tanto desiderata longitudine dei luoghi per il perfezionamento dell'arte della navigazione\u00bb. \nNella seguente tabella, l'elenco completo degli \"Astronomi reali\":"}
{"id": "58654", "revid": "1305772", "url": "https://it.wikipedia.org/wiki?curid=58654", "title": "Euridice", "text": ""}
{"id": "58658", "revid": "327794", "url": "https://it.wikipedia.org/wiki?curid=58658", "title": "Maria de' Medici", "text": "Biografia.\nGiovinezza.\nMaria era la seconda figlia di Francesco I de' Medici (1541-1587), granduca di Toscana, e di Giovanna d'Austria (1548-1578), arciduchessa d'Austria, figlia di Ferdinando I del Sacro Romano Impero e di Anna Jagellone.\nPass\u00f2 un'infanzia triste e solitaria, al palazzo Pitti, dato che rimase orfana di madre a 5 anni e di padre a 12 anni. Suo zio Ferdinando I de' Medici sal\u00ec sul trono di Toscana e spos\u00f2 Cristina di Lorena, nipote della regina di Francia Caterina de' Medici. Nonostante il desiderio di favorire la propria dinastia, si preoccup\u00f2 di fornire ai nipoti rimasti orfani una buona educazione. Maria apprezzava particolarmente le discipline scientifiche e soprattutto le scienze naturali, e si appassioner\u00e0 ai gioielli e alle pietre preziose.\nVicina agli artisti della sua Firenze natale, fu formata nel disegno, disciplina in cui si mostr\u00f2 molto dotata, da Jacopo Ligozzi; era anche appassionata di musica (canto e pratica della chitarra e del liuto) e apprezzava il teatro e la danza.\nFisicamente, divenne una donna di bell'aspetto, grande, robusta. Aveva un incarnato bianco, piccoli occhi e capelli castani.\nMolto devota, si riteneva che avesse scarso giudizio e scarsa ampiezza di vedute e che, intellettualmente, fosse dipendente del suo \"entourage\". Indolente e disinvolta, aveva per soli compagni le due sorelle, Anna ed Eleonora, e un fratello. Il fratello e la sorella Anna morirono entrambi molto giovani; non le rimase quindi che la sorella maggiore Eleonora che, qualche anno dopo, sposer\u00e0 il duca di Mantova. Dopo il matrimonio di Eleonora, non le rimase come compagno di giochi che il cugino germano Virginio Orsini, al quale porter\u00e0 sempre il suo affetto.\nLe ricchezze dei Medici attirarono verso Maria numerosi pretendenti, come il conte di Vaud\u00e9mont, fratello minore di Cristina di Lorena, granduchessa di Toscana, ma soprattutto zia e tutrice di Maria.\nMa un partito molto pi\u00f9 prestigioso si present\u00f2 con il re di Francia Enrico IV.\nRegina di Francia.\nIl matrimonio di Enrico IV con Maria de' Medici era la soluzione per il re di Francia alle preoccupazioni dinastiche e finanziarie. Maria de' Medici era la nipote dell'imperatore romano germanico Ferdinando I, che le permise di assicurare una discendenza reale in Francia. In pi\u00f9 i Medici, banchieri creditori del re di Francia, promettevano una dote di 600.000 scudi d'oro (2 milioni di \"livre\", di cui 1 milione pagato in contanti per annullare il debito contratto dalla Francia con la banca Medici), che dar\u00e0 alla regina il soprannome di \u00abla grossa banchiera\u00bb (espressione della sua rivale gelosa, l'amante del re Henriette d'Entragues).\nIl contratto di matrimonio fu firmato a Parigi nel marzo 1600 e le cerimonie ufficiali furono organizzate in Toscana e in Francia dal mese d'ottobre al mese di dicembre dello stesso anno: il matrimonio per procura ebbe luogo a Firenze in assenza del re, che deleg\u00f2 il suo favorito Roger de Bellegarde, che \"spos\u00f2\" Maria il 5 ottobre nella cattedrale di Santa Maria del Fiore. La futura regina lasci\u00f2 Firenze per Livorno il 23 ottobre, accompagnata da duemila persone che costituivano il suo seguito, e s'imbarc\u00f2 infine per Marsiglia, dove arriv\u00f2 il 3 novembre. Fu Antoinette de Pons, marchesa di Guercheville e dama d'onore della futura regina, che fu incaricata di accoglierla. La marchesa aveva saputo resistere ai progetti galanti del re che le diceva \u00ab Anche se siete realmente dama d'onore, voi sarete come mia moglie\u00bb. Dopo il suo arrivo, Maria de' Medici raggiunse Lione il 3 dicembre. Si rincontrarono il 9 dicembre e, dopo la cena, passarono la prima notte di nozze. Il 17 dicembre arriv\u00f2 il legato pontificio, dando la sua benedizione alla cerimonia religiosa del matrimonio.\nLa regina rimase presto incinta e mise al mondo il delfino Luigi il 27 settembre 1601, con grande gioia del re e del regno che attendeva la nascita di un delfino da pi\u00f9 di quarant'anni. Maria continu\u00f2 il suo ruolo di sposa e diede a suo marito una numerosa progenie (6 figli nell'arco di 9 anni), eccetto gli anni 1603-1606, periodo in cui Enrico IV port\u00f2 le sue attenzioni verso le sue amanti.\nMaria de' Medici non s'intese sempre con Enrico IV. Di temperamento geloso, non sopportava le sue scappatelle e le numerose indelicatezze dello sposo nei suoi confronti. In effetti, egli la obblig\u00f2 a sopportarle e le rifiut\u00f2 spesso il denaro necessario per sostenere tutte le spese che lei intendeva effettuare per manifestare a tutti il suo rango reale. Scenate domestiche ebbero luogo, seguite da periodi di pace relativa.\nMaria de' Medici teneva molto al farsi incoronare ufficialmente regina di Francia, ma Enrico IV, per diverse ragioni, politiche soprattutto, rifiut\u00f2 la cerimonia. Bisogn\u00f2 aspettare il 13 maggio 1610 e il progetto di una lunga assenza del re \u2013 Enrico IV part\u00ec per condurre \"una passeggiata armata\" al fine di regolare un conflitto politico tra i principi del Sacro Romano Impero, l'affare di Cl\u00e8ves e Juliers \u2013 perch\u00e9 la regina fosse incoronata nella basilica di Saint Denis e facesse la sua entrata ufficiale a Parigi. Il giorno dopo, il re venne assassinato.\nIl ruolo politico.\nQuando Enrico IV mor\u00ec assassinato da Fran\u00e7ois Ravaillac il 14 maggio 1610, Maria de' Medici assunse la reggenza a nome di suo figlio, Luigi XIII, di soli otto anni e quindi troppo giovane per regnare. Alcuni pensano che sia stata complice nell'assassinio del marito, soprattutto perch\u00e9 il duca d'\u00c9pernon, il pi\u00f9 fedele dei suoi partigiani, conosceva l'assassino ed era stato il suo protettore.\nLa politica estera di Maria, fortemente influenzata dai suoi consiglieri italiani, fu, al contrario di quella di suo marito, determinata da una forte alleanza con la monarchia spagnola ed orientata quindi pi\u00f9 verso il cattolicesimo che il protestantesimo, come invece avrebbe voluto Enrico IV. Il primo passo in questa direzione fu determinato dal matrimonio di suo figlio Luigi con l'infanta Anna (poi nota come Anna d'Austria), il 28 novembre 1615, e quello di sua figlia Elisabetta con l'infante Filippo, futuro Filippo IV di Spagna, nel 1615, in direzione completamente opposta rispetto ai patti stipulati da Enrico IV di Francia col duca Carlo Emanuele I di Savoia poco prima dell'assassinio, con il trattato di Bruzolo del 25 aprile 1610.\nLa politica interna fu invece un fallimento. Durante il suo regno Maria assistette impotente alle rivolte dei principi protestanti. Nell'aprile del 1617 suo figlio, Luigi XIII, la esautor\u00f2 e fu costretta a ritirarsi nel castello di Blois. Nel 1622 Maria fu comunque riammessa a far parte del Consiglio di Stato.\nPer cercare di riottenere il proprio posto di regnante, Maria, ricorrendo a tutta la propria influenza, sostenne l'avanzata del duca di Richelieu, che fu nominato cardinale nel 1622 ed entr\u00f2 a far parte del Consiglio reale nel 1624. La politica di Richelieu, nel contesto della guerra dei trent'anni che vedeva ormai contrapposto l'impero ai paesi protestanti tedeschi e europei, finalizzata com'era a una contrapposizione verso i protestanti sul fronte interno (assedio di La Rochelle) ma ostile all'impero sul fronte estero, si rivel\u00f2 ben presto contraria al tradizionale indirizzo filoasburgico di Maria e rovesci\u00f2 tutte le alleanze spagnole fino ad allora consolidate. Maria cerc\u00f2 di opporsi in ogni modo, ricorrendo anche ad un complotto contro il Richelieu insieme al figlio Gastone e ad altri membri della nobilt\u00e0 (il cosiddetto \"Parti d\u00e9vot\", cio\u00e8 Partito devoto), ma proprio a seguito del fallimento del complotto nel 1630 perse ogni autorit\u00e0 e fu costretta agli arresti domiciliari a Compi\u00e8gne (inizio 1631) e quindi mandata in esilio a Bruxelles.\nSulla sua morte, avvenuta a Colonia nel 1642, vi sono pochi documenti certi, al punto che alcuni ipotizzano che abbia trascorso alcuni anni nella casa-studio del pittore Rubens per poi morire sola ed abbandonata da tutti."}
{"id": "58664", "revid": "1504506", "url": "https://it.wikipedia.org/wiki?curid=58664", "title": "Test esatto di Fisher", "text": "Il test esatto di Fisher (o test di Fisher-Yates, test di Fisher-Irwin, test esatto del chi\u00b2) \u00e8 un test per la verifica d'ipotesi utilizzato nell'ambito della statistica non parametrica in situazioni con due variabili nominali dicotomiche e campioni piccoli. Porta il nome del suo ideatore Ronald Fisher.\nQuesto test non parametrico \u00e8 usato per verificare se i dati dicotomici di due campioni riassunti in una tabella di contingenza 2x2 siano compatibili con l'ipotesi nulla (H0) che le popolazioni di origine dei due campioni abbiano la stessa suddivisione dicotomica e che le differenze osservate con i dati campionari siano dovute semplicemente al caso.\nSe i campioni sono sufficientemente grandi, e nessuna cella ha un valore inferiore a 5, allora si pu\u00f2 usare il test chi quadrato con 1 grado di libert\u00e0. Mentre quest'ultimo test \u00e8 esatto solo asintoticamente per dimensioni molto grandi dei campioni, il presente test proposto da Fisher \u00e8, come dice il nome, sempre esatto.\nIl test esatto di Fisher richiede di avere due variabili nominali divise ciascuna in due sole categorie. P.es. la prima variabile potrebbe essere il \"sesso\" con le due categorie \"donna\" e \"uomo\" e la seconda variabile potrebbe essere \"segue una dieta\" con le due categorie \"si\" e \"no\". Si ipotizza in questo caso che la percentuale di uomini che segue una dieta sia uguale alla percentuale tra le donne. I dati potrebbero essere i seguenti:\nQuesti dati non sono idonei ad essere analizzati con il test chi quadrato\nin quanto il valore atteso \u00e8 in alcune celle al limite (5 secondo alcuni, 10 secondo altri).\nPer descrivere il test di Fisher \u00e8 utile introdurre la seguente notazione,\nnella quale le lettere \n\"a, b, c\" e \"d\" indicano i valori nelle celle e \"n\" \u00e8 la somma totale.\nLa tabella di contingenza verrebbe descritta cos\u00ec:\nRonald Fisher dimostr\u00f2\nche la probabilit\u00e0 di ottenere\ntali valori (vincolati alle somme di riga e colonna realmente osservati)\nsegue la variabile casuale ipergeometrica ed \u00e8 pari a:\nQuesta formula d\u00e0 le probabilit\u00e0 esatte di osservare i valori \"a, b, c, d\" (dati \"a+b\", \"a+c\", \"c+d\", \"b+d\")\nqualora fosse vera l'ipotesi nulla sopra enunciata.\nPer verificare se i valori osservati sono eccessivamente diversi da quanto previsto dall'ipotesi nulla,\nsi sommano le probabilit\u00e0 di quanto osservato e di tutti i casi ancora pi\u00f9 estremi. Nel nostro esempio\nl'unico caso ancora pi\u00f9 estremo \u00e8 dato da:\nPer la prima tabella la probabilit\u00e0 \u00e8\nmentre per la seconda\nsommando si ottiene:\nil che vuol dire:\nQuesto \u00e8 il risultato del test con l'ipotesi alternativa a una coda. Il test applicato all'ipotesi alternativa a due code, indicherebbe una probabilit\u00e0 del 0,002759 (0,28%).\nEssendo il calcolo spesso molto laborioso, si ricorre solitamente a tavole con i valori gi\u00e0\nprecalcolati oppure al calcolatore, per esempio usando software applicativi per la statistica."}
{"id": "58676", "revid": "709565", "url": "https://it.wikipedia.org/wiki?curid=58676", "title": "Simon Bisley", "text": "Il suo stile, basato sulle vernici e nell\"'airbrushing\" cos\u00ec come negli inchiostri, \u00e8 fortemente influenzato da autori come Frank Frazetta e Bill Sienkiewicz e prende ispirazione dalle copertine degli album \"rock\", dai graffiti metropolitani e dall'arte del fumetto tradizionale; attualmente l'imitazione del suo stile \u00e8 la forma dominante d'illustrazione in \"2000 AD\".\nQuando era ancora uno studente Bisley fece un disegno di un robot che teneva un bambino e lo mand\u00f2 alla redazione di \"2000 AD\". L'immagine fu vista da Pat Mills e lo ispir\u00f2 a rilanciare la striscia \"ABC Warriors\" con Bisley ai disegni nel 1987. Successivamente Bisley divenne il disegnatore ufficiale della saga di \"Sl\u00e1ine\" e del \"crossover\" tra il Giudice Dredd e Batman.\nBisley collabora attualmente con la rivista di fumetti fantascientifica \"Heavy Metal\".\nOpere.\nI suoi lavori fumettistici includono:\nAltro:"}
{"id": "58679", "revid": "287204", "url": "https://it.wikipedia.org/wiki?curid=58679", "title": "Matsuo Basho", "text": ""}
{"id": "58684", "revid": "2225", "url": "https://it.wikipedia.org/wiki?curid=58684", "title": "Bruce Li", "text": ""}
{"id": "58693", "revid": "214233", "url": "https://it.wikipedia.org/wiki?curid=58693", "title": "Naginata", "text": "Il naginata (\u306a\u304e\u306a\u305f-\u8599\u5200) \u00e8 un'arma inastata giapponese costituita da una lunga lama ricurva monofilare, pi\u00f9 larga verso l'estremit\u00e0, inastata grazie ad un lungo codolo su un'impugnatura di lunghezza variabile ma in genere pi\u00f9 breve rispetto a quella della lancia in uso ai guerrieri (\"bushi\") giapponesi, la \"yari\". L'arma, per forma ed utilizzo, ricorda i \"falcioni\" del medioevo europeo.\nApparso nei campi di battaglia del Periodo Kamakura (1185-1333), durante l'Era Tokugawa il \"naginata\" divenne un'arma desueta in battaglia, ma continu\u00f2 ad essere utilizzata per il combattimento individuale e per la difesa degli edifici o delle dimore private. Probabilmente per questo il suo uso si diffuse specialmente tra le donne della classe militare, le \"buke\", vere amministratrici della casa. L'arte marziale (detta \"naginata-do\" o \"naginatajutsu\") che ne trasmette l'uso faceva comunque parte del bagaglio tecnico classico del guerriero (\"bujutsu\") e nel \"bud\u014d\" moderno esistono alcuni stili indipendenti che ne tramandano una forma stilizzata analoga alla scherma \"kend\u014d\": trattasi dell\"'Atarashii Naginata\".\nUn modello di arma simile al \"naginata\" ma con una lama pressoch\u00e9 dritta e spesso pi\u00f9 lunga \u00e8 detto \"nagamaki\" (letteralmente: \"[lama con] inastamento lungo\").\nStoria.\nOrigini.\nIl \"naginata\" \u00e8 stato molto probabilmente sviluppato in Giappone a partire da un'arma cinese, il \"Guan dao\", sorta di equivalente sinico del falcione in uso alle forze di fanteria dell'Europa medievale. Archetipo di partenza per la forma finale del \"naginata\" sarebbe stata la lancia \"hoko\".\nIdentificare il momento esatto in cui l'arma fece la sua comparsa sui campi di battaglia giapponesi risulta ad oggi arduo. Il \"naginata\" viene tradizionalmente affiancato alla figura del \"S\u014dhei\", il \"monaco-guerriero\"; conseguentemente, si ritiene che l'arma sia stata inventata durante gli anni di maggior potere di tale casta, il Periodo Nara (VIII secolo). In realt\u00e0, i primi dati certi sull'esistenza del \"naginata\" datano al 1146 (Periodo Heian) e la diffusione dell'arma pu\u00f2 essere ritenuta compiuta solo nel medio Periodo Kamakura (1185-1333).\nLa menzione di armi a lama lunga, utilizzate per contrastare le cariche di cavalleria, nelle fonti del X e XII secolo, \u00e8 con buona probabilit\u00e0 da riferirsi all'uso delle \"nodachi\", le grandi spade (\"tachi\") da campo. In queste fonti, infatti, il verbo utilizzato per descrivere l'atto dello sguainare l'arma \u00e8 \"nuku\", associato alla spada, invece che il verbo \"hazusu\" poi utilizzato per il \"naginata\". Nulla per\u00f2 vieta di supporre che gi\u00e0 nell'XI secolo fossero in uso le lance \"hoko\" da cui sarebbe poi derivato il \"naginata\". L'accostamento \"naginata\"-\"s\u014dhei\" \u00e8 a sua volta poco chiaro. Se infatti il \"naginata\" appare quale parte della panoplia del monaco-guerriero nel materiale iconografico del XIV secolo, del pari l'arma figura anche nelle mani dei samurai che si oppongono ai monaci. Ci\u00f2 nonostante, l'iconografia dei secoli successivi ricorse spesso alla raffigurazione del \"naginata\" per distinguere i monaci-guerrieri dai normali \"bushi\" nelle mischie.\nDiffusione.\nFu durante la Guerra Genpei (1180-1185) tra il Clan Taira ed il Clan Minamoto, guidato da Minamoto no Yoritomo, che il \"naginata\" dimostr\u00f2 la sua efficacia sui campi di battaglia. L'aumentato utilizzo di forze di cavalleria valorizz\u00f2 infatti l'uso, nella fanteria, di un'arma inastata capace di colpire il guerriero in sella e/o fermare la carica del cavallo. Proprio in questo periodo, l'armatura del \"bushi\" si arricch\u00ec degli schinieri (\"sune-ate\") per prevenire i colpi portati dal basso verso il ventre del cavallo.\nCausa la massiccia diffusione dell'archibugio (\"Tanegashima-tepp\u014d\"), il \"naginata\" cadde in disuso quale arma di battaglia nel corso del XVII secolo. Durante l'Era Tokugawa l'arma venne riconfigurata come arma da duello e come parte della panoplia dei \"bushi\" destinati alla difesa delle fortezze o degli edifici privati. Ci\u00f2 nonostante, l'arte marziale che trasmetteva l'uso del \"naginata\" (detta \"naginata-do\" o \"naginatajutsu\") rest\u00f2 parte integrante del bagaglio tecnico classico del guerriero, il \"bujutsu\".\nImportantissimo esito del riutilizzo in ambiente domestico del \"naginata\" fu il cambio dell'utenza cui l'arma era destinata. L'uso attivo del \"naginata\" pass\u00f2 dai \"bushi\" alle loro donne, le \"buke\", cio\u00e8 le vere amministratrici della casa. Sebbene non use al mestiere delle armi come i loro uomini, le donne dei samurai erano tenute a provvedere alla sicurezza propria e della dimora durante l'assenza del marito, del padre o dei figli. Arma inastata che permetteva di tenere l'avversario ad una distanza tale da vanificare, almeno in parte, squilibri dovuti a significative differenze di peso, altezza e forza, il \"naginata\" era ritenuta una delle armi migliori per le \"buke\". Non a caso, il \"naginata\" figurava spesso nella dote della figlia di un samurai. I dati in nostro possesso ci hanno tramandato la memoria di donne-samurai particolarmente mortifere nell'uso del \"naginata\", su tutte l'esempio di Hangaku Gozen che difese il Castello di Toeizakayama dall'assalto delle truppe del Clan H\u014dj\u014d nel 1201.\nFurono proprio delle donne guerriere le ultime a scendere in battaglia con dei \"naginata\" durante la Battaglia di Toba-Fushimi (1868) e durante le rivolte anti-Tokugawa nella provincia di Satsuma.\nLa rivalutazione propedeutico-educativa delle arti marziali giapponesi a seguito della Restaurazione Meiji fece s\u00ec che lo studio dell'uso del \"naginata\" divenisse attivit\u00e0 scolastica per le giovani donne giapponesi sin dal 1912. Lo studio in ambito scolastico del \"naginata\" prosegu\u00ec durante tutto il Periodo Sh\u014dwa (1926-1989), nonostante i rovesci della seconda guerra mondiale e l'occupazione del Giappone da parte degli Alleati. A partire dal 1950, lo studio tradizionale venne commutato nel \"Atarashii naginata\" (letteralmente il \"nuovo \"naginata\"\"), disciplina particolarmente dedita all'etichetta ed alla forma pi\u00f9 che alla praticit\u00e0 marziale degli esercizi. Ci\u00f2 nonostante, sopravvissero scuole pi\u00f9 tradizionali di \"naginatajutsu\", alcune delle quali hanno ad oggi rappresentanze ufficiali al di fuori del territorio giapponese: Araki Ryu, Tendo Ryu, Jikishinkage Ryu, Higo Koryu, Tenshin Shoden Katori Shinto Ryu, Toda-ha Buko Ryu e Yoshin Ryu. Si stima la presenza di circa 200 praticanti di \"naginatajutsu\" nel territorio degli Stati Uniti d'America.\nCostruzione.\nIl \"naginata\", come molte armi, era spesso costruito su misura per colui che lo doveva brandire. L'impugnatura era solitamente alta quanto l'utilizzatore (in media 150 cm ma alcuni \"naginata\" superavano i due metri) ed a sezione romboidale, onde facilitare l'orientamento della lama. La lama misurava 2 o 3 \"shaku\" (60\u201390\u00a0cm) era ricurva, in modo particolare al vertice. Come la lama del \"katana\", la lama del \"naginata\" era composta da acciaio forgiato con differenti gradi di durezza tra il dorso ed il filo onde coniugare capacit\u00e0 di taglio e di resistenza all'urto. Molte lame di \"naginata\" erano lame di \"katana\" riciclate. Per controbilanciare la lama, il \"naginata\" montava, all'estremit\u00e0 opposta dell'asta, un calzuolo metallico spesso a forma di spillo, lo \"ishizuki\".\nSi distinguono tre varianti del \"naginata\":"}
{"id": "58696", "revid": "287204", "url": "https://it.wikipedia.org/wiki?curid=58696", "title": "Budo", "text": ""}
{"id": "58698", "revid": "751106", "url": "https://it.wikipedia.org/wiki?curid=58698", "title": "Turbo Pascal", "text": "Il Turbo Pascal (successivamente Borland Pascal, poich\u00e9 prodotto dalla Borland), in informatica, \u00e8 un compilatore di programmi scritti in linguaggio Pascal. Dotato di un IDE, inizialmente per gli ambienti CP/M e DOS, \u00e8 stato prodotto tra il 1983 e il 1995.\nStoria.\nNato con il solo supporto Pascal, derivava dal compilatore Blue Label Pascal originariamente scritto per il sistema operativo NasSys basato sull'impiego di cassette per il microcomputer Nascom nel 1981 da Anders Hejlsberg. La prima riscrittura fu denominata \"Compass Pascal\", e consisteva in un compilatore per il sistema operativo CP/M e poi in seguito \"Turbo Pascal compiler\" per DOS e CP/M. Una versione di Turbo Pascal era disponibile per l'Apple Macintosh dal 1986 ma fu abbandonata intorno al 1992.\nQuando la prima versione di Turbo Pascal fu lanciata nel 1983, il tipo di IDE utilizzato era relativamente nuovo e fu molto ben accetto dall'utente: l'editor integrato aveva comandi molto simili al diffusissimo WordStar e il compilatore integrato, il nome \"Turbo\" alludeva alla sua velocit\u00e0 di compilazione, era di ottima qualit\u00e0, soprattutto in confronto ai prodotti disponibili, di costo senz'altro superiore. Al suo debutto sul mercato americano, il prezzo di vendita del Turbo Pascal era di 49,99 dollari. Presto la Borland mise in commercio a prezzi contenuti anche librerie e accessori aggiuntivi, in seguito anche con codice sorgente incluso; le principali \"Editor\" (per la videoscrittura), \"Database\" (strutture dati) e \"Graphix\" (grafica), della serie \"Turbo Pascal Toolbox\".\nNegli anni 1990 \u00e8 stato utilizzato in diverse universit\u00e0 per insegnare i fondamenti di programmazione. In Italia era ed \u00e8 diffuso l'insegnamento di questo linguaggio nelle scuole medie superiori (ora secondarie di secondo grado) nelle ore di matematica dove l'insegnamento previsto sia \"Matematica e informatica\".\nCol passare del tempo si \u00e8 evoluto in un compilatore pi\u00f9 complesso in grado di compilare una versione ampliata dell'originale Pascal. Tra le migliorie pi\u00f9 rilevanti rispetto al linguaggio di Wirth spiccano la gestione di vettori e di matrici.\nNel corso degli anni, la Borland ha migliorato non soltanto l'IDE, ma anche il linguaggio di programmazione, infatti a partire dalla versione 5.5 conteneva nuove caratteristiche orientate alla programmazione a oggetti. L'ultima versione di Turbo Pascal \u00e8 stata chiamata Borland Pascal 7 e contiene un framework e libreria di oggetti \"Turbo Vision\" e compilatori per creare eseguibili in DOS, \"extended DOS\" e Windows 3.x.\nNel 1995, Borland ha abbandonato il Turbo Pascal e lo ha sostituito con l'ambiente di sviluppo RAD che va sotto il nome di Delphi, che include il linguaggio Object Pascal."}
{"id": "58699", "revid": "33689", "url": "https://it.wikipedia.org/wiki?curid=58699", "title": "Naginatajutsu", "text": ""}
{"id": "58700", "revid": "1590", "url": "https://it.wikipedia.org/wiki?curid=58700", "title": "Inviluppo del suono", "text": ""}
{"id": "58702", "revid": "118710857", "url": "https://it.wikipedia.org/wiki?curid=58702", "title": "Ferrari 400", "text": "La Ferrari 400 \u00e8 un'automobile sportiva 2+2 disegnata dalla Pininfarina e prodotta dalla Ferrari dal 1976 al 1985 e lanciata per sostituire la Ferrari 365 GT4 2+2 di cui conservava la carrozzeria e la disposizione degli organi meccanici. \u00c8 stata presentata per la prima volta al salone dell'automobile di Parigi del 1976. La Ferrari 400 ha una particolarit\u00e0: fu il primo modello nella storia della Ferrari a prevedere il cambio automatico di serie mentre, in alternativa, era previsto come optional il cambio manuale\nDal 1976 al 1978 le Ferrari 400 erano denominate \"Automatic\" e \"GT\" e i modelli venivano equipaggiati con 6 carburatori doppio corpo Weber mentre dal 1979 e fino a fine produzione verr\u00e0 adottata l'iniezione meccanica Bosch K-Jetronic e verr\u00e0 aggiunta la \"i\" nella denominazione.\nIl contesto.\nLa numerazione \"400\" era gi\u00e0 stata usata anni prima per la Ferrari 400 Superamerica; in quel caso il numero si riferiva alla cilindrata totale del motore, in questo caso invece \u00e8 riferito alla cilindrata unitaria.\nContrariamente al classico stile delle automobili prodotte dalla Ferrari ovvero auto dalla linea estremamente aggressiva e corsaiola, la Ferrari 400 si colloca tra le cosiddette \"berline\" o \"ammiraglie\". Infatti la linea della 400 \u00e8 un elegante e imponente 3 volumi tant'\u00e8 che lo stesso Enzo Ferrari la defin\u00ec \"una granturismo in abito da sera\". Proprio per la sua eleganza e la sua imponenza la Ferrari 400 fu l'auto di rappresentanza usata dai grandi imprenditori dell'industria automobilistica di quei tempi quali Gianni Agnelli e Sergio Pininfarina nonch\u00e9 di altri personaggi importanti dell'epoca.\nLa Ferrari 400, pur essendo una tre volumi dalla linea classica, non deve trarre in inganno perch\u00e9 sotto il cofano monta un motore potente e performante di 4.800 cc. con 12 cilindri a V di 60 gradi, bialbero a camme in testa progettato da Gioachino Colombo ovvero lo storico ingegnere della Ferrari nonch\u00e9 amico personale di Enzo Ferrari.\nLa potenza di questo motore \u00e8 di 340 CV per la versione a carburatori mentre \u00e8 di 315 CV per la versione ad iniezione. La velocit\u00e0 massima \u00e8 di 250 km/h per la versione a a carburatori e 245 km/h per la versione ad iniezione. Queste sono potenze e prestazioni eccezionali se si considera che questa \u00e8 una vettura degli anni '70 e dal peso di circa 2 tonnellate.\nNel 1985 verr\u00e0 sostituita dal modello Ferrari 412, praticamente identico nella carrozzeria, ma con motore elevato a 4,9 litri, che rimarr\u00e0 in produzione fino al 1989; in pratica la linea di questa vettura, nata nel 1972 con la 365 GT4 2+2 e uscita di produzione nel 1989, si dimostrer\u00e0 la pi\u00f9 longeva di tutta la produzione della storia Ferrari.\nMeccanica.\nIl motore di 4,8 litri, era il tradizionale Ferrari V12 di 60\u00b0 ma con la testata allungata gi\u00e0 apparsa sulla precedente serie 330, a cui nel frattempo erano stati applicati quattro alberi a camme.\nIl cambio della 400 in versione automatica, con il convertitore di coppia, era il Turbo-Hydra-Matic della General Motors a 3 rapporti e si adattava molto bene al motore.\nOvviamente il consumo per questa versione \u00e8 elevato (4 km/L) mentre la versione con cambio manuale ha consumi che si attestavano sui 5,5 km/l. La capacit\u00e0 dei serbatoio \u00e8 appena sopra i 110 litri.\nUnit\u00e0 prodotte.\nFurono prodotte le seguenti Ferrari 400:\nTra la totalit\u00e0 delle 400GT prodotte, 85 hanno la guida a destra.\nTra la totalit\u00e0 delle 400i prodotte, 239 hanno la guida a destra.\nCuriosit\u00e0.\nLa Ferrari 400 nasce con un unico specchio laterale esterno montato solo sul lato del guidatore (monta il classico specchio Vitaloni ad apertura e chiusura manuale) e tale rimane fino al 1981. Dal 1982 lo specchio esterno viene montato anche sul lato del passeggero. La Ferrari 400i, nel 1983 \u00e8 interessata ad un restyling degli interni che riguardano principalmente il tunnel centrale. Infatti scompaiono le levette meccaniche che azionano gli strumenti ausiliari che vengono sostituiti da pulsanti elettrici in plastica. I sedili subiscono leggere modifiche nella finitura della pelle. Inoltre i fari fendinebbia anteriori non sono pi\u00f9 nascosti dietro la griglia ma sono a vista mentre gli indicatori di direzione anteriori da arancione diventano bianchi. Anche gli specchietti laterali cambiano forma.\nVeicoli derivati.\nBasandosi sulla 400i, il designer italo-svizzero Franco Sbarro ha realizzato nel 2012 la Memory, una coup\u00e9 sportiva che riprendeva la linea delle Ferrari 250 GTO e 275 GTB.\nRichard Straman, celebre carrozziere Californiano, avrebbe tagliato e numerato una ventina di Ferrari 400 rendendole cabriolet ovvero sostituendo il tetto rigido originale in metallo con uno in tessuto ad azionamento manuale.\nPoi c'\u00e8 stato Scaglietti che ne avrebbe modificate cinque in cabriolet. Anche Pavesi, Autokraft, Stommel, Lorenz &amp; Rank le hanno modificate in cabriolet ma in un numero impossibile da cifrare.\nInoltre, alcuni esemplari sono stati trasformati in \"limousine\" ovvero sono stati allungati rispetto all'originale."}
{"id": "58738", "revid": "1305772", "url": "https://it.wikipedia.org/wiki?curid=58738", "title": "Hans Hollein", "text": "Si \u00e8 diplomato all'accademia delle Belle Arti di Vienna nel 1956, in seguito ha studiato all'Illinois Institute of Technology nel 1959 e all'Universit\u00e0 della California nel 1960. Lavora presso diversi studi in Svezia e negli Stati Uniti prima di tornare a Vienna dove apre il proprio studio nel 1964. \nHa ricevuto il premio Pritzker nel 1985; \u00e8 stato prima professore poi dal 1995 al 1999 anche preside del dipartimento di architettura dell'Universit\u00e0 delle arti applicate di Vienna.\nHa ricoperto il ruolo di direttore della sezione d'architettura della Biennale di Venezia del 1994-1996. Nel 2004 l'American Academy of Arts and Letters gli ha conferito l'Arnold W. Brunner Memorial Prize."}
{"id": "58747", "revid": "13825", "url": "https://it.wikipedia.org/wiki?curid=58747", "title": "Borragine", "text": ""}
{"id": "58749", "revid": "1456895", "url": "https://it.wikipedia.org/wiki?curid=58749", "title": "Borago officinalis", "text": "La borragine (Borago officinalis L.) \u00e8 una pianta erbacea annuale della famiglia delle Boraginaceae.\nEtimologia.\nIl nome deriva dal latino \"borra\" (tessuto di lana ruvida), per la peluria che ricopre le foglie. Altri lo fanno derivare dall'arabo \"abu araq\" (= padre del sudore), attraverso il latino medievale \"borrago\", forse per le propriet\u00e0 sudorifere della pianta.\nDescrizione.\n\u00c8 una pianta erbacea annuale, che pu\u00f2 raggiungere l'altezza di 60\u00a0cm.\nHa foglie ovali ellittiche, picciolate, che presentano una ruvida peluria, verdi-scure, raccolte a rosetta basale, lunghe 10\u201315\u00a0cm e poi di minori dimensioni sullo stelo.\nI fiori, di breve durata, presentano cinque petali, disposti a stella, di colore blu-viola, al centro sono visibili le antere derivanti dall'unione dei 5 stami. Sono raccolti in infiorescenze sommitali, penduli in piena fioritura; hanno lunghi pedicelli.\nI frutti sono degli acheni che contengono al loro interno diversi semi di piccole dimensioni; i semi sono dotati di elaiosomi, particolari appendici contenenti sostanze nutritive appetibili alle formiche, che ne facilitano la disseminazione (mirmecoria).\nDistribuzione e habitat.\nLa specie \u00e8 originaria del bacino del Mediterraneo, ed \u00e8 stata introdotta per la coltivazione in numerosi paesi eurasiatici e americani.\nCalorie e valori nutrizionali.\n100 g di foglie di borragine apportano all\u2019incirca 21 calorie e in particolare:\n93,00 g di acqua\n1,80 g di proteine\n0,70 g di lipidi, di cui 0,170 g di acidi grassi saturi, 0,211 g di acidi grassi monoinsaturi e 0,109 g di acidi grassi polinsaturi\n3,06 g di carboidrati\n4.200 Retinolo Equivalenti di vitamina A\n35,0\u00a0mg di vitamina C\n0,900\u00a0mg di niacina\n0,150\u00a0mg di riboflavina\n0,084\u00a0mg di vitamina B6\n0,060\u00a0mg di tiamina\n0,041\u00a0mg di acido pantotenico\n13\u00a0\u00b5g di folati\n470\u00a0mg di potassio\n93\u00a0mg di calcio\n80\u00a0mg di sodio\n53\u00a0mg di fosforo\n52\u00a0mg di magnesio\n3,30\u00a0mg di ferro\n0,349\u00a0mg di manganese\n0,20\u00a0mg di zinco\n0,130\u00a0mg di rame\nUsi.\nUsi alimentari.\nLe foglie giovani sono variamente impiegate in cucina.\nTradizionalmente le foglie si usano cotte in molti piatti regionali: minestroni, torte e frittate, o come ripieni per ravioli e pansoti in Liguria.\nTipico \u00e8 il consumo in frittelle dei fiori e delle foglie (passate in pastella e poi fritte). La cottura elimina la peluria che copre le foglie.\nIn moderata quantit\u00e0 le foglie giovani e sporadicamente anche i fiori si utilizzano crudi in insalata. \nI fiori azzurri sono usati per colorare e guarnire i piatti e per colorare l'aceto; congelati in cubetti possono costituire decorazione per le bevande estive. Tuttavia l'uso alimentare della borragine, specialmente per periodi prolungati, \u00e8 sconsigliato per la presenza, in alcune fasi vitali della pianta, di composti pirrolizidinici, a presunta attivit\u00e0 epatotossica\nUsi medicinali.\nLa medicina popolare utilizza le foglie e le sommit\u00e0 fiorite.\nFin dall'antichit\u00e0 la pianta ha fama di svegliare gli spiriti vitali (Plinio: \u00abUn decotto di borragine allontana la tristezza e d\u00e0 gioia di vivere\u00bb).\n\u00c8 usata per abbassare la febbre e calmare la tosse secca. \u00c8 nota anche come diuretico ed emolliente (per la presenza di mucillagini).\nL'olio, dalle spiccate propriet\u00e0 antinfiammatorie e ad alto contenuto di acido linolenico, si ottiene dai semi soprattutto mediante la spremitura a freddo. \u00c8 impiegato nel trattamento degli eczemi e di altre affezioni cutanee.\nAltri usi.\n\u00c8 emerso l'interesse commerciale, a livello internazionale, per l'olio estratto dai semi, ricco di acido gamma linolenico (GLA; 18:3 \u03c96), che ha parecchi utilizzi: nutrizionali, dietetici, medicinali e cosmetici. La pianta \u00e8 di facile coltivazione industriale, il che ne accresce il valore, poich\u00e9 l'unica altra sorgente vegetale per tale olio sono i semi di \"Oenothera biennis\", di coltivazione pi\u00f9 complessa e con rese inferiori.\nI fiori, dall'alto quantitativo di nettare, sono molto ricercati dalle api, perci\u00f2 \u00e8 una pianta mellifera; si pu\u00f2 ottenere un ottimo miele anche monoflorale, ma la borragine \u00e8 poco diffusa e la produzione \u00e8 limitata."}
{"id": "58750", "revid": "2208340", "url": "https://it.wikipedia.org/wiki?curid=58750", "title": "Katana", "text": "La \u00e8 una spada giapponese corrispondente ad una scimitarra o sciabola ma con impugnatura a due mani.\nI giapponesi usano questa parola per indicare genericamente una spada, infatti il termine pi\u00f9 corretto \u00e8 , il quale si riferisce nello specifico ad un'arma bianca a lama curva e a taglio singolo, di lunghezza superiore a 2 \"shaku\" (pi\u00f9 di 60,6 centimetri), usata dai \"samurai\".\nNonostante permettesse di stoccare efficacemente, la katana veniva usata principalmente per colpire con fendenti, impugnata principalmente a due mani, ma Musashi Miyamoto, ne \"Il libro dei cinque anelli\", raccomandava la tecnica a due spade, che presupponeva l'impugnatura singola. Essa veniva portata alla cintura (obi) con il filo rivolto verso l'alto, in modo che potesse essere sguainata velocemente e che in nessun modo il filo della lama potesse danneggiarsi contro l'interno del fodero. Era portata di solito dai membri della classe guerriera, insieme alla \"wakizashi\", una seconda sciabola pi\u00f9 corta (fra 1 e 2 \"shaku\"). La combinazione delle due era chiamata \"daish\u014d\" e rappresentava il potere (o classe sociale) e l'onore dei samurai, guerrieri che obbedivano al loro daimy\u014d (feudatario). La combinazione daish\u014d era costituita fino al '600 da \"tachi\" e \"tant\u014d\"; solo in seguito da \"katana\" e \"wakizashi\".\nStoria.\nLa produzione di spade in ferro inizi\u00f2 in Giappone alla fine del IV secolo, quando i Mongoli invasero il Giappone dalla Corea introducendovi le loro scimitarre, simili al \"dao\" cinese, in seguito diventato la \"katana\" che conosciamo oggi.\nI giapponesi appresero dai cinesi la tecnica della tempra differenziale. In seguito, nel periodo \"Heian\" (782-1180), le spade giapponesi assunsero la classica forma ricurva, pi\u00f9 lunghe della \"katana\" (\"tachi\"); erano usate spesso a cavallo e indossate con il filo della lama rivolto verso il basso.\nNel periodo \"Kamakura\" (1181-1330) la tecnologia produttiva raggiunse livelli senza precedenti e comparvero le celebri \"cinque scuole\" di maestri spadai, corrispondenti a zone di estrazione mineraria:\nLa \"katana\", come noi la conosciamo, inizi\u00f2 ad apparire intorno alla met\u00e0 del periodo \"Muromachi\" (1392-1573), in particolare con la massificazione del combattimento nel \"Sengoku Jidai\"; era essenzialmente una rivisitazione delle sciabole da cavalleria usate nei secoli precedenti, adattate ad un utilizzo da fanteria. Sono pi\u00f9 corte e con una curvatura meno pronunciata; non erano pi\u00f9 montate in configurazione \"tachi\", bens\u00ec in \"uchikatana\" (col filo della lama verso l'alto). Molte lame antiche furono accorciate (\"o-suriage\") e trasformate in \"katana\".\nIl periodo \"Momoyama\" (1573-1599) \u00e8 un'epoca di transizione, alla fine della quale il Giappone fu unificato sotto il potere della dinastia dei Tokugawa, che pose fine alle guerre. Con la fine delle guerre finisce il periodo della spada antica (\"koto\") e inizia il periodo della spada nuova (\"shinto\"). La funzione della katana cambia: diviene pi\u00f9 uno \"status symbol\" o un'arma da duello, che uno strumento da guerra vero e proprio. In questo periodo si ha la scomparsa delle cinque scuole e una fioritura di varianti stilistiche: le \"katane\" erano prodotte a partire da acciaio proveniente dai siti da cui era estratto ormai con metodi semi-industriali e si nota una particolare attenzione al fornimento e alle decorazioni, pi\u00f9 che alle qualit\u00e0 belliche dell'arma in s\u00e9.\nDal 1804 si assiste a un tentativo di ritornare alle tradizioni antiche. Alcuni spadai si sforzarono di riscoprire i segreti delle cinque scuole del tempo antico e crearono nuovamente lame di grande qualit\u00e0, ma non pari ai capolavori del passato. Questo periodo \u00e8 detto \"Shinshinto\" (\"nuovo periodo della nuova spada\", 1804-1876).\nNel 1876 l'editto imperiale, detto \"haitorei\", che vietava di portare le spade in pubblico, determin\u00f2 la fine della classe sociale dei \"samurai\" e della produzione delle spade. Ora le uniche spade prodotte erano le \"gendaito\" (spade moderne) che, sul modello occidentale, armavano gli ufficiali dell'esercito. Spade di non grande valore, erano prodotte spesso con metodi semi-industriali non paragonabili alle \"katana\" dei periodi precedenti.\nDopo la Seconda guerra mondiale, la produzione di \"katana\" tradizionali giapponesi \u00e8 stata regolamentata e i moderni artigiani si sforzano nuovamente di produrre lame di grande qualit\u00e0, riscoprendo le antiche tradizioni. Essi creano cos\u00ec le \"shinsakuto\" (spade contemporanee), molto costose, che hanno mercato tra gli estimatori e i collezionisti. A questo tipo di mercato si affianca quello, ad indirizzo sportivo, delle moderne repliche di \"katana\" da pratica, spesso realizzate tramite metodi semi-artigianali che si avvalgono di macchine a controllo elettronico per la produzione a basso costo. Sebbene negli ultimi tempi la loro qualit\u00e0 sia nettamente migliorata, si rimane ancora ben lontani dalla qualit\u00e0 degli esemplari storici, sia per il tipo di acciaio, che per la geometria della lama (spesso spade eccessivamente pesanti e sbilanciate in avanti).\nNegli ultimi anni la tecnologia dell'acciaio ha raggiunto livelli tali da consentire in linea teorica di costruire \"katane\" migliori di quelle dei grandi forgiatori del passato. I nuovi acciai e le nuove metodologie di tempra (acciaio amorfo, tempra bainitica/martensitica, ecc.) consentono, sempre in linea teorica, di costruire lame che combinino una durezza e una resilienza mai raggiunte prima. Questi tentativi vengono visti da alcuni con entusiasmo e da altri come una deprecabile violazione delle tradizioni. Al momento anche i migliori tentativi non eguagliano i capolavori del passato, accurata sintesi di geometria, trattamento termico e molti, molti altri fattori.\nIn tempi recenti vi \u00e8 stata una proliferazione di modelli esclusivamente espositivi. Il termine \"katana\", in questo caso, \u00e8 inappropriato: non sono vere e proprie spade, ma repliche in acciaio inossidabile, inadatte all'utilizzo marziale. Questi oggetti sono tuttavia a buon mercato ed esteticamente gradevoli per occhi inesperti.\nNel complesso, il periodo d'oro della spada giapponese \u00e8 sicuramente il periodo antico (\"Koto\"), in cui vennero create lame a tutt'oggi insuperate e tra le pi\u00f9 ricercate.\nDa quando l'arte dell'uso della spada nei suoi scopi originari \u00e8 diventata obsoleta, il \"kenjutsu\" fu sostituito dal \"gendai budo\", insieme di moderni stili di combattimento per altrettanto moderni combattenti. L'arte di estrarre la katana si chiama \"iaid\u014d\", o \"battojutsu\" o \"iaijutsu\", mentre il \"kend\u014d\" \u00e8 una scherma praticata con la \"shinai\", una spada di bamb\u00f9, in cui i praticanti sono protetti dal tipico elmetto e dall'armatura tradizionale.\nMorfologia.\nL'insieme delle \"finiture\" della \"katana\" \u00e8 definito \"koshirae\". Mentre quando ne \u00e8 priva essa \u00e8 chiamata \"shirasaya.\"\nLa montatura.\nLa montatura (\"bukezukuri\") della \"katana\" si compone di:\nLa lama.\nIl \"sugata\" \u00e8 la forma che assume complessivamente la lama, composta da:\nDal dorso al tagliente, la lama si divide in:\nLa tempra.\nIl particolare tipo di tempra \"differenziata\" tra dorso e filo produce una linea di colore leggermente diverso sul tagliente, detta . La forma dello \"hamon\" costituisce un segno identificativo, per un occhio esperto, dell'epoca della lama e dell'autore .\nRiportiamo alcuni tipi di \"hamon\" accompagnati dal significato letterale e dal periodo storico a cui si possono riferire:\nLa parte di \"hamon\", visibile sulla punta della lama (\"kissaki\"), si chiama \"b\u014dshi\" (\u6bcd\u5b50, \"pollice\"). Riportiamo alcuni tipi di \"b\u014dshi\", accompagnati dal significato letterale e dal periodo storico:\nProcedimento costruttivo.\nLa katana era forgiata alternando strati di ferro acciaioso con percentuali di carbonio. L'alternanza di strati le conferiva la massima resistenza e flessibilit\u00e0. Si partiva da un blocchetto di acciaio (\"tamahagane\") riscaldato e lavorato mediante piegatura e martellatura. Ad ogni piegatura il numero degli strati si raddoppiava: con la prima piegatura da due strati se ne ottenevano quattro, con la seconda otto e cos\u00ec via. Alla fine della lavorazione, dopo quindici ripiegature, si arrivava a 32768 strati. Ulteriori ripiegature erano considerate inutili perch\u00e9 non miglioravano le caratteristiche finali.\nSi definiva poi la forma generale della lama: lunghezza, curvatura, forma della punta (\"kissaki\"). Il filo era indurito mediante riscaldamento e successivo raffreddamento in acqua (tempra). La lama era poi sottoposta ad un lungo procedimento di pulitura eseguito con pietre abrasive di grana sempre pi\u00f9 fine. L'ultima finitura era eseguita manualmente con particolari barrette di acciaio. Il procedimento era effettuato per esaltare il pi\u00f9 possibile le caratteristiche estetiche della lama.\nIl procedimento costruttivo tradizionale \u00e8 ancor oggi tramandato di generazione in generazione, dal mastro forgiatore all'allievo forgiatore. La tecnica di forgiatura prevede generalmente:\nIl codolo (\"nakago\"), la parte di lama all'interno dell'impugnatura, era rifinito con colpi di lima disposti in varie forme a seconda delle scuole e delle epoche, e vi si praticava il \"mekugi ana\", un piccolo foro nel quale si fissava un piolo di bamb\u00f9, chiamato caviglia (\"mekugi\") che fissa il corpo della spada all'impugnatura in legno.\nOra la lama \u00e8 finita e si provvede a dotarla di tutte le finiture del \"koshirae\".\nI primi forgiatori di spada giapponesi erano monaci buddhisti Tendai o monaci di montagna guerrieri chiamati \"yamabushi\". Alchimisti, poeti, letterati, invincibili combattenti e forgiatori di lame, avevano conoscenze vastissime, e per loro la costruzione di una lama costituiva una vera e propria pratica ascetica.\nCura e conservazione della katana.\nLa cura e la conservazione della katana segue le stesse regole generali che si applicano nel rituale del t\u00e8 o nella calligrafia (\"shod\u014d\") o nel bonsai o nell'arte di disporre i fiori (\"ikebana\").\nDopo aver smontato la lama dal \"koshirae\" la si cosparge con una polvere (\"uchiko\") ricavata dall'ultima pietra utilizzata per la pulitura (\"uchigomori\") tramite un tamponcino. Successivamente, usando carta di riso piegata tra pollice e indice, la si rimuove con un movimento dal \"nakago\" (codolo) al \"kissaki\" (punta della lama) pinzando la lama con il \"mune\" (dorso) verso la mano. Poi, con un altro panno leggero (o carta di riso), imbevuto parzialmente di olio di garofano raffinato (\"choji abura\"), si passa di nuovo tutta la lama con lo stesso movimento utilizzato per rimuovere l\"'uchiko\". La prima operazione rimuove tracce di ossidazione e grasso lasciato dalle dita durante il rinfodero, la seconda operazione invece serve per evitare le ossidazioni successive.\nVariante \u014dkatana.\nUna \u00e8 una versione della \"katana\" leggermente pi\u00f9 lunga di una regolare katana (\"\u014d\" significa \"grande\" o \"lunga\" in giapponese). Non va confusa con il \"nodachi\", significativamente pi\u00f9 lunga di una katana. La \u014dkatana era solitamente una katana costruita per una persona di grande statura. Queste lame erano comuni durante il periodo Koto (900-1530) ma meno nel periodo Shinto (1531-1867). Lame di questo tipo erano e sono difficili da forgiare dalla base alla punta, a causa della grande lunghezza. Spesso i \"tachi\" fabbricati durante il periodo Koto avevano questa lunghezza."}
{"id": "58758", "revid": "1318658", "url": "https://it.wikipedia.org/wiki?curid=58758", "title": "Idiom Neutral", "text": "L'Idiom Neutral \u00e8 una lingua ausiliaria internazionale pubblicata nel 1902 dall'Accademia Internazionale della Lingua Universale (\"Akademi Internasional de Lingu Universal\") sotto la supervisione di Waldemar Rosenberger, un ingegnere di San Pietroburgo.\nStoria.\nL'Accademia, creata nell'agosto 1887, con il nome di \"Kadem bev\u00fcnetik volap\u00fcka\" (Accademia Internazionale di Volap\u00fck), in un congresso a Monaco, era stata creata per conservare e perfezionare la lingua ausiliaria Volap\u00fck. Sotto la guida di Rosenberger, divenuto direttore dell'Accademia nel 1892, il gruppo cominci\u00f2 per\u00f2 a fare consistenti cambiamenti nella grammatica e nel vocabolario Volap\u00fck. Il vocabolario fu quasi completamente rimpiazzato da parole che assomigliavano maggiormente a quelle usate dai linguaggi europei occidentali, e un certo numero di forme grammaticali poco comuni a queste lingue vennero scartate.\nI molti cambiamenti portarono alla creazione di una nuova lingua vera e propria che fu chiamata \u201cIdiom Neutral\u201d (che significa \u201cl'idioma neutrale\u201d o \u201cil linguaggio neutrale\u201d). Nel 1898 il nome dell'Accademia venne quindi cambiato in \"Akademi Internasional de Lingu Universal\" e da quell'anno le circolari dell'Accademia furono sempre scritte ricorrendo all'utilizzo di quel nuovo linguaggio.\nDizionari e grammatiche dell'Idiom Neutral furono pubblicate in parecchie lingue europee tra il 1902 e il 1903.\nIl linguaggio, suscit\u00f2 subito grande interesse ed entusiasmo tra coloro che erano interessati alla creazione di una lingua internazionale. Rosenberger pubblic\u00f2 un periodico in lingua, denominato \"Progres\", e nel 1907, l'Idiom Neutral divenne uno dei progetti presi in considerazione dal comitato di linguisti e scienziati fondato dalla Delegazione per l'adozione di una lingua ausiliaria internazionale, riunitosi a Parigi per selezionare il miglior candidato di lingua universale (La lingua scelta fu per\u00f2 l'Ido).\nNel 1908 l'Accademia scelse di abbandonare l'Idiom Neutral in favore del Latino sine flexione, una variante semplificata del latino, sviluppato dal matematico italiano Giuseppe Peano. Peano fu nominato direttore dell'Accademia, che cambi\u00f2 nome in \"Academia pro Interlingua\" (Interlingua era un nome alternativo del latino sine flexione, da non confondersi con la ben pi\u00f9 famosa Interlingua de IALA). \nNel 1912, infine, Rosenberger pubblic\u00f2 una versione riformata dell'Idiom Neutral chiamata Reform-Neutral.\nGrammatica.\nQuanto segue \u00e8 un riassunto non esaustivo della grammatica dell'Idiom Neutral. Non descrive tutta la grammatica della lingua.\nScrittura e pronuncia.\nL'Idiom Neutral viene scritto utilizzando 22 lettere dell'alfabeto latino; le lettere \"q, w, x\", e \"z\" non vengono utilizzate. Le cinque vocali (a, e, i, o, u) vengono pronunciate come in spagnolo o in italiano. Quando due vocali sono affiancate vanno pronunciate separatamente, non come se si trattasse di un dittongo. Le consonanti sono pronunciate come in italiano, ma tenendo conto che c \u00e8 sempre pronunciata dolce come in \"cielo\", g \u00e8 sempre dura come in \"gatto\", j \u00e8 pronunciata come in francese (es. \"jour\"). La combinazione sh \u00e8 pronunciata come in inglese, ossia come il gruppo \"sc\" nella parola italiana \"sci\".\nL'accento tonico cade sulla vocale che precede l'ultima consonante. Se non ci sono vocali che precedono l'ultima consonante (ad esempio via), l'accento cade sulla prima vocale. In pochi casi \u00e8 l'ultima vocale di una parola ad essere accentata, in questo caso viene posto un accento acuto sull'ultima vocale (ad esempio, id\u00e9 \"idea\"). Questi accenti sono gli unici segni diacritici usati nell'Idiom Neutral.\nNomi e aggettivi.\nA differenza dell'Esperanto e dell'Ido, i sostantivi possono terminare con qualsiasi lettera. Il plurale viene formato aggiungendo la lettera i in fine di parola.\nAnche gli aggettivi possono terminare con qualsiasi lettera. Generalmente seguono il sostantivo cui si riferiscono e non concordano in numero con esso. Ad esempio kaset grand \"scatola grande\", kaseti grand \"scatole grandi\".\nLa comparazione degli aggettivi e degli avverbi \u00e8 fatta nei modi seguenti: plu ... kam (\"pi\u00f9 ... di\"), tale ... kuale (\"cos\u00ec ... come\") e leplu (\"il pi\u00f9\", superlativo).\nVerbi.\nI verbi sono coniugati secondo lo schema seguente, che prende ad esempio il verbo amar \"amare\" in forma attiva. Le desinenze non cambiano con le persone ed i numeri, ad eccezione del modo imperativo.\nInfinito: amar \"amare\"\nPresente: mi am \"io amo\"\nImperfetto: mi amav \"io amavo\"\nFuturo: mi amero \"io amer\u00f2\"\nPassato prossimo: mi av amed \"io ho amato\"\nTrapassato prossimo: mi avav amed \"io avevo amato\"\nFuturo anteriore: mi avero amed \"io avr\u00f2 amato\"\nCondizionale presente: mi amerio \"io amerei\"\nCondizionale passato: mi averio amed \"io avrei amato\"\nImperativo, seconda persona singolare: ama! \"ama!\"\nImperativo, seconda persona plurale: amate! \"amate!\"\nImperativo, prima persona plurale: amam! \"amiamo!\"\nParticipio presente: amant \"amante\"\nParticipio passato: amed \"amato\"\nLa forma passiva \u00e8 formata con in verbo esar \"essere\" ed il participio passato: mi es amed \"io sono amato\", mi averio esed amed \"io sarei stato amato\", etc.\nNon c'\u00e8 declinazione per un modo congiuntivo o volitivo. Nelle espressioni di desiderio viene utilizzato il presente; ad esempio mi desir ke il am \"io voglio che lui ami\"; ila demandav ke vo lekt it \"lei chiedeva che voi lo leggeste\".\nAltre parti del linguaggio.\nNon c'\u00e8 articolo, n\u00e9 definito, n\u00e9 indefinito.\nGli avverbi possono essere formati dagli aggettivi aggiungendo e in fine di parola. Alcune preposizioni sono formate aggiungendo u in fine di parola, ad esempio relativu \"relativo a\" dall'aggettivo relativ \"relativo\".\nTesti d'esempio.\nIl \"Padre nostro\".\n(Idiom Neutral, 1902):\n(Reform neutral, 1907):"}
{"id": "58762", "revid": "2208340", "url": "https://it.wikipedia.org/wiki?curid=58762", "title": "Ninja", "text": "I erano spie o mercenari del Giappone feudale. Propriamente il nome esatto era \"shinobi\" e indicava colui che faceva parte di un gruppo specializzato di spie e mercenari. \nLe funzioni del ninja includevano: lo spionaggio, il sabotaggio, l'infiltrazione, l'assassinio e la guerriglia. I metodi non regolari di combattimento erano ritenuti \"disonorevoli\" e \"inferiori\" dalla casta dei samurai, che osservava regole severe circa l'onore e il combattimento.\nQuesta figura apparve nel periodo Sengoku o \"degli Stati combattenti\", ossia nel XV secolo. \u00c8 probabile per\u00f2 che essi fossero presenti sia nel XIV secolo, sia nel XII secolo (periodo Heian o inizio del periodo Kamakura). Nei disordini del periodo Sengoku (XV e XVII secolo), mercenari e spie prezzolate divennero attivi nella provincia di Iga e nell'area adiacente al villaggio di K\u014dka. I clan della zona conoscevano, probabilmente, queste attivit\u00e0. Dopo l'unificazione del Giappone sotto lo shogunato Tokugawa (XVII secolo) i ninja caddero nell'oscurit\u00e0. Tra il XVII e il XVIII secolo, fu redatto un certo numero di manuali \"shinobi\", come il \"Bansenshukai (nel 1676)\", spesso sulla base della filosofia militare cinese.\nDurante il rinnovamento Meiji (1868) la tradizione degli \"shinobi\" divenne un tema della fantasia popolare e di mistero in Giappone. I ninja assunsero un considerevole ruolo di rilievo nel folklore e nella leggenda, ed \u00e8 spesso difficile separare i fatti dal mito. Alcune abilit\u00e0 leggendarie vennero ritenute essere dei ninja, fra cui l'invisibilit\u00e0, camminare sull'acqua e il controllo degli elementi naturali. Di conseguenza la loro percezione nella cultura occidentale nel XXI secolo \u00e8 spesso basata pi\u00f9 sulla leggenda e il folklore che sulle spie del periodo.\nEtimologia.\nLa parola \"Ninja\" \u00e8 un on'yomi (un kanji derivato dal primo cinese medio) e deriva dalla lettura dei due kanji . Nella lettura nativa dei kanji kun'yomi, la parola viene pronunciata \"shinobi\", una forma abbreviata della trascrizione \"shinobi-no-mono\". Questi due sistemi di pronuncia dei kanji creano diverse parole ma con significati simili.\nLa parola \"shinobi\" compare nei documenti scritti a partire dal tardo VIII secolo nel poema del \"Man'yoshu\". La parola \"shinobi\" significa \"rubare\" e per estensione \"astenere\", da qui l'associazione con la furtivit\u00e0 e l'invisibilit\u00e0. \"Mono\" significa \"una persona\" e si riferisce anche al termine \"shinobu\" che significa \"nascondere\".\nStoricamente, la parola \"ninja\" non era di uso comune e una variet\u00e0 di regionali colloquiali si evolvettero per descrivere quello che in seguito sarebbe diventato noto come \"ninja\". Insieme a \"shinobi\", alcuni esempi sono \"monomi\" \u2018colui che vede\u2019, \"nokizaru\" \u2018macaco sul tetto\u2019, \"rappa\" \u2018ruffiano\u2019, \"kusa\" \u2018erba\u2019 e \"Iga-mono\" \u2018uno da iga\u2019. Nei documenti storici viene quasi sempre usato \"shinobi\".\nIn Occidente dopo la seconda guerra mondiale la parola \"ninja\" divenne pi\u00f9 diffusa di \"shinobi\", forse perch\u00e9 pi\u00f9 comoda da pronunciare per coloro che parlano alcune lingue occidentali. In inglese il plurale di \"ninja\" pu\u00f2 essere o immutato come \"ninja\" (il che riflette la mancanza nella lingua giapponese di numeri grammaticali) o il regolare plurale inglese \"ninjas\".\nKunoichi, che indica una ninja femminile, presumibilmente derivato da un personaggio (pronunciato \"ku\", \"no\" e \"ichi\"), \u00e8 costituito da tre parole che formano il kanji per \u00abdonna\u00bb.\nStoria.\nNonostante i molti racconti popolari, racconti storici sui ninja sono scarsi. Lo storico Stephen Turnbull asserisce che i ninja erano per lo pi\u00f9 reclutati dalla classe pi\u00f9 bassa e quindi c'era poco interesse letterario su di loro. Al contrario, le epiche di guerra come \"Il racconto di Hogen\" (\"Hogen Monogatari\") e \"Heike Monogatari\" (\"Heike Monogatari\") si concentrano soprattutto sui samurai aristocratici, le cui gesta erano apparentemente pi\u00f9 attraenti per il pubblico. Lo storico Kiyoshi Watarani afferma che i ninja erano stati addestrati a essere particolarmente reticenti sulle loro azioni e sulla loro esistenza: \u00abLe cosiddette tecniche \"ninjutsu\", insomma sono le competenze degli \"shinobi-no-jutsu\" e \"shinobijutsu\", che hanno gli obiettivi di garantire che l'avversario non sappia nulla della loro esistenza e per i quali non vi era un addestramento speciale\u00bb.\nPredecessori.\nIl titolo \"ninja\" \u00e8 talvolta attribuito retroattivamente al principe semi-leggendario del IV secolo Yamato Takeru. Nel kojiki il giovane Yamato Takeru si traveste da fanciulla affascinante e uccide due capi Kumaso. Tuttavia questi fatti avvennero in un periodo molto precoce della storia giapponese ed \u00e8 improbabile che possano essere collegati agli \"shinobi\" dei racconti successivi. \nIl primo uso documentato di spionaggio fu sotto l'impiego del principe Shotoku nel VI secolo. Queste tattiche vennero considerate sgradevoli anche in tempi precoci, quando nel X secolo Shomonki il ragazzo spia di Koharumaru venne ucciso per spionaggio contro l'insorto Taira no Masakado. In seguito la cronaca di guerra \"Taiheiki\" del XIV secolo contenne molti riferimenti agli \"shinobi\" e accredit\u00f2 la distruzione di un castello in un incendio da un anonimo, ma \"altamente qualificato\" \"shinobi\".\nStoria antica.\nFu a partire dal XV secolo che le spie venivano appositamente formate per il loro scopo. Fu in questo periodo che la parola \"shinobi\" apparve a definire e identificare chiaramente i ninja come un gruppo segreto di agenti. La prova di questo, pu\u00f2 essere vista in documenti storici. Essi cominciarono a riferirsi ai soldati furtivi come \"shinobi,\" durante il periodo Sengoku. I manuali successivi in materia di spionaggio furono spesso fondati su strategie militari cinesi, citando come opere \"L'arte della guerra\" (\"Sunzi Bingfa\") di Sun Tzu.\nI ninja comparsero come mercenari nel XV secolo. Vennero reclutati come spie, predoni, incendiari e persino per attivit\u00e0 assimilabili al terrorismo. Il samurai osservava ritualit\u00e0 e decoro, combatteva apertamente. Durante il tumultuoso periodo Sengoku emerse l'esigenza di assoldare uomini disposti a commettere atti ritenuti poco raccomandabili per i guerrieri tradizionali. Nel periodo Sengoku gli \"shinobi\" ebbero diversi ruoli, fra cui la spia (\"kancho\"), esploratore (\"teitatsu\"), attaccante a sorpresa (\"kishu\") e agitatore (\"konran\"). Le famiglie ninja erano organizzate in grandi corporazioni, ognuna con i propri territori. Esisteva anche un sistema di rango: un \"jonin\" \u2018uomo superiore\u2019 era il rango pi\u00f9 alto, che rappresenta il gruppo e le locazioni di mercenari. Questo era seguito dal \"chunin\" \u2018uomo di mezzo\u2019, assistente del \"jonin\". In fondo c'era il \"genin\" \u2018uomo pi\u00f9 basso\u2019, gli agenti di campo tratti dalle classi pi\u00f9 basse e assegnati a svolgere missioni attuali.\nClan Iga e Koga.\nI clan Iga e Koga comprendevano le famiglie che vivevano nella provincia di Iga (moderna prefettura di Mie) e la regione adiacente di Koka (poi descritta come Koga), un villaggio che oggi si trova nella prefettura di Shiga. In queste regioni erano presenti villaggi dedicati alla formazione di ninja . La lontananza e l'inaccessibilit\u00e0 delle montagne circostanti possono aver avuto un ruolo nello sviluppo segreto dei ninja. \nI documenti storici riguardanti le origini dei ninja in queste regioni di montagna sono considerati generalmente corretti. La cronaca \"Go Kagami Fukoku\" descrive l'origine dei due clan: \u00abVi era un servitore della famiglia di \"Kawai Aki-no-kami\" di Iga, che possedeva grande abilit\u00e0 di \"shinobi. D\"i conseguenza le generazioni successive conobbero il nome delle genti provenienti da Iga. Un'altra tradizione crebbe a Koga\u00bb.\nAllo stesso modo, un inserto del \"Nochi Kagami\", cronaca dello Shogunato Ashikaga, conferm\u00f2 la stessa origine di Iga:\nUna distinzione deve essere fatta fra i ninja di queste aree e la gente comune o i samurai assunti come spie e mercenari. A differenza dei loro omologhi, i clan Iga e Koga produssero ninja professionali, appositamente addestrati per il loro ruolo. Questi ninja professionali vennero attivamente assunti dal \"daimy\u014d\" tra il 1485 e il 1581, fino a quando Oda Nobunaga invase la provincia di Iga e spazz\u00f2 via i clan organizzati. I sopravvissuti furono costretti a fuggire, alcuni per le montagne di Kii, mentre altri arrivarono prima da Tokugawa Ieyasu dove vennero trattati bene. Alcuni vecchi membri del clan Iga, fra cui Hattori Hanz\u014d, avrebbero poi servito come guardie del corpo di Tokugawa.\nDopo la battaglia di Okehazama nel 1560 Tokugawa impieg\u00f2 un gruppo di ottanta ninja di Koga guidati da Tomo Sukesada. Essi avevano il compito di razziare un avamposto del clan Imagawa. Il racconto di questo assalto venne scritto nel \"Mikawa Go Fudoki\", che narra che i ninja si infiltrarono nel castello, incendiarono le sue torri e uccisero il castellano con i duecento soldati della guarnigione. Si ritiene che i ninja di Koga, abbiano giocato un ruolo nella successiva battaglia di Sekigahara (1600), dove diverse centinaia di essi, assistettero i soldati di Torii Mototada nella difesa del castello di Fushimi. \nDopo la vittoria di Tokugawa a Sekigahara, gli Iga agirono come guardie per gli avamposti interni del castello di Edo, mentre i Koga agirono come una forza di polizia e assistettero le guardie del cancello esterno. Nel 1614, la \u00abcampagna d'inverno\u00bb iniziata dall'assedio di Osaka vide ancora una volta in uso i ninja. Miura Yoemon, un ninja al servizio di Tokugawa, reclut\u00f2 \"shinobi\" dalla regione di Iga e invi\u00f2 dieci ninja nel castello di Osaka nel tentativo di favorire l'antagonismo fra i comandanti nemici. Durante la successiva \u00abcampagna estiva\u00bb questi ninja assoldati combatterono a fianco delle truppe regolari nella battaglia di Tennoji.\nRibellione di Shimabara.\nUna cronaca finale e dettagliata riguardo ninja impiegati in guerra aperta, \u00e8 relativa alla ribellione di Shimabara (1637-1638). I ninja di Koga vennero reclutati dallo shogun Tokugawa Iemitsu contro i cristiani ribelli guidati da Amakusa Shir\u014d, che fece un attacco finale al castello di Hara nella provincia di Hizen. Un diario tenuto da un membro del clan Matsudaira, l\"'Amakusa Gunki\", racconta: \u00abGli uomini di Koga da Omi nascondevano il loro aspetto fino al castello ogni notte e entravano a loro piacimento\u00bb.\nIl diario \"Ukai\", scritto da un discendente di Ukai Kanemon, ha diverse voci che descrivono le azioni di ricognizione intraprese dai ninja di Koga: \u00abAd essi[i Koga] venne ordinato di perlustrare il piano di costruzione del castello di Hara e gli venne chiesta la distanza dal fossato difensivo al \"ni-no-maru\" (seconda motta castrale), la profondit\u00e0 del fossato, le condizioni delle strade, l'altezza della parete e la forma delle feritoie\u00bb. (Entrata: 6\u00ba giorno del primo mese).\nSospettando che le provviste del castello potessero esaurirsi, il comandante d'assedio Matsudaira Nobutsuna ordin\u00f2 un assalto alle provviste stesse del castello. I Koga catturarono sacchi di scorte dei nemici. Infiltrandosi nel castello, ottennero anche le parole d'ordine. \nAlcuni giorni dopo Nobutsuna ordin\u00f2 una nuova missione per conoscere le esatte quantit\u00e0 degli approvvigionamenti dei nemici. Diversi ninja di Koga (alcuni, sembra, discendenti di coloro che vennero coinvolti nel 1562 nel assalto a un castello del clan Matsudaira) si offrirono, pur essendo stati avvertiti che le probabilit\u00e0 di sopravvivenza erano scarse. \nAlcuni colpi furono sparati, facendo in modo che i difensori del castello spegnessero le proprie luci. Protetti dalle tenebre, i ninja si travestirono da difensori, si infiltrarono nel castello e si impadronirono di una bandiera della croce cristiana. \nIl diario di \"Ukai\" scrive: \u00abColoro che si erano preparati a morire nel castello di Hara, si sparpagliarono. [...] quelli che erano andati in ricognizione avevano preso una bandiera nemica; sia Arakawa Shichirobei sia Mochizuki Yo'emon incontrarono una forte resistenza e soffrirono gravi ferite per quaranta giorni\u00bb. (Voce: 27\u00ba giorno del primo mese).\nMentre l'assedio continuava, l'estrema carenza di cibo ridusse i difensori a mangiare muschio e erba. La disperazione spinse i ribelli a inutili attacchi. I Koga avrebbero poi preso parte alla conquista del castello:\n\u00abCi furono sempre pi\u00f9 attacchi. Il gruppo dei ninja di Koga catturarono il \"ni-no-maru\" e il \"san-no-maru\" (mura esterne), sotto il controllo diretti di Matsudaira Nobutsuna\u00bb. (Voce: 24\u00ba giorno del secondo mese).\nLa caduta del castello di Hara concluse la rivolta di Shimabara. Il cristianesimo in Giappone entr\u00f2 in clandestinit\u00e0. \nLe cronache appena descritte, sono gli ultimi scritti che narrino delle gesta dei ninja in battaglia.\nOniwaban.\nNei primi anni del XVIII secolo lo shogun Tokugawa Yoshimune fond\u00f2 gli Oniwaban, un'agenzia di \"intelligence\" e servizi segreti. I membri di questo ufficio, gli Oniwaban (\"custodi del giardino\"), erano agenti coinvolti nella raccolta di informazioni sui Daimyo e i funzionari di governo. La natura segreta degli Oniwaban (insieme alla tradizione precedente di usare i membri dei clan Iga e Koga come guardie di palazzo) portarono alcune fonti a riferirsi agli \"Oniwabanshu\" come ninja. Questa rappresentazione \u00e8 comune anche nei romanzi successivi e nei \"jidai-geki\". Tuttavia non vi \u00e8 alcun collegamento con i precedenti \"shinobi\" e i successivi \"oniwabanshu\".\nTecniche di guerriglia psicologica.\nNel suo \"Buke Myomokusho\" lo storico militare Hanawa Hokinoichi scrisse dei ninja: \u00abViaggiarono in incognito in altri territori per giudicare la situazione del nemico, avrebbero attraversato la loro strada in mezzo al nemico per scoprire le sue lacune e infiltrarsi nei castelli nemici per incendiarli e effettuarono omicidi arrivando in segreto\u00bb...\nIn battaglia i ninja erano utilizzati anche per creare confusione tra i nemici. Il testo \"Ou Eikei Gunki\" illustra alcune tecniche di guerriglia psicologica\".\" composto tra il XVI e il XVII secolo esso afferma: \u00abAll'interno del castello di Hataya c'era un glorioso shinobi, le cui abilit\u00e0 erano molto famose, e una notte entr\u00f2 nel campo nemico di nascosto. Prese la bandiera da guardia di Naoe Kanetsugu... e torn\u00f2 e si ferm\u00f2 in un luogo in alto sul cancello di fronte al castello\u00bb.\nSpionaggio.\nLo spionaggio era il ruolo principale dei ninja. Con l'aiuto di travestimenti i ninja raccoglievano informazioni sui terreni nemici e le specifiche di costruzione. Allo stesso modo riuscivano a ottenere parole d'ordine e comunicati. Il \"Nochi Kagami\" descrive brevemente il ruolo dei ninja nello spionaggio: \u00abPer quanto riguarda i ninja, sono stati detti essere di Iga e Koga e andarono liberamente nei castelli nemici segreti. Essi osservarono cose nascoste e vennero presi come amici\u00bb. Pi\u00f9 tardi nella storia i ninja di Koga sarebbero stati considerati agenti del bakufu del clan Tokugawa. Questo avvenne in un momento in cui il \"bakufu\" utilizz\u00f2 i ninja in una rete di \"intelligence\" per monitorare i daimyo regionali, cos\u00ec come la corte imperiale di Kyoto.\nSabotaggio.\nL'incendio doloso era la prima forma di sabotaggio applicata dai ninja, che miravano a castelli e accampamenti.\nIl diario del XVI secolo dell'abate Eishun (\"Tamon-in-Nikki\") al monastero di Tamon-in, descrisse un attacco incendiario su un castello dagli uomini del clan Iga: \u00abQuesta mattina il sesto giorno dell'undicesimo mese del decimo anno di Tembun, gli \"iga-shu\" entrarono nel castello di Kasagi in segreto e incendiarono alcuni dei quartieri dei sacerdoti. Hanno anche dato fuoco a vari luoghi annessi all'interno del \"san-no-maru\". Catturarono la \"ichi-no-maru\" (mura interne) e il \"ni-no-maru\"\u00bb. (Entrata: 26\u00ba giorno dell'11\u00ba mese del 10\u00ba anno di Tenbun (1541)).\nNel 1558 Rokkaku Yoshitaka impieg\u00f2 una squadra di ninja per dare fuoco al castello di Sawayama. Un capitano \"chunin\" guid\u00f2 una forza di quarantotto ninja nel castello con l'inganno. Con una tecnica soprannominata \"bakemono-jutsu\" \u2018tecnica fantasma\u2019, i suoi uomini rubarono una lanterna che portava lo stemma della famiglia del nemico (\"mon\") e procedettero a replicare con lo stesso \"mon\". Brandendo queste lanterne vennero autorizzati a entrare nel castello senza combattere. Una volta dentro i ninja appiccarono il fuoco al castello e l'esercito di Yoshitaka ne sarebbe poi uscito vittorioso. La natura mercenaria degli shinobi venne dimostrata in un altro attacco incendiario subito dopo l'incendio del castello di Sawayama. Nel 1561 i comandanti che agirono sotto Kizawa Nagamasa assunsero tre ninja di Koga con rango chunin per assistere alla conquista di una fortezza in Maibara. Rokkaku Yoshitaka, lo stesso uomo che assunse i ninja di Koga anni prima, era il difensore della fortezza e divenne bersaglio di un attacco. L'Asai Sandaiki scrisse dei loro piani: \u00abAbbiamo impiegato \"shinobi-no-mono\" di Koga... Essi vennero contrattati per appiccare il fuoco al castello\u00bb. Tuttavia i mercenari shinobi non erano disposti a prendere il comando. Quando l'attacco di fuoco non inizi\u00f2 come da programma gli uomini di Iga dissero ai comandanti, che non erano della regione, che non potevano capire le tattiche degli shinobi. Minacciarono poi di abbandonare l'operazione se non venivano autorizzati ad agire per la propria strategia. L'incendio venne infine appiccato, permettendo all'esercito di Nagamasa di catturare la fortezza in una corsa caotica.\nAssassinio.\nI casi pi\u00f9 noti di attentati coinvolsero personaggi storici famosi. Molti dei personaggi famosi vennero ritenuti talvolta assassinati dai ninja, ma la natura segreta di questi scenari lo rese difficile da provare. Gli assassini erano spesso indicati come ninja, ma non ci sono prove per dimostrare se alcuni fossero appositamente formati per l'attivit\u00e0 o semplicemente erano delinquenti assunti.\nLa cattiva reputazione del signore della guerra Oda Nobunaga port\u00f2 a diversi attentati alla sua vita. Nel 1571 un ninja di Koga e un \"marksman\" di nome Sugitani Zenjubo, vennero assunti per assassinare Nobunaga. Utilizzando due archibugi spararono due colpi consecutivi a Nobunaga. Essi non furono in grado di infliggere lesioni mortali per via dell'armatura di Nobunaga. Sugitani riusc\u00ec a fuggire, ma venne catturato quattro anni pi\u00f9 tardi e messo a morte sotto tortura. Nel 1573 Manabe Rokuro, vassallo del daimyo Hatano Hideharu, tent\u00f2 di infiltrarsi nel castello di Azuchi e assassinare Nobunaga mentre dormiva. Tuttavia anche questo fin\u00ec in un fallimento e Manabe fu costretto a suicidarsi, dopodich\u00e9 il suo corpo venne apertamente mostrato in pubblico. Secondo un documento, l\"'Iranki\", quando Nobunaga ispezion\u00f2 la provincia di Iga (che il suo esercito aveva devastato) un gruppo di tre ninja spararono contro di lui con armi da fuoco di grosso calibro. Gli spari tuttavia evitarono Nobunaga e uccisero invece sette dei suoi compagni circostanti.\nIl ninja Hachisuka Tenzo venne inviato da Nobunaga per assassinare il potente daimyo Takeda Shingen, ma alla fine non riusc\u00ec nel suo tentativo. Nascondendosi all'ombra di un albero, evit\u00f2 di essere visto sotto il chiaro di luna e poi si nascose in un buco che aveva preparato in anticipo, sfuggendo cos\u00ec alla cattura.\nFu ostacolato anche un tentativo di assassinio di Toyotomi Hideyoshi . Un ninja di nome Kirigakure Saizo (forse Kirigakure Shikaemon) spinse una lancia attraverso le assi del pavimento per uccidere Hideyoshi, ma senza successo. Venne fatto uscire allo scoperto da un altro ninja che lavorava per Hideyoshi, che a quanto pare aveva utilizzato una sorta di primitivo lanciafiamme. Purtroppo la veridicit\u00e0 di questo racconto venne offuscato dai successivi racconti che ritraggono Saizo come uno dei leggendari Sanada Ten Braves. Uesugi Kenshin, il famoso Daimyo di Echigo, si diceva che fosse stato ucciso da un ninja. La leggenda attribuisce la sua morte a un assassino che si dice abbia nascosto nel gabinetto di Kenshin una lama o lancia nel suo ano che lo fer\u00ec a morte. Mentre i documenti storici mostrarono che Kenshin soffriva di problemi addominali, gli storici moderni solitamente attribuiscono la sua morte per tumore dello stomaco, carcinoma dell'esofago o malattie cerebrovascolari.\nContromisure.\nSvariate contromisure vennero ideate per evitare le attivit\u00e0 dei ninja. Precauzioni vennero spesso prese contro gli assassini, come le armi nascoste nel gabinetto o sotto una pedana rimovibile. Gli edifici venivano costruiti con trappole e fili collegati a un campanello d'allarme.\nI castelli giapponesi furono progettati per essere difficili da attraversare, con percorsi tortuosi che conducevano ai sotterranei. Punti ciechi e buchi nei muri venivano posti a sorveglianza di questi percorsi labirintici, come mostra il castello di Himeji. Il castello Nij\u014d a Kyoto venne costruito con lunghi piani \u00aba usignolo\u00bb che poggiavano su cerniere in metallo (\"uguisu-bari\") specificatamente progettato per stridere rumorosamente quando vi si camminava sopra. Pavimenti coperti di ghiaia avvisavano se un visitatore indesiderato si introduceva. Infine, edifici isolati permisero di contenere meglio gli incendi.\nFormazione.\nLe competenze richieste dai ninja furono conosciute in tempi moderni come \"ninjutsu\", ma \u00e8 improbabile che fossero precedentemente nominate sotto un'unica disciplina. Esse erano piuttosto distribuite fra una variet\u00e0 comprese fra lo spionaggio e di tecniche di sopravvivenza.\nL'addestramento per i Ninja iniziava gi\u00e0 in tenera et\u00e0, e non riguardava solo capacit\u00e0 fisiche ma anche mentali, soprattutto il superamento della paura, e l'ispirazione reciproca, individuando nel gruppo altri che potessero essere fonte di ispirazione in modo sistematico, e praticando una forma di sostegno reciproco affinch\u00e9 tutti gli allievi diventassero mentori uno dell'altro.\nLa prima formazione specialistica inizi\u00f2 a met\u00e0 del XV secolo, quando alcune famiglie samurai iniziarono a concentrarsi sulla guerra segreta, tra cui lo spionaggio e l'assassinio. Come il samurai, anche il ninja erano nati nella professione, in cui vennero tenuti nelle tradizioni e superarono attraverso la famiglia. Secondo Turnbull il ninja venne addestrato fin dall'infanzia, come era anche comune nelle famiglie dei samurai. Fuori dalle discipline di arti marziali che ci si attendeva, un giovane studiava tecniche di sopravvivenza e di \"scouting\", cos\u00ec come le informazioni riguardanti veleni e esplosivi. Era anche importante l'educazione fisica, che riguardava corse a lunghe distanze, l'arrampicata, i metodi di azione furtiva di camminare e il nuoto. Un certo grado di conoscenza per quanto riguardava le professioni comuni era necessario anche se uno si aspettava di prendere il suo modulo sotto mentite spoglie. Alcuni titoli di formazione medica potevano derivare da un salvataggio, quando un ninja di Iga forn\u00ec pronto soccorso a Ii Naomasa, che era stato ferito con armi da fuoco nella battaglia di Sekigahara. Qui il ninja, come rifer\u00ec Naomasa, gli diede una \"medicina nera\" per fermare l'emorragia.\nCon la caduta dei clan Iga e Koga i daimyo non potevano pi\u00f9 reclutare ninja professionisti e vennero costretti a formare loro gli shinobi. Lo shinobi era considerato una vera e propria professione, come dimostr\u00f2 la legge del bakufu del 1649 sul servizio militare, che dichiar\u00f2 che solo i daimyo con un reddito di oltre 10.000 \"koku\" erano autorizzati a mantenere shinobi. Nei due secoli successivi un numero di manuali \"ninjutsu\" vennero scritti dai discendenti di Hattori Hanzo cos\u00ec come i membri del clan Fujibayashi, un ramo degli Hattori. Grandi esempi includono il \"Ninpiden\" (1655), il \"Bansensh\u016bkai\" (1675) e il \"Shoninki\" (1681). Scuole moderne che pretendono di formare il \"ninjutsu\" sorsero dal 1970, tra cui quello di Masaaki Hatsumi (\"Bujinkan\"), Stephen K. Hayes (\"To-Shin Do\") e Jinichi Kawakami (\"Banke Shinobinoden\"). Il lignaggio e l'autenticit\u00e0 di queste scuole sono una questione di polemica.\nTattica.\nIl ninja non ag\u00ecsce sempre da solo. Esistevano tecniche di squadra: per esempio, per scalare un muro, un gruppo di ninja poteva mettersi reciprocamente sulle spalle o formare una piattaforma umana per aiutare un individuo a raggiungere altezze maggiori. Il \"Mikawa Go Fudoki\" diede conto di una squadra coordinata da aggressori che usavano le password per comunicare. L'account dava anche un senso di inganno, in quanto gli aggressori vestivano con gli stessi abiti dei difensori, provocando molta confusione. Quando la ritirata fu necessaria durante l'assedio di Osaka, ai ninja gli venne ordinato di sparare sulle truppe amiche da dietro, causando alle truppe di caricare all'indietro per attaccare un nemico percepito. Questa tattica venne utilizzata in un secondo momento come metodo per disperdere la folla.\nLa maggior parte delle tecniche \"ninjutsu\" registrate nei manuali ruotano intorno metodi per evitare la rivelazione e le modalit\u00e0 di fuga. Queste tecniche vennero vagamente raggruppate sotto il corrispondente di elementi naturali. Alcuni esempi sono:\nLe tattiche di arti marziali ninja di sabotaggio e assassinio erano adattate per attacchi a sorpresa (di notte, un'imboscata, da dietro) e per piccoli spazi (un folto cespuglio nel bosco, corridoi bassi e le piccole serrature da stanza giapponesi, che richiedevano brevi e piccole armi). I ninja nello spionaggio cercavano di evitare la battaglia aperta con forze avversarie numericamente superiori, quindi le loro tecniche vennero adattate per stordire il nemico e fuggire in caso di fallimento.\nTravestimenti.\nL'uso di travestimenti \u00e8 comune e ben documentato. I travestimenti erano sotto forma di sacerdoti, animatori, cartomanti, commercianti, \"r\u014dnin\" e monaci. Il \"Buke Myomokusho\" descrisse: \u00abGli \"shinobi-monomi\" erano persone utilizzate in modo segreto e se le loro funzioni erano andare in montagna si travestivano da raccoglitori di legna da ardere per scoprire e acquisire notizie sul territorio nemico... erano particolarmente esperti di viaggiare in incognito\u00bb. Un abbigliamento per una montagna ascetica (\"yamabushi\") facilitava il viaggio, in quanto erano comuni e potevano viaggiare liberamente tra i confini politici. Le vesti sciolte dei monaci buddisti permettevano di tenere armi nascoste, come ad esempio il \"tant\u014d\". Gli abiti con il menestrello o il \"sarugaku\" avrebbero potuto permettere al ninja di spiare le costruzioni nemiche senza sospetti travolgenti. Travestirsi da \"komosu\", un monaco mendicante, conosciuti per suonare il \"shakuhachi\" era efficace, in quanto il grande cappello \u00abpaniere\u00bb tradizionalmente indossati da loro nascondeva completamente la testa.\nEquipaggiamento.\nI ninja utilizzarono una grande variet\u00e0 di armi e strumenti, alcuni dei quali erano comunemente noti, ma altri erano pi\u00f9 specializzati. La maggior parte erano strumenti utilizzati per l'infiltrazione nei castelli. Una vasta gamma di attrezzature specializzate vennero descritte e illustrate nel XVII secolo dal \"Bansensh\u016bkai\", tra cui l'arrampicata con attrezzature, lance estese, razzi automatici e piccole imbarcazioni pieghevoli.\nAbbigliamento.\nMentre l'immagine di un ninja vestito in abito nero (\"shinobi shozoku\") \u00e8 prevalente nei media occidentali, non ci sono prove scritte per tale costume. Invece era molto pi\u00f9 comune per il ninja travestirsi da civile. La nozione popolare di abbigliamento nero \u00e8 probabilmente radicata nella convenzione artistica; i primi disegni di ninja mostravano loro vestiti di nero, al fine di rappresentare il senso di invisibilit\u00e0. Questa convenzione era un'idea presa in prestito dai gestori del teatro Bunraku, che si vestivano di nero totale, nel tentativo di simulare materiali di scena in movimento indipendentemente dai loro controlli. Nonostante la mancanza di prove concrete, venne rappresentato da alcune autorit\u00e0 che gli abiti neri, forse un po' contaminati con il rosso per nascondere le macchie di sangue, erano davvero il capo ragionevole di scelta per l'infiltrazione.\nL'abbigliamento usato era simile a quello dei samurai, ma gli indumenti larghi venivano nascosti nei pantaloni o fissati con le cinture. Il \"tenugui\", un pezzo di stoffa usato anche nelle arti marziali, aveva molte funzioni. Poteva essere usato per coprire il viso, formare una cintura o aiutare nella scalata.\nLa storicit\u00e0 di armature specificatamente realizzate per i ninja non pu\u00f2 essere stabilita. Mentre pezzi di armatura chiara presumibilmente indossati dai ninja esistevano e venivano utilizzati al momento giusto, non ci sono prove concrete del loro uso nelle operazioni dei ninja. Raffigurazioni di personaggi famosi in seguito considerati ninja spesso li mostrano con un'armatura giapponese da samurai. C'erano leggeri tipi occultabili di armature fatte con \"kusari\" (cotta di maglia) e piccole corazze, come i \"karuta\" che potevano essere indossati dai ninja, includendo le \"katabira\" (giacche) realizzate con armature nascoste tra gli strati di stoffa. \"Shin\" e bracci da guardie, insieme a calotte in metallo rinforzato sono stati ipotizzati di difendere l'armatura dei ninja.\nStrumenti.\nGli attrezzi utilizzati per l'infiltrazione e lo spionaggio sono alcuni dei reperti pi\u00f9 abbondanti legati ai ninja. Corde e rampini erano comuni e venivano legati alla cintura. Una scaletta pieghevole era illustrata nel \"Bansenshukai\", con picchi a entrambe le estremit\u00e0 per ancorare la scala. Gli spilli o gli attrezzi da arrampicata erano agganciati sulle mani e sui piedi e venivano usati come armi. Altri attrezzi includevano gli scalpelli, i martelli, i trapani, i picconi e cos\u00ec via.\nIl \"kunai\" era un pesante attrezzo appuntito, forse derivato dalle murature e cazzuole giapponesi ai quali \u00e8 molto simile. Anche se \u00e8 spesso ritratto nella cultura popolare come arma, il \"kunai\" era principalmente utilizzato anche per creare buchi nei muri. Coltelli e piccole seghe (\"hamagari\") erano anche utilizzati per creare buchi negli edifici, dove servivano come un punto d'appoggio o di passaggio per un ingresso. Un dispositivo di ascolto portatile (\"saoto hikigane\") veniva utilizzato per intercettare le conversazioni e rilevare i suoni.\nI \"mizugumo\" erano una serie di scarpe di legno presumibilmente per permettere ai ninja di camminare sull'acqua, dove avrebbero dovuto lavorare indossando pesi sopra un'ampia superficie inferiore delle scarpe. La parola \"mizugumo\" deriva dal nome nativo per l'acquaragno giapponese (\"Argyroneta aquatica japonica\"). Il \"mizugumo\" appare anche nello spettacolo \"MythBusters\", dove viene mostrato inadatto per camminare sull'acqua. L\"'ukidari\", una calzatura simile per camminare sull'acqua, esisteva anche nella forma di un secchio, ma probabilmente era piuttosto instabile. Pelli e tubi di respirazione gonfiabile permettevano ai ninja di rimanere sott'acqua per lunghi periodi di tempo. Nonostante la vasta gamma di strumenti disponibili per i ninja, il \"Bansenshukai\" ammoniva di non essere sovraccarichi di attrezzature, affermando che \"un ninja di successo \u00e8 uno che usa uno strumento per pi\u00f9 attivit\u00e0\".\nArmi.\nAnche se utilizzavano spade pi\u00f9 corte e i pugnali, la katana era probabilmente l'arma di fiducia dei ninja e a volte veniva portata sul dorso. La katana aveva diversi usi al di l\u00e0 del combattimento normale. In condizioni di oscurit\u00e0 il fodero poteva essere esteso fuori dalla spada e utilizzato come dispositivo a lungo sondaggio. La spada poteva anche essere fissata contro il muro, dove il ninja poteva usare la guardia della spada (\"tsuba\") per ottenere un pi\u00f9 alto appiglio. La katana poteva anche essere usata come dispositivo per stordire i nemici prima di attaccare, mettendo una combinazione di pepe rosso, sporco o polvere, e limatura di ferro nella zona vicina alla parte superiore del fodero, in modo che la spada disegnasse un intruglio che sarebbe volato negli occhi del nemico, stordendolo fino a quando non si sarebbe eseguito un colpo mortale. Mentre le spade dritte venivano utilizzate prima dell'invenzione della katana, la \"ninjat\u014d\" (un'altra spada dei ninja) non ha precedenti storici ed \u00e8 probabilmente un'invenzione moderna.\nUna serie di freccette, punte, coltelli e dischi a forma di stelle taglienti erano conosciuti collettivamente come \"shuriken\". Anche se non erano esclusivi dei ninja, erano una parte importante dell'arsenale, in quanto potevano essere lanciati in tutte le direzioni. Gli archi venivano utilizzati con un'ottima mira e alcuni fiocchi ninja venivano intenzionalmente resi pi\u00f9 piccoli rispetto al tradizionale \"yumi\" (lungo arco). Anche \"la catena e la falce\" \"kusarigama\" veniva utilizzata dai ninja. Quest'arma consisteva in un peso posto sull'estremit\u00e0 di una catena e in una falce \"kama\" sull'altro. Il peso oscillava e poteva anche ferire o abbattere un avversario, mentre la falce veniva usata per uccidere a distanza ravvicinata. I semplici utensili da giardinaggio come i \"kunai\" e le falci vennero usati come armi in modo che, se scoperto, un ninja poteva dire che erano suoi strumenti di lavoro e non armi, nonostante la loro capacit\u00e0 di essere usate in battaglia.\nGli esplosivi vennero introdotti dalla Cina ed erano conosciuti in Giappone al tempo delle invasioni mongole del XIII secolo. Pi\u00f9 tardi gli esplosivi e le granate a mano vennero adottati dai ninja. Bombe \"soft-carter\" vennero progettate per rilasciare fumo o gas velenosi, insieme agli esplosivi a frammentazione pieni di ferro o ceramica granata.\nInsieme alle armi comuni, un vasto assortimento di varie armi vennero associate ai ninja. Alcuni esempi includono il veleno, le \"makibishi\", le spade di canna (\"shikomizue\"), mine terrestri, \"fukiya\" (cerbottane), freccette avvelenate, acidi e armi da fuoco. L\"'happo\", un piccolo guscio d'uovo pieno di polvere accecante (\"metsubushi\") venne utilizzato anche per facilitare la fuga. Altre armi dei ninja erano: il \"b\u014d\" (un bastone molto lungo), la \"wakizashi\" (spada corta a un solo filo), gli \"shuriken\" (letteralmente lame volanti sia di forma circolare sia oblunghe, note come \"le stelle dei Ninja\"), gli \"bo-shuriken\" (chiodi lunghi 20-30 cm da posizionare negli spazi interdigitali per poter esser lanciati), la \"kaginawa\" (ancorette unite a una corda, sia da lancio sia per arrampicarsi), la \"kamayari\" (una picca con arpione), i \"manriki\" \"kusari\" (coppia di piccoli pesi posti all'estremit\u00e0 di una catena), i \"mizugumo\" (delle scarpe galleggianti per attraversare pozze d'acqua), il \"tant\u014d\" (tipico coltello da uso quotidiano giapponese), le \"ashiko\" (calzature chiodate), il \"tekagi\" e le sue varianti, gli \"shuko\" (bracciali puntuti e pugni di ferro anch'essi puntuti), il \"j\u014d\" (una spranga di legno), i \"fukumibari\" (degli aghi), la \"naginata\" (una alabarda), il \"kyoketsu Shogei\" (un corto pugnale con paramano curvo che d\u00e0 la forma di un arpione, dotato di una lunga corda con al termine un anello metallico), il nunchaku (un'arma composta da due bastoni lunghi circa 25 cm l'uno e uniti tra loro da una catena o una corda lunga circa 10 cm, di cui esiste anche una variante a tre bastoni: il \"s\u0101n ji\u00e9 g\u00f9n\"), gli \"\u014dzutsu\" e le granate , ovvero piccole bombe dirompenti a carica metallica).\nPer le missioni segrete veniva utilizzati gli \"Shinobi no tsume\", erano delle asticelle di metallo della lunghezza di 10 cm alle quali venivano saldate in verticale delle lame lunghe 20 cm. Si impugnavano come gli yawara, ma la parte dell'asta doveva essere nascosta in un guanto mentre le lame dovevano uscire dalle nocche del guanto da appositi fori.\nAbilit\u00e0 leggendarie.\nI poteri sovrumani o soprannaturali vennero spesso associati ai ninja. Alcune leggende includono volo, invisibilit\u00e0, mutaforma, la capacit\u00e0 di dividere il corpo, l'evocazione di animali e il controllo dei cinque elementi. Queste nozioni favolose derivano dalla fantasia popolare per quanto riguarda lo stato misterioso dei ninja, cos\u00ec come le idee romantiche che si trovano nell'arte giapponese del periodo Edo. I poteri magici erano a volte radicati negli sforzi dei ninja per diffondere informazioni di fantasia. Ad esempio, Nakagawa Shoshujin, il fondatore del XVII secolo del \"nakagawa-ryu\" sostenne nei suoi scritti (\"Okufuji Monogatari\") che avevano la capacit\u00e0 di trasformarsi in uccelli e animali.\nIl controllo percepito nel corso degli elementi pu\u00f2 essere messo in campo nelle tattiche reali, che vennero classificate per associazione con le forze della natura. Ad esempio, la pratica di accendere il fuoco al fine di coprire le tracce di un ninja rientrano nelle \"katon-no-jutsu\" \u2018tecniche di fuoco\u2019.\nPer i ninja l'impiego di aquiloni nello spionaggio e in guerra \u00e8 un altro argomento di leggende. Esistono racconti di ninja sollevati in aria da aquiloni, che volavano su un terreno ostile e discesi sganciando bombe sul territorio nemico. Gli aquiloni vennero effettivamente utilizzati nelle guerre giapponesi, ma soprattutto per inviare messaggi e segnali. Turnbull suggerisce che gli aquiloni che alzavano un uomo a mezz'aria erano tecnicamente possibili, ma afferma che l'uso di aquiloni per formare un deltaplano \"umano\" ricade nel regno della fantasia.\n\"Kuji-kiri\".\nIl \"kuji-kiri\" era una pratica esoterica che se effettuata con una serie di sigilli a mano (\"kuji-in\") aveva lo scopo di permettere ai ninja di emanare gesta sovrumane.\nIl \"kuji\" \u2018nove caratteri\u2019 \u00e8 un concetto proveniente dal taoismo, dove era una serie di nove parole usate negli incantesimi. In Cina questa tradizione mescolata con le credenze buddiste, assegnando ciascuna delle nove parole con una divinit\u00e0 buddista. I \"kuji\" possono essere arrivati in Giappone mediante l'esempio buddista dove fior\u00ec nel \"shugendo\". Anche qui ogni parola del \"kuji\" veniva associata con divinit\u00e0 buddiste, animali della mitologia taoista e pi\u00f9 tardi i kami del shintoismo. Il \"mudr\u0101\", una serie di simboli a mano che rappresentavano diversi Buddha, vennero applicati al \"kugi\" dei buddisti, forse attraverso gli insegnamenti esoterici \"mikkyo\". Gli asceti \"yamabushi\" del \"Shugendo\" adottarono questa pratica, utilizzando i gesti delle mani in spirituale, la guarigione, e i rituali di esorcismo. In seguito l'uso di \"kuji\" pass\u00f2 sul \"bud\u014d\" (arti marziali) e scuole \"ninjutsu\", dove avevano vari scopi. L'applicazione di \"kuji\" per produrre l'effetto desiderato venne chiamato \u00abtaglio\u00bb (\"kiri\"). Effetti desiderati vanno dalla concentrazione fisica e mentale, a pi\u00f9 incredibili affermazioni circa un avversario immobile o anche la fusione di incantesimi. Queste leggende vennero assorbite nella cultura popolare, che interpret\u00f2 il \"kuji-kiri\" come un precursore delle arti magiche.\nNinja famosi.\nMolti personaggi famosi nella storia del Giappone vennero associati o identificati come ninja, ma il loro \"status\" di ninja era difficile da dimostrare e poteva essere il prodotto della fantasia. Molte voci circondarono guerrieri famosi, come Kusonoki Masashige o Minamoto no Yoshitsune, che li descrissero come ninja, ma ci sono poche prove per queste affermazioni. Alcuni esempi ben noti includono:\nNella cultura di massa.\nL'immagine dei ninja entr\u00f2 nella cultura popolare nel periodo Edo, quando i racconti popolari e i giochi sui ninja vennero concepiti. Le storie di ninja di solito si basano su dati storici. Ad esempio, esistono molte storie simili su un daimyo che sfid\u00f2 un ninja per dimostrare il suo valore, solitamente rubando il suo cuscino o arma mentre dormiva. Vennero scritti alcuni romanzi sui ninja come \"Jiraiya goketsu monogatari\", di cui venne anche fatto un gioco \"kabuki\". Personaggi di fantasia, come Sarutobi Sasuke, alla fine si sarebbero fatti strada nel fumetto e nella televisione, dove vennero a godere di uno \"status\" di eroe culturale al di fuori dei loro mezzi originali. I ninja appaiono in molte forme di media popolari giapponesi e occidentali, compresi i libri (\"Koga Ninpocho\"), televisione (\"Ninja Warrior\", \"Power Rangers Ninja Storm\"), film (\"Agente 007 - Si vive solo due volte\", \"Ninja Assassin\", \"L'ultimo samurai\"), satira ('), videogiochi (\"Tenchu\", \"The Last Ninja\", \"Ninja Combat\", \"Magician Lord\", \"Ninja Spirit\", \"Shinobi\", \"Mortal Kombat, \"), anime e manga (\"Naruto\", ') e \"comic book\" occidentali (\"Tartarughe Ninja\" e \"\"). Dall'antico Giappone al Giappone moderno dei media le rappresentazioni popolari vanno dal realistico al fantasticamente esagerato, sia fondamentalmente e esteticamente. Questi spesso ritraggono ninja non fattuali, talvolta incredibilmente sgargianti, per umorismo o intrattenimento. Anche nei ritratti, rinunciando all'aspetto mistico, vi \u00e8 una tendenza a rappresentare i ninja come un equivalente medievale delle moderne forze speciali. Ci\u00f2 include mimetizzare i ninja in un modo simile; mostrando loro le armi di vita come emozioni con abilit\u00e0 quasi sovrumane derivate dalla formazione estrema, una vasta conoscenza popolare di temi come la tossicologia, la fisiologia, la psicologia, l'accesso alle tecnologie avanzate segrete e il possesso di una disumana autodisciplina."}
{"id": "58769", "revid": "1573940", "url": "https://it.wikipedia.org/wiki?curid=58769", "title": "Djedefptah", "text": "Biografia.\nForse ultimo sovrano della dinastia, la sua esistenza \u00e8 attestata solamente dalla lista di Manetone, nella forma riportata da Sesto Africano, che pone al termine della IV dinastia un Thampththis, nome che non \u00e8 possibile mettere in relazione con nessun altro sovrano della dinastia e che potrebbe essere una deformazione del nome egizio \"Djedefptah\" o \"Ptahdjedef\" (\u1e0fd =f pth).\nUn'ulteriore circostanza che renderebbe possibile questa ipotesi \u00e8 quella che il Canone Reale risulta danneggiato proprio nella parte riguardante la fine della IV dinastia e l'attuale disposizione dei frammenti lascia spazio, dopo Menkaura (Micerino), ad un ulteriore sovrano.\nAllo stato attuale delle conoscenze mancano per\u00f2 del tutto riscontri archeologici che possano confermare queste ipotesi."}
{"id": "58773", "revid": "287204", "url": "https://it.wikipedia.org/wiki?curid=58773", "title": "Confronto tra metodo delle secanti e metodo delle tangenti", "text": "In matematica e pi\u00f9 specificamente in analisi numerica, il metodo delle secanti e il metodo delle tangenti sono metodi largamente utilizzati per il calcolo approssimato di una soluzione di un'equazione della forma formula_1.\nIl metodo delle secanti \u00e8 un semplice metodo convergente, ma generalmente \u00e8 molto lento, richiede molti passi per raggiungere una precisione accettabile, mentre il metodo delle tangenti \u00e8 pi\u00f9 veloce (fornisce buoni risultati in pochi passi).\nSe formula_2, quindi se formula_3 \u00e8 decrescente e concava (fig. 1) oppure se formula_3 \u00e8 crescente e convessa.\nIl metodo delle tangenti costruisce una successione formula_5 decrescente che approssima per eccesso la radice.\nIl metodo delle secanti costruisce una successione formula_6 crescente che approssima per difetto la radice.\nSe formula_7 quindi se formula_3 \u00e8 crescente e concava (fig. 3) oppure formula_3 \u00e8 decrescente e convessa.\nIl metodo delle tangenti costruisce una successione formula_5 crescente che approssima per difetto la radice.\nIl metodo delle secanti costruisce una successione formula_6 decrescente che approssima per eccesso la radice.\nQuindi usati insieme, i due metodi, forniscono approssimazioni per eccesso e per difetto dell'unica radice dell'equazione formula_12.\n\u00c8 possibile perci\u00f2, ove la funzione formula_13 verifichi le ipotesi, utilizzare contemporaneamente i due metodi, iterando l'applicazione di essi finch\u00e9 i valori approssimati per eccesso e per difetto distino meno della precisione \u03b5 scelta.\nPrimo esempio.\nEsempio 1: determinare le radici di formula_14 a meno di formula_15.\nLa funzione \u00e8 definita e continua in formula_16, inoltre, poich\u00e9 formula_17 e formula_18 la curva incontra l'asse delle formula_19 in almeno un punto.\nDallo studio delle derivate prima e seconda formula_20 e formula_21 si ricava che la funzione ha un massimo relativo in formula_22, un minimo relativo in \nformula_23 e un flesso a tangente obliqua in formula_24 e quindi la curva interseca l'asse delle formula_19 in un solo punto. \nInoltre formula_26 e formula_27; perci\u00f2 formula_28. Sono soddisfatte le condizioni richieste per potere usare i metodi delle tangenti e delle secanti. \nApplicando il metodo delle tangenti, essendo formula_3 crescente e convessa nell'intervallo formula_30 si trovano valori approssimati per eccesso. Si traccia la tangente in formula_31, in quanto \u00e8 in esso che la funzione e la derivata seconda sono concordi. Utilizzando la seguente relazione di ricorrenza si ottiene \nformula_32\nformula_33\nformula_34\npoich\u00e9 risulta formula_35, iterando ulteriormente si ottiene \nformula_36 da cui \nformula_37 e quindi formula_38 \u00e8 la radice approssimata per eccesso a meno formula_39 dopo 4 iterazioni. \nApplicando il metodo delle secanti, essendo formula_40 e formula_41 i punti dell'intervallo per cui passa la prima secante, dalla formula \nformula_42\nsi ricavano i seguenti valori approssimati per difetto:\nformula_43\nla seconda secante passa per i punti formula_31 e formula_45 essendo formula_46 da cui\nformula_47\nformula_48\nformula_49\nformula_50\nformula_51\ndopo 6 iterazioni, essendo formula_52, formula_53 \u00e8 la radice approssimata per difetto a meno formula_15.\nConfrontando i valori ottenuti con i due metodi, si osserva che il valore formula_53 \u00e8 esatto alla quarta cifra decimale.\nSecondo esempio.\nEsempio 2: determinare le radici di formula_56 a meno di formula_15\nSia formula_58.\nSi scrive l'equazione nella forma formula_59e si considerano le funzioni di equazioni formula_60 e formula_61.\nDalla rappresentazione grafica in uno stesso sistema di riferimento cartesiano delle due funzioni, si ricava che le due curve si intersecano nel solo punto formula_62, pertanto l'equazione ammette una sola radice, che \u00e8 l'ascissa del punto formula_62 ed essendo formula_64 e formula_65, tale radice appartiene all'intervallo formula_30.\nDallo studio delle derivate prima e seconda, la funzione formula_67 \u00e8 decrescente e convessa nell'intervallo formula_30; quindi utilizzando il metodo delle tangenti, partendo dall'estremo formula_69in cui la funzione formula_67 e la derivata seconda sono concordi si ricavano le seguenti approssimazioni per difetto\nformula_71\nformula_72\nformula_73\npoich\u00e9 risulta formula_74 si ottiene che il valore approssimato per difetto della radice a meno di formula_75 \u00e8 formula_76 dopo 3 iterazioni.\nApplicando il metodo delle secanti essendo formula_69 e formula_78 i punti dell'intervallo per cui passa la prima secante, si ottengono i seguenti valori approssimati per eccesso:\nformula_79.\nLa seconda secante passa per i punti formula_80 e formula_45 essendo formula_82 da cui\nformula_83\nformula_84\nformula_85 ;\nessendo formula_86, formula_87 \u00e8 la radice approssimata per eccesso a meno di formula_15 dopo 4 iterazioni; questo valore coincide con quello trovato con il metodo delle tangenti, ma con un maggior numero di iterazioni."}
{"id": "58774", "revid": "767487", "url": "https://it.wikipedia.org/wiki?curid=58774", "title": "Sky Captain and the World of Tomorrow", "text": "Sky Captain and the World of Tomorrow \u00e8 un film del 2004 diretto da Kerry Conran.\nFilm di fantascienza sceneggiato dallo stesso regista Conran con Jude Law in veste di protagonista e produttore.\nTrama.\nAmbientato nel 1939, in una retrofuturistica realt\u00e0 alternativa in stile dieselpunk, il film si apre con il dirigibile \"Hindenburg III\" che vola nei cieli innevati di New York approdando sulla cima dell'Empire State Building. Dal mezzo scende un nervoso scienziato tedesco, il Dottor Jorge Vargas, il quale ordina a un facchino di consegnare un pacco contenente due fiale misteriose al Dr. Walter Jennings, prima di scomparire nel nulla. Nei giorni seguenti vengono riportati i rapimenti di svariati scienziati e uomini dall'intelletto elevato in tutto il mondo.\nLa temeraria Polly Perkins, reporter newyorkese del quotidiano \"The Chronicle\", indaga sulla scomparsa del Dr. Vargas e di altri cinque brillanti scienziati. Un giorno ella riceve un libro di matematica con un messaggio anonimo allegato che le intima di recarsi al Radio City Music Hall. Ignorando gli avvertimenti di Morris Paley, il suo editore, di non andare per evitare guai, Polly va al cinema ed incontra il Dr. Jennings mentre in sala viene proiettato \"Il Mago di Oz\". Lo studioso si confida a lei preoccupato dicendo che il fantomatico Dottor Totenkopf sta arrivando per catturarlo. Improvvisamente i due sono costretti a scappare quando New York viene attaccata da dei giganteschi robot volanti. La polizia chiama in aiuto Joe Sullivan, asso dell'aviazione noto con il nomignolo di \"Sky Captain\", il quale interviene a bordo del suo aereo caccia e riesce ad abbattere uno dei robot, ma gli altri volano via dopo aver sottratto uno dei generatori elettrici di Manhattan.\nNei giorni seguenti i giornali di tutto il mondo riportano altri incidenti simili all'assalto dei robot giganti, dove varie miniere e impianti dell'energia sono stati manomessi e danneggiati. Il robot abbattuto da Joe viene trasportato alla base aerea per essere esaminato da Dex Dearborn, un giovane e brillante inventore amante dei fumetti e amico di Joe. Polly giunge sul posto sperando di ricavare informazioni per il suo nuovo articolo. Joe e Polly una volta erano innamorati, ma si erano separati anni prima in Cina quando Joe la lasci\u00f2 per unirsi alle Tigri Volanti, quindi Joe le permette di seguire il caso insieme. I due cos\u00ec si recano al laboratorio del Dr. Jennings, dove lo trovano sul punto di morte, ucciso da una donna misteriosa che riesce a scappare. Prima di spirare, Jennings consegna a Polly le due fiale dategli dal Dr. Vargas, dicendole di tenerli nascosti perch\u00e9 sono cruciali per i piani di Totenkopf. Tornati alla base aeronautica, vengono improvvisamente attaccati da dei droni ornicotteri. Joe riesce ad abbatterne alcuni mentre Dex riesce a rintracciare l'origine del segnale di controllo dei droni, ma viene rapito dai robot, guidati dall'assassina di Jennings.\nTornati alla base distrutta, Joe e Polly trovano un pezzo di mappa lasciato da Dex, dove questi ha evidenziato che la posizione della sorgente del misterioso segnale che controlla le macchine si trova nel Nepal. I due si recano cos\u00ec sulle cime dell'Himalaya, dove scoprono un avamposto minerario abbandonato e si incontrano con Kaji, un vecchio amico di Joe. Per\u00f2 le due guide locali che accompagnavano Kaji si rivelano essere agenti della misteriosa donna che ha ucciso il Dr. Jennings, quindi prendono le due fiale da Polly e rinchiudono lei e Joe in una stanza piena di esplosivi, ma vengono salvati in tempo da Kaji. I tre, rimasti privi di sensi dall'esplosione, si risvegliano nella mitica Shangri-La. I monaci tibetani della citt\u00e0 raccontano che Totenkopf ha schiavizzato parte del loro popolo, obbligandoli a lavorare nelle sue miniere di uranio dove, la maggioranza, \u00e8 rimasta vittima delle radiazioni. Joe e Polly incontrano l'ultimo sopravvissuto, sul letto di morte poich\u00e9 gravemente contaminato, che dona a loro un manufatto in grado di scoprire il punto esatto dove poter trovare la base di Totenkopf, che si trova su un'isola sconosciuta e non segnata sulle carte.\nMentre volano verso l'isola per\u00f2, l'aereo di Joe \u00e8 a corto di carburante, quindi sono costretti ad atterrare nella stazione aeronautica volante segreta \"Manta\", della Royal Navy, per fare rifornimento. Qui Polly fa conoscenza con Francesca \"Franky\" Cook, forte soldatessa al comando della \"Manta\" nonch\u00e9 ex fiamma di Joe che l'ha incontrata a Nanchino durante la Prima Guerra Mondiale. Anche gli uomini al servizio di Franky hanno localizzato l'isola misteriosa di Totenkopf, ed ella decide di aiutare Joe nell'infiltrarsi nella base dello scienziato dopo aver appreso che Dex \u00e8 stato rapito dai suoi biechi emissari. Joe, Polly e Franky, al comando di uno squadrone speciale di aerei anfibi capaci di immergersi sott'acqua, cercano di approdare sull'isola attraverso l'unico modo possibile e cio\u00e8 per mezzo di un passaggio sottomarino che per\u00f2 si rivela ben protetto da robot subacquei corazzati che attaccano lanciando potenti siluri. Nello scontro che segue, Franky, pur di permettere a Joe e a Polly di proseguire, sacrifica il proprio mezzo per attirare i siluri a guida magnetica dirigendoli verso i robot stessi per poi tornare alla \"Manta\" sganciandosi e volando con un jetpack.\nPolly e Joe riemergono in un lago interno dell'isola misteriosa, dove scoprono che \u00e8 abitata da strane creature simili a dinosauri. In seguito vengono attaccati da una creatura volante e i due fuggono fino a quando non trovano un passaggio che li conduce all'interno di una base segreta dove scoprono che numerosi droni robot sono intenti a preparare il lancio di un enorme razzo spaziale ove sono immagazzinate moltissime specie di animali e piante comprese le misteriose fiale sottratte a Polly. I due vengono scoperti dai robot e dalla donna misteriosa, ma sono tratti in salvo da Dex che li conduce dagli altri scienziati rapiti.\nDex e gli scienziati spiegano a Joe e Polly che Totenkopf ha pianificato la distruzione di ogni forma di vita sulla Terra per poi ripopolarla facendo tornare dallo spazio il razzo con il suo carico specie animali, come accadde con l'Arca di No\u00e8. Gli scienziati svelano che le fiale contengono il materiale genetico per un maschio e una femmina umani, i nuovi Adamo ed Eva, destinati a ricreare un'umanit\u00e0 migliore, in quello che Totenkopf chiama \"il mondo di domani\". Nel tentativo di penetrare nei quartieri privati di Totenkopf uno degli scienziati viene fulminato da un sistema di sicurezza. Dex disattiva il meccanismo e cos\u00ec il gruppo riesce ad entrare in quello che riveler\u00e0 essere lo studio privato di Totenkopf, ma scoprono che egli \u00e8 morto da pi\u00f9 di vent'anni. Su una poltrona da cui si pu\u00f2 vedere il sito di lancio del razzo/arca si trova ancora il corpo mummificato dello scienziato, che in una mano stringe un biglietto con sopra scritto: \"\"Perdonatemi\" (in inglese \"forgive me\"\").\nI protagonisti capiscono cos\u00ec che in realt\u00e0 le sue stesse macchine hanno proseguito e portato a termine il lavoro anche senza di lui. Nel momento in cui il razzo raggiunger\u00e0 i cento chilometri di quota, la Terra verr\u00e0 incenerita quindin non potendo impedirne la partenza, Joe decide di entrarvi per distruggerlo dall'interno. Convinto che si tratti di una missione senza ritorno, decide di andare da solo, ma Polly insiste per volerlo aiutare. Di tutta risposta Joe, dopo averla baciata, le fa perdere i sensi con un pugno e chiede a Dex e agli scienziati di portarla in salvo con loro, ma prima che Dex e gli altri abbandonino l'isola Polly si risveglia, raggiunge Joe e lo salva dalla donna misteriosa, sorprendendola alle spalle, per poi rendere all'uomo il pugno ricevuto poco prima. I due entrano nel razzo in tempo prima della partenza, ma vengono di nuovo attaccati dalla rediviva Donna misteriosa, rivelatasi un androide, che per\u00f2 Joe riesce ad eliminare definitivamente colpendola con la sua stessa arma elettrica, che quindi usa per manomettere l'intero razzo. Cos\u00ec l'arca esplode senza polverizzare la popolazione mondiale mentre Joe e Polly si salvano atterrando con un altro guscio di salvataggio assieme a tutti gli animali.\nProduzione.\nLa pellicola \u00e8 nata dalla passione e dall'ostinazione dello sceneggiatore e regista, che prima di potersi avvalere dei mezzi degni di una vera produzione cinematografica aveva cominciato a \"crearselo da solo\", lavorando per quattro anni con il suo computer Apple per girare sei minuti di film in grafica computerizzata. Interamente realizzato in Gran Bretagna, iniziato come una produzione indipendente, il film ha attirato capitali internazionali.\nIl film \u00e8 stato interamente girato su sfondo blu e, a parte gli attori, tutto \u00e8 aggiunto in grafica computerizzata in fase di postproduzione. Tra gli interpreti figura anche il grande attore scomparso Laurence Olivier, \"resuscitato\" grazie all'utilizzo dell'attore virtuale e delle moderne tecnologie degli effetti speciali (la sua voce e alcuni spezzoni dell'attore da giovane sono stati riutilizzati per dare vita al misterioso personaggio del Dr. Totenkopf).\nAccoglienza.\nIl film ha ricevuto un'accoglienza critica generalmente positiva. Su \"Rotten Tomatoes\" il film detiene il voto del 72% di critica positiva. \nRoger Ebert assegn\u00f2 al film un voto di 4 stelle su 4 scrivendo: \"L'incurata energia e gioia di questo film mi ha ricordato la prima volta che ho visto \"I predatori dell'arca perduta\". \u00c8 come un film che \u00e8 fuoriuscito direttamente dall'immaginazione per passare allo schermo, senza dover affrontare la realt\u00e0 lungo la strada.\"\nNella sua recensione per il \"Chicago Reader\", J.R. Jones scrisse: \"Questo primo lungometraggio di Kerry Conran \u00e8 un trionfo non solo per la sua maestria tecnica, ma per il suo buon gusto.\"\nNon tutte le recensioni sono state positive, come ad esempio il critico Stephen Holden del \"The New York Times\", il quale, pur apprezzando gli omaggi ai film d'epoca, disse: \"Le variazioni monocromatiche sul seppia mantengono gli attori e le loro avventure ad una distanza estetica raffinata... A volte il film \u00e8 difficile da guardare. E man mano l'azione acceleri, la meraviglia del suo concetto visivo inizia a rilasciare troppi clich\u00e9 fantascientifici.\""}
{"id": "58776", "revid": "9", "url": "https://it.wikipedia.org/wiki?curid=58776", "title": "Binjip", "text": ""}
{"id": "58777", "revid": "2225", "url": "https://it.wikipedia.org/wiki?curid=58777", "title": "Sky captain and the world of tomorrow", "text": ""}
{"id": "58789", "revid": "768068", "url": "https://it.wikipedia.org/wiki?curid=58789", "title": "Saqqara", "text": "Saqqara \u00e8 una vasta necropoli situata in Egitto a 30\u00a0km a sud della citt\u00e0 moderna del Cairo. Bench\u00e9 ospiti molti complessi funerari, il pi\u00f9 importante e famoso \u00e8 la piramide a gradoni di Djoser della III dinastia, considerata la pi\u00f9 antica tra le piramidi e l'antesignana di quelle che diverranno poi, con la IV dinastia, le cosiddette piramidi perfette.\nIl nome \"Saqqara\" deriverebbe dal nome del vicino odierno villaggio arabo; \u00e8 tuttavia controverso se tale nome non derivi, a sua volta, da quello dell'antico dio della morte Sokar, il che sarebbe in linea con la scelta sepolcrale, o piuttosto dal nome di una trib\u00f9 araba, i \"Beni Soqar\", che aveva prescelto la zona quale propria sede stanziale. L'area era gi\u00e0 stata originariamente prescelta da Funzionari e Dignitari della I dinastia, che qui eressero le loro enormi \"m\u00e0stabe\" (tanto che per lungo tempo si \u00e8 creduto si trattasse di sepolture reali), ma non furono pochi i re dell'Antico Regno che prescelsero questa necropoli per le loro sepolture, forse proprio per la vicinanza con la neofondata capitale Menfi.\nAltre sepolture di dinastie successive si trovano nell'area di Saqqara verosimilmente come tributo agli \"antichi re\" unificatori del Paese.\nStoria.\nCon l'unificazione territoriale avvenuta sotto la I dinastia, si rese necessaria la scelta di una nuova capitale che i re meridionali, venuti dall'Alto Egitto, decisero di creare alla confluenza del Nilo con l'estesa area del Delta. Alla fine della II dinastia tale citt\u00e0 sar\u00e0 nota come \"Ineb Hedj\", ovvero \"il Muro Bianco\", che i greci denomineranno Menfi \nNecessitando, in assonanza di quanto praticato nella terra d\u2019origine, di creare un\u2019area da destinare a necropoli ai margini della citt\u00e0, venne scelta, come area della necropoli reale, Saqqara (a circa 30\u00a0km) ove, direttamente derivanti dal tumulo primordiale e dalle pietre sovrapposte a protezione delle sepolture pi\u00f9 antiche, furono ideate strutture pi\u00f9 squadrate ed architettonicamente pi\u00f9 definite, complesse e monumentali: le mastabe . Queste, di forma tronco-piramidale, al pari dei tumuli di pietre, di fatto proteggevano sepolture sotterranee ed erano, in origine, prive di locali interni.\nEsternamente le mastabe erano caratterizzate da un'altezza media di circa 6 m, con pareti a \"rientranze e sporgenze\" in mattoni cotti al sole che ricordavano la cosiddetta facciata di palazzo, rivestite di latte di calce, ad imitazione di stuoie e tende policrome in tessuto.\nCon il collasso del potere centrale e la fine dell', Saqqara perder\u00e0 la sua popolarit\u00e0; purtuttavia anche nel Primo Periodo Intermedio non mancheranno sepolture reali caratterizzate da una cappella con falsa porta fiancheggiata da mura decorate a rilievo. La rilevanza della necropoli di Saqqara verr\u00e0 confermata anche nel Nuovo Regno quando, nonostante il trasferimento della capitale a Tebe e, per una breve parentesi, ad Akhetaton, qui verranno ancora realizzate tombe per funzionari della Corte. Durante la XIX dinastia, sotto Ramses II qui verranno realizzate le necropoli degli animali sacri quali immagini viventi degli dei: i babbuini per Thot, i tori Apis, i cani per Anubi, i gatti per la dea Bastet.\nSebbene successivamente sostituita dalla necropoli reale di Giza e in seguito, con la XVIII dinastia, da quella della Valle dei Re presso Tebe, rimase un'importante localit\u00e0 di seppellimento e culto per pi\u00f9 di anni fino al periodo Tolemaico e all'occupazione romana.\nNel ventennio 1936-1956, sotto la guida dell'egittologo britannico Walter Bryan Emery vennero scavate numerose mastabe di Saqqara riscontrando che, alcune di esse, presentavano riferimenti a re della I e II dinastia di cui erano gi\u00e0 note le tombe ad Abydos: questo fece supporre che le mastabe di Saqqara, localit\u00e0 legata territorialmente alla nuova capitale, fossero in realt\u00e0 cenotafi delle sepolture autentiche di Abydos o viceversa considerando, peraltro, che tale seconda localit\u00e0 era intimamente connessa al culto del dio dei morti Osiride.\nLe pi\u00f9 antiche sepolture di nobili risalgono alla I dinastia ma \u00e8 solo con la II dinastia che compaiono sepolture reali tra cui quelle di Hotepsekhemwy e Ninetjer.\nIl sito ospita anche alcune dozzine di piramidi accessorie, di regine e principi reali, in vari stati di conservazione. Quella di Unis, sovrano della V dinastia, posta a sud della piramide a gradoni, ospita il pi\u00f9 antico esempio di Testi delle piramidi considerati i precursori del Libro dei morti del Nuovo Regno.\nSaqqara ospita anche un grande numero di tombe a mastaba che, essendo stati i complessi funerari coperti dalla sabbia per quasi due millenni, si sono preservate intatte sia nelle strutture esterne che nelle decorazioni interne. Particolare importanza \u00e8 offerta, per lo studio della storia dell'Egitto, da un dipinto, scoperto nel 1861 in una tomba risalente al Nuovo Regno, in cui sono elencati i cartigli di cinquantasette sovrani dai quali afferma di discendere Ramses II. Cinquantadue di tali nomi sono tuttora leggibili e costituiscono la Lista reale di Saqqara.\nMentre la maggior parte delle sepolture risale comunque all'Antico Regno, \u00e8 di particolare interesse la presenza della tomba del generale Horemheb, ultimo sovrano della XVIII dinastia, realizzata a Saqqara prima della sua ascesa al trono.\nUlteriore monumento di rilevante importanza \u00e8 il Serapeo: una galleria di enormi tombe, tagliata nella roccia, che avrebbero dovuto conservare i corpi mummificati di ben 64 tori Api, adorati a Menfi come personificazione del dio Ptah. Scoperte nel novembre del 1851 da Auguste Mariette, le tombe si sono rivelate vuote; si \u00e8 ipotizzato un saccheggiamento gi\u00e0 nell'antichit\u00e0, ma l'ipotesi \u00e8 poco credibile vista la pesantezza delle lastre di copertura difficilmente rimovibili. Fu ritrovata una sola camera intatta, murata nel trentesimo anno del regno di Ramses II.\nNei pressi del Serapeo si trova un gruppo di statue di epoca tolemaica conosciute come il Circolo dei filosofi, queste, erette da Tolomeo I, comprendono immagini di grandi poeti e pensatori greci: Esiodo, Omero, Pindaro, Platone, Protagora ed erano verosimilmente posizionate nei pressi di un tempio di cui non resta traccia.\nMonumenti.\nLa necropoli di Saqqara copre un'area di circa 7 \u00d7 1,5\u00a0km per complessivi 9\u00a0km2 suddivisi in tre aree: Saqqara nord, che ospita in gran parte le cosiddette Tombe Arcaiche risalenti alla I dinastia; l'Area Principale, ove si trovano, tra gli altri, il complesso di Djoser e il Serapeum, ovvero il sepolcro dei tori Apis, ma anche la tomba che il faraone Horemheb si fece costruire prima di salire al trono, della XVIII dinastia, e l'area Saqqara sud in cui si trovano i complessi dei re Pepi I, Pepi II, della VI dinastia, e Ibi dell'VIII dinastia. Con il Primo Periodo Intermedio terminer\u00e0 l'usanza del seppellimento a Saqqara anche se, di fatto, la localit\u00e0 permarr\u00e0, sia pur saltuariamente, nella storia stessa delle Due Terre con il seppellimento di sovrani delle dinastie successive: Medio regno, Secondo Periodo Intermedio e Nuovo regno.\nI complessi di maggior rilievo risalgono alla III dinastia e comprendono la piramide di Djoser. Questa \u00e8 circondata, come baluardo del complesso funerario, da un possente muro di cinta, alto circa dieci metri, edificato con il candido calcare della pietra di Tura nel modello definito a facciata di palazzo.\nIl muro che delimita la superficie rettangolare di quindici ettari \u00e8 decorato a lesene, articolato ad aggetti e rientranze ed \u00e8 dotato di quattordici false porte a due battenti. \u00c8 la replica del Muro Bianco ossia della fortezza reale, costruita in mattoni crudi intonacati a calce, che si dice costruita da Narmer, identificabile secondo alcuni egittologi anche in Menes, fondatore di Menfi.\nDistribuzione delle necropoli di Saqqara (tabella Indice).\nTabella \"B7\": necropoli settentrionale di Teti.\nL'elenco riportato nella tabella \"B7\" non comprende gli innumerevoli ritrovamenti dell'area, ma solo l'elencazione delle tombe.\nTabella \"B8\": necropoli est e sud-est di Teti.\nL'elenco riportato nella tabella \"B8\" non comprende gli innumerevoli ritrovamenti dell'area, ma solo l'elencazione delle tombe.\nTabella \"B9\": necropoli ovest e sud-ovest di Teti.\nL'elenco riportato nella tabella \"B9\" non comprende gli innumerevoli ritrovamenti dell'area, ma solo l'elencazione delle tombe.\nTabella \"B10\": est Piramide a Gradoni.\nL'elenco riportato nella tabella \"B10\" non comprende gli innumerevoli ritrovamenti dell'area, ma solo l'elencazione delle tombe.\nTabella \"B11\": recinto Piramide a Gradoni.\nRitrovamento di reperti. \nTabella \"B12\": ovest Piramide a Gradoni.\nL'elenco riportato nella tabella \"B12\" non comprende gli innumerevoli ritrovamenti dell'area, ma solo l'elencazione delle tombe.\nTabella \"B13\": dintorni piramide di Unis.\nL'elenco riportato nella tabella \"B13\" non comprende gli innumerevoli ritrovamenti dell'area, ma solo l'elencazione delle tombe.\nTabella \"B14\": Monastero Apa Jeremias.\nL'elenco riportato nella tabella \"B14\" non comprende gli innumerevoli ritrovamenti dell'area, ma solo l'elencazione delle tombe.\nTabella \"B15\": area piramide Pepi I.\nL'elenco riportato nella tabella \"B15\" non comprende gli innumerevoli ritrovamenti dell'area, ma solo l'elencazione delle tombe\nTabella \"B16\": area piramide Pepi II.\nL'elenco riportato nella tabella \"B16\" non comprende gli innumerevoli ritrovamenti dell'area, ma solo l'elencazione delle tombe\nTabella \"B17\": ubicazione non nota.\nL'elenco riportato nella tabella \"B17\" non comprende gli innumerevoli ritrovamenti dell'area, ma solo l'elencazione delle tombe \nTabella \"B18\": necropoli degli animali sacri.\nL'elenco riportato nella tabella \"B18\" non comprende gli innumerevoli ritrovamenti dell'area, ma solo l'elencazione delle tombe "}
{"id": "58792", "revid": "1006354", "url": "https://it.wikipedia.org/wiki?curid=58792", "title": "Algoritmo di Strassen", "text": "In matematica, e pi\u00f9 particolarmente in algebra lineare, per algoritmo di Strassen si intende un algoritmo (dovuto al matematico tedesco Volker Strassen) finalizzato al calcolo del prodotto di due matrici.\nEsso \u00e8 decisamente meno intuitivo del procedimento che si basa sulla formula di definizione del prodotto fra matrici (che chiameremo procedimento standard), ma ha un ordine di complessit\u00e0 minore.\nStoria.\nVolker Strassen ha proposto l'algoritmo che porta il suo nome nel 1969. Si tratta di un algoritmo che rispetto allo standard risulta un po' pi\u00f9 veloce, ma \u00e8 sensibilmente pi\u00f9 complesso da implementare e richiede pi\u00f9 memoria. Tutto questo fa s\u00ec che esso sia ben poco utilizzato nelle applicazioni di interesse pratico. Accade per\u00f2 che Strassen \u00e8 stato il primo a far notare che l'algoritmo di Gauss non costituisce un procedimento ottimale e suoi scritti in proposito hanno avviato la ricerca di algoritmi ancora pi\u00f9 veloci (come ad es l'algoritmo di Coppersmith - Winograd) e in genere la ricerca di algoritmi che si allontanano dai pi\u00f9 intuitivi.\nAlgoritmo.\nSiano \"A\" e \"B\" due matrici quadrate dello stesso aspetto su un campo \"K\". Vogliamo calcolare la matrice prodotto \"C\"\nSe le matrici \"A\" e \"B\" non hanno aspetto della forma 2n \u00d7 2n riempiamo le righe e le colonne che mancano al raggiungimento del suddetto aspetto con zeri.\nDecomponiamo \"A\", \"B\" e \"C\" in sottomatrici con estensioni dimezzate\ncon\nPer le sottomatrici si trova\nCon questa costruzione non abbiamo ridotto il numero di moltiplicazioni. Abbiamo ancora bisogno di 8 moltiplicazioni per\ncalcolare le matrici \"Ci,j\", abbiamo bisogno dello stesso numero di moltiplicazioni qualora usiamo\nil procedimento standard di moltiplicazione.\nL'innovazione consiste nel definire nuove matrici\ne nell'usare queste per esprimere \"C\"i,j in termini di \"M\"k. Secondo la definizione di \"M\"k possiamo eliminare un prodotto di matrici e ridurre il numero di moltiplicazioni a 7 (una moltiplicazione per ogni \"M\"k) ed esprimere le \"C\"i,j come\nSi pu\u00f2 iterare questo processo di dimezzamento delle dimensioni \"n\"-volte finch\u00e9 le sottomatrici si riducono a semplici numeri.\nComplessit\u00e0 computazionale.\nIl prodotto di due matrici \"n\" \u00d7 \"n\" effettuato implementando semplicemente la definizione richiede\nCon l'algoritmo di Strassen il numero delle moltiplicazioni si riduce a"}
{"id": "58795", "revid": "767487", "url": "https://it.wikipedia.org/wiki?curid=58795", "title": "Viaggio nella Luna", "text": "Viaggio nella Luna (\"Le Voyage dans la lune\") \u00e8 un film muto del 1902 scritto, prodotto, montato, musicato, scenografato e diretto da Georges M\u00e9li\u00e8s. Assieme al \"Viaggio attraverso l'impossibile\" \u00e8 uno dei suoi film pi\u00f9 famosi ed \u00e8 uno dei capolavori del cinema ai suoi esordi. Il film \u00e8 liberamente basato sui romanzi dei due padri del genere fantascientifico \"Dalla Terra alla Luna\" di Jules Verne e \"I primi uomini sulla Luna\" di H. G. Wells Inoltre \u00e8 stata d'ispirazione anche l'operetta \"Le Voyage dans la Lune\" (1875) di Jacques Offenbach.\n\u00c8 in genere considerato il primo film di fantascienza, bench\u00e9 preceduto da alcune opere dello stesso regista. Una delle scene iniziali del film, la navicella spaziale che si schianta sull'occhio della Luna (che presenta un volto umano), \u00e8 entrata nell'immaginario collettivo ed \u00e8 una delle sequenze che hanno fatto la storia del cinema.\nTrama.\nUn congresso di astronomi decide di sparare sulla Luna una navicella a forma di proiettile, tramite un gigantesco cannone; saranno gli astronomi stessi a intraprendere il viaggio. Mentre un gruppo di ballerine festeggia l'evento (M\u00e9li\u00e8s, quale uomo di spettacolo, ben conosceva l'importanza delle ballerine negli spettacoli d'intrattenimento), il proiettile arriva sulla Luna, conficcandosi direttamente nell'occhio della faccia dell'astro e provocandogli una visibile irritazione.\nUna volta scesi, i viaggiatori incontrano i Seleniti, vengono catturati e presentati al loro Re. Riescono a scappare, e ripartono facendo cadere il proiettile verso il basso, verso la Terra (secondo un'intuitiva legge di gravit\u00e0, secondo cui la Terra si trova in basso rispetto alla luna, e quindi, per tornare sulla terra, basta \"cadere\" dalla luna), finendo in mare e venendo poi riportati in un porto.\nPrimo quadro: il Congresso di astronomi.\nIn una sala con tutti gli strumenti per l'astronomia dipinti sullo sfondo, sono riuniti i dotti astronomi (alcuni in toga, altri con vistosa capigliatura di riccioli bianchi, altri con cappello a punta da mago), su un palco a gradinate. A sinistra si trova una lavagna con il disegno della terra e della luna e un banco con tre giovani assistenti dai vistosi cappelli a punta.\nArrivano altri insigni astronomi e poi sei ballerine con cannocchiali e telescopi, che danno gli strumenti ai dotti della prima fila. Arriva il presidente, vestito come Mago Merlino e riconoscibile per la barba pi\u00f9 lunga di tutti, che viene applaudito dagli astanti. Invitati tutti a sedersi, il presidente va in cattedra e inizia a spiegare il suo progetto di viaggio verso la Luna, aiutato dai disegni sulla lavagna. Tutti gli danno vistosamente ragione gesticolando, annuendo e applaudendo. Un membro anziano per\u00f2 si alza perch\u00e9 disapprova il progetto; inizia un'accesa diatriba col presidente, che termina quando il presidente caccia il dissidente tirandogli in faccia tutte le sue carte e libri. Ritrovata l'unanimit\u00e0, il progetto viene approvato e il presidente, con un capitano dell'esercito e quattro compagni scelti dal congresso, si prepara al viaggio vestendosi con gli abiti portati dagli inservienti (da maghi si abbigliano quindi come \"scienziati\", in una commistione tra scienza e magia). Il gruppo scelto quindi si avvia in fila verso la missione.\nSecondo quadro: fabbricazione della navicella.\nLa seconda inquadratura mostra l'officina dove si sta assemblando la navicella-proiettile, con vari maniscalchi vistosamente all'opera: chi batte sull'incudine, chi mette i chiodi sulla navicella, chi pialla, chi martella. Il gruppo di astronomi arriva e ispeziona la navicella in costruzione, provando a entrarvi e creando qualche guaio: uno di loro cade dentro una tinozza. Uno dei lavoratori suggerisce allora agli astronomi di andare a vedere uno straordinario spettacolo dalla cima dell'edificio. Allora, mentre tutti riprendono il lavoro, gli astronomi salgono su una scala (in parte tagliata dall'inquadratura).\nTerzo quadro: veduta della citt\u00e0 (Parigi).\nIl gruppo, arrivato sul balcone sul soffitto, assiste a una spettacolare vista della citt\u00e0 (dipinta), animata dal fumo di numerose ciminiere. Pi\u00f9 vicino si vede un'apertura che \u00e8 il bacino di fusione della navicella: dopo un segnale, attraverso due condutture, inizia a colarvi l'acciaio liquido, che fa sbuffare una folata di fiamme e vapore. Un astronomo ha visto tutto col cannocchiale.\nQuarto quadro: imbarco.\nSopra i tetti dipinti della citt\u00e0 si trova la terrazza dove c'\u00e8 l'imbocco del cannone che sparer\u00e0 il proiettile sulla luna; alla presenza di un ufficiale e di numerose ballerine-aiutanti (vestite alla marinara), gli scienziati, che si inchinano all'inizio verso il pubblico, vengono imbarcati sulla navicella (uno di essi scivola) e chiusi. Poi l'astronave viene sospinta all'interno del cannone dalle ballerine, che salutano allegramente alzandosi e sollevando il cappello, nel puro stile dell'avanspettacolo.\nQuinto quadro: lancio.\nLa scena successiva mostra quanto in realt\u00e0 sia enorme il cannone, del quale si era vista solo l'imboccatura, procedendo sullo sfondo per vari chilometri e puntando dritto sulla luna, che appare in cielo contornata dalle nuvole, oltre un suggestivo paesaggio dipinto. L'ufficiale, mentre le ballerine si dispongono nella nuova inquadratura dietro di lui, si prepara a dare il segnale e un artificiere sale su una scaletta con in mano l'innesco. Al segnale si d\u00e0 il fuoco e il cannone spara, mentre un gruppo di persone corre verso il balcone per dare il saluto agli esploratori.\nSesto quadro: la faccia della luna.\nQuesto quadro, composto da due momenti sfumati, \u00e8 il primo che mostra un trucco di tipo cinematografico (finora si era assistito a effetti speciali di tipo \"teatrale\"): innanzitutto la luna dipinta si ingrandisce nella cornice delle nuvole (doppia esposizione con \"carrello\" nella parte interna per ingrandire il soggetto), poi si trasforma in una vera e propria faccia (trucco di montaggio) che si muove, finch\u00e9, quando \u00e8 ormai in primo piano, il proiettile arriva conficcandosi direttamente nel suo occhio spiaccicandosi all'improvviso e facendola lamentare.\nSettimo quadro: allunaggio.\nLa navicella arriva dolcemente al suolo (si tratta di un \"overlap\", cio\u00e8 di una discrepanza temporale, perch\u00e9 gi\u00e0 nella scena precedente si era visto l'allunaggio, anche se da una diversa prospettiva), poi si apre per far uscire gli astronomi, che si trovano nel roccioso e aspro paesaggio lunare. Esultanti iniziano a guardarsi attorno, gesticolando con entusiasmo.\nQuando sono scesi tutti, alzano le mani e la navicella scompare (trucco dell'arresto della ripresa, una sorta di montaggio per far sparire/apparire oggetti e personaggi, che verr\u00e0 usato anche dopo); si mettono da un lato e mentre la scena si modifica (trucco teatrale), assistono estasiati al sorgere della terra.\nMentre questi stanno per darsi all'esplorazione un'esplosione li blocca e le fiamme cominciano a scaturire. Quando le fiamme si sono spente, ormai ripresi dalla paura, gli astronomi decidono di riposarsi dalla fatica e, prese delle coperte, si sdraiano in terra a dormire. Nel frattempo compaiono nel cielo visioni di una stella cometa (trucco della sovrimpressione), delle sette stelle dell'Orsa Maggiore con facce di donne in ciascuna (trucco dell'esposizione multipla) e infine di stelle e pianeti, ciascuno con personaggi animati (composti secondo l'estetica tipica dell'Art Nouveau) che sembrano guardare e indicare gli astronomi. Alla fine una neve stellare conclude la visione, mentre gli scienziati si svegliano infreddoliti e ripartono.\nEssi scendono allora all'interno di un cratere, mentre la tempesta di neve si placa.\nOttavo quadro: interno della Luna.\nIl cratere conduce a una stupenda grotta nell'interno della luna, con funghi giganti e una cascata che alimenta un fiume. Gli astronomi, estasiati dalla visione, attraversano il fiume tramite un tronco posto a traverso e mentre il presidente compara la dimensione del suo ombrello con quella di un fungo gigante, l'ombrello stesso si trasforma in fungo (trucco dell'arresto della ripresa) e inizia a crescere magicamente (trucco teatrale). Dietro al fungo allora appare un Selenita, un abitante della Luna, che saltella freneticamente e fa capriole da acrobata, spaventando gli scienziati. Allora il presidente lo colpisce con l'ombrello e questo svanisce in una nuvola di fumo (trucco dell'arresto della ripresa). Tenta di fuggire ma il capitano lo blocca continuamente. Un secondo arriva e viene fatto sparire, ma poi diventano una decina, che circondano gli astronomi, il presidente e il capitano, catturandoli.\nNono quadro: il re dei Seleniti.\nLa scena successiva \u00e8 ambientata alla corte del re dei Seleniti, un grande mostro con le chele da granchio al posto delle mani, seduto su uno splendida , circondato dalle sette donne-stelle dell'Orsa. Da una porta in un muro magnificamente decorato entra al cospetto del re, dopo un suo gesto, un gruppo di Seleniti guerrieri provvisti di lucerne e armi (lance e un'ascia), seguiti dagli astronomi con le mani legate. Il presidente per\u00f2 riesce a liberarsi e si getta contro il re (che nel frattempo \u00e8 stato sostituito da un manichino), afferrandolo e gettandolo a terra, facendolo svanire in una fumata, tra la costernazione generale e le guardie impietrite. Liberati i colleghi scappano tutti via verso destra, inseguiti dalle guardie e dal popolo dei Seleniti, che nel correre non manca di effettuare alcune capriole.\nDecimo quadro: fuga.\nNel paesaggio lunare gli astronomi fuggono precipitosamente, mentre il presidente, per ultimo, si difende dai Seleniti che lo rincorrono con l'ombrello, facendone scoppiare un paio, ma l'esercito (una ventina di comparse) li insegue a breve distanza.\nUndicesimo quadro: partenza.\nLa navicella proiettile, che si trova in cima a uno sperone di roccia, viene raggiunta dagli astronomi. Manca solo il presidente, perch\u00e9 un selenita gli ha preso la giacca, ma con un calcio nel sedere riesce a liberarsi di lui facendolo scoppiare con la consueta fumata.\nIl presidente allora chiude la nave e, aggrappandosi a una corda legata alla punta della navicella, la fa cadere gi\u00f9 dallo sperone, mentre un selenita si aggrappa al posteriore della navicella. Caduta via la navicella, arriva l'esercito dei Seleniti che manifesta eloquentemente la sua rabbia e insoddisfazione.\nDodicesimo e tredicesimo quadro: precipitazione.\nLa navicella precipita dal cielo, col professore aggrappato alla corda davanti e il selenita nascosto dietro. La navicella precipita cos\u00ec sulla Terra, finendo nel mare, in cui entra con uno sbuffo (sovrimpressione).\nQuattordicesimo quadro: fondo del mare.\nLa navicella cade nel profondo del mare (filmato attraverso un acquario per mostrare un viavai di pesci) e poi risale da sola la corrente.\nQuindicesimo quadro: ritorno.\nInfine, la navicella-proiettile viene rimorchiata da una nave a vapore (trucco teatrale con scenografia in movimento), che la riconduce sana e salva in un porto, ma sulla nave si vede il Selenita, trascinato sulla Terra, che si dimena.\nSedicesimo quadro: accoglienza.\nQuesti ultimi due quadri non compaiono in tutte le versioni in circolazione, poich\u00e9 fino a poco tempo fa si credevano perduti.\nL'astronave viene portata in trionfo e gli esploratori sono accolti dalle autorit\u00e0, tra numerose ballerine festanti. Un sindaco (o re) si congratula con gli scienziati e li incorona uno per uno. Arriva per\u00f2 il Selenita trasportato sulla Terra, che sta lottando con una guardia, ma alla fine si mette a ballare con gli altri, nella festa generale.\nDiciassettesimo quadro: la statua.\nL'ultima scena mostra l'inaugurazione di una statua celebrante l'impresa. Le ballerine allora, nei festeggiamenti, si mettono a fare un girotondo attorno alla statua, nella gioia generale.\nProduzione.\nIl film venne girato nel 1902 negli studi della Star Film di M\u00e9li\u00e8s presso Montreuil, vicino a Parigi. Cost\u00f2 la considerevole cifra di 10.000 franchi, spesi soprattutto per i costumi dei Seleniti e per le ricche scenografie dipinte.\nIl film fu girato con una cinepresa fissa ed \u00e8 privo di didascalie.\nCaratteristiche.\nIl filmato, girato a 16 fotogrammi al secondo, \u00e8 muto, in bianco e nero (ma esistettero sicuramente versioni colorate a mano) ed \u00e8 composto come \"film a quadri\", cio\u00e8 come una serie di scene a inquadratura fissa (con sfondi diversi e durata variabile), inanellate una all'altra per comporre una storia. Non \u00e8 il primo film a quadri di M\u00e9li\u00e8s (erano gi\u00e0 stati girati almeno \"L'affaire Dreyfus\", \"Cendrillon\", \"Jeanne d'Arc\" e \"Barbe-Bleu\"), ma \u00e8 uno dei pi\u00f9 famosi per via della ricchezza di effetti speciali, il notevole grado di inventiva, la ricchezza di personaggi e la perfetta integrazione ludico/narrativa. M\u00e9li\u00e8s seppe infatti sfruttare tutte le possibilit\u00e0 tecniche allora disponibili, combinandole con precisione meccanica.\nLe inquadrature spesso non sono perfette e tagliano fuori alcuni elementi sui lati: questo perch\u00e9 la cinepresa di tipo Lumi\u00e8re, che M\u00e9li\u00e8s adoperava, non era ancora dotata di mirino, per cui l'inquadratura era spesso basata solo sul buon senso e l'esperienza dell'operatore.\nLa messinscena ricorda una farsa teatrale, dove per\u00f2 la scenografia cambia al ritmo di poche decine di secondi, con un ritmo quindi giocosamente \"frenetico\" per l'epoca e lo stile di un allegro balletto.\nNelle opere di M\u00e9li\u00e8s la componente di attrattiva per il pubblico era ancora sostanzialmente l'uso degli effetti speciali e la visione di mondi magici resi incredibilmente reali grazie alla fotografia in movimento della recente scoperta del cinematografo. Si parla infatti di questo primo periodo della storia del cinema come \"cinema delle attrazioni\", dove cio\u00e8 erano il movimento e gli effetti speciali il principale motivo di richiamo, non ancora la narrazione di storie. Non si pu\u00f2 comunque affermare che le opere di M\u00e9li\u00e8s siano assolutamente estranee a forme narrative (come d'altra parte non lo erano i filmati anteriori dei Fratelli Lumi\u00e8re); anzi, soprattutto in M\u00e9li\u00e8s, la storia era spesso un collante per dare senso all'intera rappresentazione.\nLe scene senza commento sonoro o didascalie risultano piuttosto difficili nella comprensione. Il pubblico per\u00f2 all'epoca era aiutato dalla figura dell'imbonitore, cio\u00e8 un narratore fisicamente presente in sala che spiegava e coloriva con battute il senso della storia mostrata. Questa figura gradualmente spar\u00ec dalle rappresentazioni cinematografiche successive.\nDistribuzione.\nDurante la distribuzione in Italia \u00e8 stato citato anche con il titolo \"Dalla Terra alla Luna\", come il romanzo omonimo di Jules Verne, a cui \u00e8 ispirato.\nAccoglienza.\nFu la prima opera di finzione cinematografica a conoscere un successo mondiale. Fu anche oggetto di una massiccia opera di pirateria, operata innanzitutto da Thomas Edison, che lo distribu\u00ec personalmente in America controtipando illegalmente una copia.\nRestauro.\nIl film fu distribuito, come per altre pellicole di M\u00e9li\u00e8s, sia in bianco e nero che a colori. L'unica copia di quest'ultimo tipo di cui sia nota l'esistenza \u00e8 quella donata nel 1993 alla Filmoteca de Catalu\u00f1a da un anonimo. La pellicola era in condizioni prossime alla decomposizione, tuttavia nel 1999 fu intrapresa un'accurata opera di restauro ultimata solamente nel 2011 e costata complessivamente euro, presso i laboratori di Technicolor di Los Angeles. La versione restaurata fu presentata per la prima volta al Festival di Cannes 2011, a 18 anni dalla sua scoperta e 109 dalla data d'uscita originale, con una nuova colonna sonora firmata dalla band francese AIR. Il film \u00e8 poi uscito allegato all'album omonimo della band in una edizione limitata e separatamente in formato DVD e Blu-Ray.\nRifacimento.\nIl film del 1908 \"Excursion dans la lune\" di Segundo de Chom\u00f3n \u00e8 un rifacimento scena per scena del capolavoro di M\u00e9li\u00e8s.\nIl film d'animazione del 1914 \"A Trip to the Moon\", scritto e diretto da Vincent Whitman, \u00e8 andato perduto; non ci sono elementi per dire che fosse direttamente legato a M\u00e9li\u00e8s, anche se probabilmente era influenzato dal famoso film."}
{"id": "58797", "revid": "1529788", "url": "https://it.wikipedia.org/wiki?curid=58797", "title": "Lancia", "text": ""}
{"id": "58802", "revid": "1909146", "url": "https://it.wikipedia.org/wiki?curid=58802", "title": "Ducato di Reggio", "text": "Il Ducato di Reggio \u00e8 uno dei territori appartenenti al Ducato di Modena e Reggio, governato fino al XIX secolo dalla famiglia d'Este. La sua superficie corrisponde attualmente all'incirca alla provincia di Reggio Emilia ad esclusione della fascia verso il Po, cio\u00e8 i territori di Guastalla, Novellara e Correggio.\nLa seguente descrizione del territorio e dei confini \u00e8 tratta dalla \"Corografia\" di Lodovico Ricci, del XVIII secolo:"}
{"id": "58808", "revid": "499020", "url": "https://it.wikipedia.org/wiki?curid=58808", "title": "Unione montana Valli Trebbia e Luretta", "text": "L'Unione Montana Valli Trebbia e Luretta \u00e8 un'unione di comuni istituita nel 2013 a seguito dello scioglimento della Comunit\u00e0 montana Appennino Piacentino che aggrega 8 comuni della provincia di Piacenza, in Emilia-Romagna, con sede a Bobbio.\nFanno parte dell'unione 8 comuni: Bobbio, che ospita la sede dell'ente, Cerignale, Coli, Corte Brugnatella, Ottone, Piozzano, Travo e Zerba.\nPromuove il marchio \"Terre di San Colombano\" per alcune produzioni locali di pregio: prodotti del sottobosco, farine per la pastificazione e panificazione, formaggi tipici, carne suina e bovina, marmellate, prodotti orticoli, miele, vino; il marchio appare come un doppio medaglione riportante la scritta \"Terre di San Colombano\" nella parte superiore e \"prodotti di montagna\" in quella inferiore, con in mezzo la figura di san Colombano su uno sfondo con montagne.\nGeografia fisica.\nL'unione si estende su di un territorio ampio tra la media e alta val Trebbia, la val Luretta, la val Perino e la val d'Aveto. Rientrano nel territorio dell'unione anche alcune porzioni della val Chiarone e della val Tidone poste nel territorio comunale di Piozzano. e una porzione di val Staffora, nei pressi di Samboneto, frazione del comune di Zerba.\nTutti i comuni parte dell'unione eccetto Piozzano, che non ha nessuna porzione del territorio all'interno della vallata, hanno il loro capoluogo in val Trebbia, nel fondovalle oppure in valli laterali formate da affluenti della Trebbia, come la val Boreca e la val Curiasca dove si trovano, rispettivamente, i capoluoghi dei comuni di Zerba e Coli.\nI comuni di Cerignale, Corte Brugnatella e Ottone vedono il loro territorio diviso tra la val Trebbia e la val d'Aveto, il territorio del comune di Piozzano si estende in gran parte in val Luretta, dove si trova il capoluogo; una piccola porzione di val Luretta \u00e8 compresa anche all'interno del territorio comunale di Travo. Infine, i comuni di Coli e Travo comprendono una porzione di val Perino.\nStoria.\nLa Comunit\u00e0 Montana Appennino Piacentino fu istituita a seguito dell'approvazione della legge 1102 del 3 dicembre 1971, la quale prevedeva l'istituzione delle comunit\u00e0 montane, enti locali di secondo grado di cui dovevano obbligatoriamente fare parte i comuni ricadenti in territorio montano facenti parte di zone omogenee la cui definizione era in carico alle regioni. \nOriginariamente facevano parte della comunit\u00e0 montana i comuni di Bobbio, Cerignale, Coli, Corte Brugnatella, Ottone, Pecorara, Piozzano, Travo e Zerba. Il comune di Pecorara fuoriusc\u00ec dalla comunit\u00e0 montana nel 2001, andando a costituire insieme ai comuni di Caminata, Nibbiano e Pianello Val Tidone, la Comunit\u00e0 montana valle del Tidone.\nNel 2009, tramite un decreto del presidente della giunta regionale dell'Emilia-Romagna, che andava ad applicare la legge regionale n.10 del 2008, il numero delle comunit\u00e0 montane presenti sul territorio emiliano-romagnolo venne ridotto da 18 a 9. Nella successiva delibera che andava a indicare quali comunit\u00e0 montane sarebbero state sciolte e quali sarebbero state, invece, mantenute, la Comunit\u00e0 Montana Appennino Piacentino fu indicata tra le comunit\u00e0 che vedevano confermato il loro ambito territoriale; a seguito della proposta di scioglimento della Comunit\u00e0 montana valle del Tidone, la delibera prevedeva per il comune di Pecorara la possibilit\u00e0 di tornare a far parte della Comunit\u00e0 Montana Appennino Piacentino. Il comune di Pecorara, tuttavia, decise di non rientrare nell'ente, preferendo la costituzione di un'unione con il comune di Pianello Val Tidone.\nIl 14 maggio 2013 venne approvato dal presidente della giunta il decreto n. 77 che, in applicazione della legge regionale di riordino territoriale n.21 del 21 dicembre 2012 mise in atto lo scioglimento della Comunit\u00e0 Montana Appennino Piacentino prevedendo il subentro al suo posto di una neocostituita unione di comuni formata dagli stessi enti partecipanti alla comunit\u00e0 montana e che sarebbe subentrata alla comunit\u00e0 nella propriet\u00e0 del patrimonio e nella gestione del personale. Il decreto prevedeva, inoltre, che i comuni partecipanti avrebbero dovuto centralizzare alcune funzioni assegnandole in capo alla nuova unione, mantenendo, per\u00f2 la struttura decentrata degli uffici e sportelli comunali a servizio dei cittadini.\nIl nuovo ente, costituito ufficialmente nel 2014, fu denominato Unione Montana Valli Trebbia e Luretta. Il 14 febbraio 2014 Massimo Castelli, sindaco di Cerignale e presidente uscente della Comunit\u00e0 Montana Appennino Piacentino venne eletto all'unanimit\u00e0 primo presidente della nuova unione.\nA seguito delle elezioni amministrative del 25 maggio, vennero ufficializzate le dimissioni del presidente Massimo Castelli. In attesa della nomina del nuovo presidente da parte del nuovo consiglio, la carica fu retta \"ad interim\" da Roberto Pasquali, in qualit\u00e0 di sindaco del comune pi\u00f9 popoloso dell'unione, Bobbio. Il 2 agosto 2014 il nuovo consiglio dell'unione provvide a nominare presidente il sindaco di Travo Lodovico Albasi.\nIl 26 luglio 2019 il nuovo consiglio dell'unione, la cui composizione era variata a seguito delle elezioni amministrative del 26 maggio precedente, nomin\u00f2 all'unanimit\u00e0 nuovo presidente dell'unione il sindaco di Bobbio Roberto Pasquali. Nel febbraio 2022, a seguito della sospensione dalla carica occupata nei relativi comuni di presidente e vice-presidente dell'unione, Lorenzo Burgazzoli, sindaco di Piozzano, diventa presidente facente funzione in qualit\u00e0 di membro pi\u00f9 anziano della giunta.\nSimboli.\nLo stemma-logo dell'Unione Montana Valli Trebbia e Luretta, adottato ufficialmente tramite una delibera di consiglio nel maggio 2014, si compone di un triangolo equilatero tripartito mediante due diagonali di colore bianco. Le tre parti che vanno a comporre il triangolo sono colorate di marrone, blue e verde a rappresentare, rispettivamente, la montagna, i corsi d'acqua Trebbia e Luretta e i boschi con l'obiettivo di sottolineare ulteriormente il legame dell'unione con il territorio in cui opera.\nPolitica.\nL'unione di comuni, in tutti gli atti ufficiali e nel suo sigillo, viene identificata mediante la denominazione Unione Montana Valli Trebbia e Luretta e mediante il simbolo e il gonfalone dell'ente, la cui adozione deve essere certificata da una delibera ad hoc da parte del consiglio dell'unione e disciplinata tramite un apposito regolamento.\nLa sede legale dell'ente \u00e8 fissata a Bobbio; le convocazioni degli organi di governo possono tenersi anche altrove, purch\u00e9 all'interno del territorio di un comune membro dell'unione. Viene predisposta la possibilit\u00e0 di costituire sedi e uffici distaccati nei comuni partecipanti all'ente.\nLo scopo costituivo alla base della nascita dell'ente \u00e8 lo svolgimento adeguato di quelle funzioni che, a causa delle ridotte dimensioni di alcuni comuni e della frammentazione del territorio risulterebbero di difficile esercizio. Oltre a questo l'unione si prefigge di proteggere e valorizzare le zone montane in accordo con l'art. 44 della Costituzione italiana.\nAl momento della costituzione, l'unione ha sostituito in tutti i rapporti attivi e nella titolarit\u00e0 delle funzioni assegnatele dagli enti locali di qualsiasi livello la preesistente Comunit\u00e0 Montana Appennino Piacentino, garantendo la continuit\u00e0 giuridica, amministrativa e operativa.\nLo statuto dell'unione, che \u00e8 stato approvato a maggioranza qualificata dai consigli comunali di ciascuno dei comuni parte dell'unione, definisce le norme di ordinamento dell'unione; ogni atto normativo da essa redatto dovr\u00e0, di conseguenza, essere allineato a quanto indicato dallo statuto.\nL'unione dispone di potest\u00e0 regolamentare con la quale vengono garantita la'autoorganizzazione, l'effettiva operativit\u00e0 delle competenze ad essa allocate, nonch\u00e9 tutti i rapporti, anche finanziari, con gli enti che ne fanno parte.\nL'unione viene costituito a tempo indeterminato senza la previsione di una data di scioglimento, che, in ogni caso, non potr\u00e0 avvenire nei primi 10 anni dalla nascita dell'ente.\nL'eventuale ammissione di altri comuni, cos\u00ec come la possibilit\u00e0 per i comuni che ne sono membri di uscirne, \u00e8 soggetta alla disciplina della legge regionale e dello statuto dell'unione che prevede la possibilit\u00e0 per un comune di recedere unilateralmente se trascorsi almeno 5 anni dalla costituzione dell'unione oppure, se non ancora trascorsi, di recedere a seguito del consenso unanime degli altri comuni membri dell'unione. L'adesione, invece deve essere soggetta a modifica dello statuto da parte di tutti i comuni aderenti.\nOrgani di governo dell'unione.\nL'unione \u00e8 composta da tre organi di governo il consiglio, la giunta ed il presidente.\nIl consiglio.\nIl consiglio dell'unione svolge una funzione di indirizzo e di controllo politico-amministrativo, con l'obiettivo di verificare che le azioni intraprese da parte dell'ente siano in coerenza con gli atti costitutivi e i documenti programmatici. Il consiglio ha la facolt\u00e0 di adottare tutti gli atti che la legge attribuisce tra le competenze di un consiglio comunale.\nOgni comune membro dell'unione ha il diritto di designare due membri all'interno del consiglio, scelti tra i consiglieri comunali. Dei due membri, eletti mediante il voto limitato, uno deve far parte della maggioranza e uno deve far parte della minoranza. A rappresentare la maggioranza pu\u00f2 venire designato anche il sindaco in carica. Nel caso, a seguito della presentazione di una sola lista nelle precedenti elezioni amministrative, un comune non abbia una minoranza all'interno del proprio consiglio comunale, viene concesso alla maggioranza consiliare di designare entrambi i consiglieri, al fine di evitare una riduzione della rappresentanza per il territorio comunale.\nIl voto dei consiglieri viene pesato tramite quote che tengono conto sia del numero di abitanti del comune di provenienza sia del fatto che il consigliere rappresenti la maggioranza o la minoranza del proprio consiglio comunale:\nQualora uno dei consigli comunali venisse sciolto oppure il comune fosse soggetto a gestione commissariale, i consiglieri emanazione di quel comune decadono automaticamente dal consiglio dell'unione, la nomina dei loro sostituti sar\u00e0 a carico del nuovo consiglio comunale oppure del commissario prefettizio. In caso un consigliere dell'unione decada dalla carica di consigliere comunale, egli cesser\u00e0 contestualmente anche la carica di consigliere dell'unione, venendo, in seguito, sostituito da un consigliere nominato a cura del consiglio comunale.\nLa giunta.\nLa giunta dell'unione \u00e8 l'assemblea formata dai sindaci dei comuni dell'unione; essa ha il compito di supportare il presidente dell'unione nell'azione di governo e ha il potere di emettere deliberazioni collegiali riguardo tutti quegli atti di amministrazione ordinaria oppure non esplicitamente di competenza del consiglio, del presidente del segretario o dei dirigenti responsabili. La giunta ha, altres\u00ec, il potere di adottare provvedimenti urgenti comportanti variazioni di bilancio che saranno, poi, soggette a ratifica da parte del consiglio e la facolt\u00e0 di formulare proposte di atti da valutare, in seguito, nel consiglio. Infine, \u00e8 compito della giunta l'approvazione del regolamento riguardante l'ordinamento degli uffici e dei servizi in linea con quanto definito dal consiglio mediante l'approvazione dei criteri generali.\nUn sindaco pu\u00f2 decidere di nominare un delegato permanente, scelto tra gli assessori del comune oppure, esclusivamente per gli enti con popolazione inferiore a abitanti, tra i consiglieri comunali, avente la funzione di rappresentare il sindaco nelle riunioni della giunta in caso egli sia impossibilitato a parteciparvi.\nNel caso uno dei sindaci decada dalla propria carica, egli cesser\u00e0 contestualmente anche dalla carica di componente della giunta dell'unione.\nIl presidente.\nIl presidente svolge la funzione di legale rappresentante legale dell'unione, compresi i casi di citazioni in giudizio, e svolge funzione di rappresenta dell'unione.\nEgli ha il compito di verificare il corretto funzionamento di servizi e uffici, nonch\u00e9 lo svolgimento di quelle funzioni di cui singoli comuni hanno delegato la gestione all'unione.\nAl presidente spetta l'effettuazione della convocazione di tutte le sessioni di consiglio e giunta, nonch\u00e9 la presidenza delle stesse, che comporta la sottoscrizione dei verbali delle sedute, le quali vengono sottoscritte anche dal segretario-direttore, le cui attivit\u00e0 sono poste sotto la diretta responsabilit\u00e0 del presidente. Alcune delle funzioni in carico al presidente possono essere delegate a membri della giunta o del consiglio.\nIl presidente, inoltre, ha tra le sue responsabilit\u00e0 il mantenimento dell'unit\u00e0 di indirizzo amministrativa dell'unione e della coordinazione delle azioni espletate dai diversi assessori, il cui operato \u00e8 posto sotto il diretto controllo presidenziale.\nL'elezione del presidente avviene da parte del consiglio dell'unione a maggioranza assoluta. Possono essere eletti alla carica i sindaci dei comuni partecipanti all'unione. La durata della carica coincide con quella del mandato amministrativo del sindaco eletto. In caso di decadenza da sindaco, il presidente dell'unione decade immediatamente anche da questa carica; il nuovo presidente verr\u00e0, in seguito, eletto da parte dei consiglieri tramite nuova elezione. Prima della nuova elezione la carica di presidente sar\u00e0 svolta \"ad interim\" da parte del sindaco del comune dell'unione con il maggior numero di abitanti.\nAl presidente spetta la nomina del vicepresidente, il quale deve essere obbligatoriamente membro della giunta dell'unione, che supporto il presidente nelle sue attivit\u00e0 e ne prende il posto in caso di impedimento, e del segretario-direttore che si occupa della gestione amministrativa dell'ente e a cui compete l'apposizione di un visto di congruit\u00e0 alle norme in vigore su ogni atto emanato dall'unione.\nQualora sia il presidente che il suo vice risultino assenti oppure siano impediti a svolgere la loro attivit\u00e0, la responsabilit\u00e0 di svolgimento delle funzioni a loro attribuite sar\u00e0 in carico al membro della giunta pi\u00f9 anziano.\nAmministrazione.\nDi seguito \u00e8 presentata una tabella relativa ai presidenti che si sono succeduti in questa unione di comuni."}
{"id": "58820", "revid": "2015336", "url": "https://it.wikipedia.org/wiki?curid=58820", "title": "Gioviano", "text": "Biografia.\nFiglio del \"comes domesticorum\" Varroniano, Gioviano divenne comandante dei \"protectores domestici\" (\"primicerius\") dell'esercito di Giuliano, dopo le dimissioni del padre. Il 26 giugno 363, l'imperatore Giuliano rimase ucciso in seguito alle ferite riportate in una battaglia contro i Sasanidi. Gioviano, che \"godeva di una modesta fama per i meriti paterni\", venne eletto (avventatamente a parere di Ammiano Marcellino) imperatore da un consiglio di comandanti dell'esercito e delle legioni, dopo che la scelta era inizialmente ricaduta su Salustio, prefetto del pretorio d'Oriente, di maggiore esperienza, ma che rifiut\u00f2 l'investitura adducendo motivi di salute e vecchiaia.\nUna volta ottenuto il potere, Gioviano, consapevole della sua inesperienza militare, concluse con l'impero persiano una pace svantaggiosa per Roma, abbandonando i territori conquistati da Galerio in Mesopotamia nel 297, comprese le fortezze di Singara e Nisibi (pi\u00f9 altri 15 castelli), e lasciando di fatto l'Armenia sotto il controllo dell'Impero persiano, il quale pot\u00e9 insediarvi un sovrano vassallo. Tale scelta fu aspramente criticata dallo storico del tempo Ammiano Marcellino che defin\u00ec tale accordo \"vergognosissimo\" e \"ignobile\", a cui sarebbe stato preferibile \"affrontare dieci battaglie\".\nAbrog\u00f2 i decreti del suo predecessore contrari alla chiesa cristiana (era egli stesso un cristiano), pur mantenendo una politica di tolleranza verso tutte le religioni, attirandosi l'odio e il sospetto dello stesso Ammiano (pagano, noto per l'appoggio dato a Giuliano), che lo definisce un debole, succube del Cristianesimo e incapace politicamente (a motivo della sua et\u00e0 giovane e della mancanza di esperienza).\nGioviano mor\u00ec il 17 febbraio 364, dopo soli otto mesi di regno, probabilmente avvelenato casualmente dalle esalazioni di un braciere che teneva nella sua stanza a Dadastana in Bitinia mentre tornava con l'esercito dalla disastrosa spedizione militare contro l'Impero persiano; tra l'altro Ammiano Marcellino riporta che l'opinione prevalente era che l'imperatore fosse morto per indigestione. Dopo la morte fu divinizzato.\nFu probabilmente sepolto dal suo successore, l'imperatore Valentiniano I nel complesso della chiesa dei Santi Apostoli a Costantinopoli, dove erano sepolti tutti gli imperatori da Costantino in poi; nel X secolo si trovava nella Sto\u00e0 settentrionale del complesso."}
{"id": "58825", "revid": "1031941", "url": "https://it.wikipedia.org/wiki?curid=58825", "title": "Stauracio", "text": "Regno.\nFiglio di Niceforo I il Logoteta, partecip\u00f2 assieme al padre a varie campagne militari durante le quali si distinse per valore e abilit\u00e0. Nell'811 prese parte alla campagna di Niceforo contro i Bulgari di Krum; i Bizantini conquistarono la capitale nemica di Pliska, ma, nella battaglia di Pliska combattuta sulla via del ritorno (26 luglio), Niceforo trov\u00f2 la morte e Stauracio fu gravemente ferito, spezzandosi la schiena.\nRitornato a Costantinopoli, egli prese la corona che era sua di diritto, ma la schiena spezzata era fonte di terribili dolori; la gravit\u00e0 di questa ferita era tale che a Stauracio non rimaneva molto da vivere e per questo era necessario trovare un erede il pi\u00f9 velocemente possibile. Per questi motivi il 2 ottobre di quello stesso anno Stauracio abdic\u00f2 in favore del cognato Michele I, che era stato l'unico illeso della famiglia imperiale nella battaglia di Pliska. Questo fu interpretato come un segnale che Michele fosse benedetto da Dio, per\u00f2 egli dovette promettere prima di salire al trono, di continuare le trattative di pace con Carlo Magno, la cosiddetta \"pax Nicephori\", iniziata dal padre.\nPer le ferite riportate, Stauracio mor\u00ec l'11 gennaio dell'812."}
{"id": "58831", "revid": "1543377", "url": "https://it.wikipedia.org/wiki?curid=58831", "title": "Stella di Kapteyn", "text": "La stella di Kapteyn \u00e8 una stella situata nella costellazione del Pittore. Dista dal sistema solare ed \u00e8 la ventiquattresima stella pi\u00f9 vicina alla Terra, escludendo il Sole. \u00c8 una subnana rossa troppo debole per essere visibile ad occhio nudo, in quanto la sua magnitudine apparente \u00e8 +8,85. Nel 2014 \u00e8 stata annunciata la scoperta di due pianeti extrasolari orbitanti attorno ad essa, uno dei quali potrebbe essere situato nella zona abitabile della stella.\nStoria.\nLa stella fu scoperta nel 1897 da Jacobus Cornelius Kapteyn (1851-1922) dell'Universit\u00e0 di Groninga, il quale, pur privo di un telescopio, si offr\u00ec volontario per l'analisi di fotografie prese da David Gill, presso il Royal Observatory di Capo di Buona Speranza in Sudafrica. Il risultato fu la compilazione nel 1910 di un catalogo contenente stelle dell'emisfero sud chiamato \"Cape Photographic Durchmusterun\"' o \"CPD\". In questo catalogo vennero registrate la densit\u00e0 delle stelle nello spazio in funzione della distanza, la luminosit\u00e0 e la classe spettrale.\nKapteyn aveva notato l'alto moto proprio della stella, circa 8 secondi d'arco. A quel tempo la stella con il pi\u00f9 alto moto proprio era Groombridge 1830 e la scoperta di Kapteyn tolse il primato alla stella catalogata da Stephen Groombridge. Con la scoperta del moto proprio della Stella di Barnard, la Stella di Kapteyn divent\u00f2 la seconda stella con il pi\u00f9 alto moto proprio conosciuto, posizione che tuttora mantiene.\nCaratteristiche.\nBasata sulla misura della parallasse di Hipparcos, la stella di Kapteyn \u00e8 situata a dal Sole. Circa anni fa raggiunse la minima vicinanza con la Terra, passando a 7 anni luce, e dal quel momento la stella si sta allontanando dal sistema solare.\nLa stella di Kapteyn \u00e8 una subnana rossa di tipo spettrale sdM1, ed \u00e8 una stella di alone della Via Lattea; \u00e8 la stella di alone pi\u00f9 vicina al Sole e la sua orbita attorno al centro galattico ha un moto retrogrado. Possiede il 32% in meno di elementi pesanti rispetto al Sole, misurazione effettuata in base all'abbondanza di ferro. A causa della scarsit\u00e0 di questi elementi, la stella appare un poco pi\u00f9 azzurrognola rispetto alle corrispondenti nane rosse della classe M, e pi\u00f9 debole di stelle con le stesse caratteristiche di un paio di magnitudini.\nBasandosi sull'abbondanza chimica, si pensa che la stella sia stata in passato un membro di Omega Centauri, un ammasso globulare probabilmente residuo di una galassia nana che si \u00e8 fusa con la Via Lattea. Durante questo processo, alcune stelle del gruppo, che formano parte dell'associazione stellare della Stella di Kapteyn, potrebbero essere state scagliate a grande velocit\u00e0 verso la zona della Galassia dove si trova il Sole, a causa delle forze gravitazionali che si innescarono durante la fusione della galassia nana con la Via Lattea.\nPossiede il nome di stella variabile di VZ Pictoris o VZ Pic, in quanto fa parte della categoria delle variabili BY Draconis. Ha una massa del 27% di quella solare ed un raggio del 23%, mentre la sua temperatura superficiale \u00e8 di 3570 \u00b1 160 K.\nSistema planetario.\nNel 2014, sono state scoperti due pianeti super-Terre attorno alla stella di Kapteyn, Kapteyn b e Kapteyn c. Kapteyn b \u00e8 il pi\u00f9 vecchio pianeta potenzialmente abitabile conosciuto, visto che la stella ha un'et\u00e0 stimata in 11 miliardi anni. La scoperta \u00e8 avvenuta con il metodo della velocit\u00e0 radiale tramite osservazioni compiute con lo spettrografo HARPS dell'ESO, situato all'Osservatorio di La Silla, in Cile. Ulteriori osservazioni compiute con i Telescopi Keck alle Hawaii e mediante spettroscopia con i telescopi Magellano, sempre in Cile, hanno confermato la presenza dei pianeti.\nI pianeti sembrano essere in risonanza orbitale tra loro, con un rapporto di 5:2, tuttavia non \u00e8 stato possibile confermare la risonanza al momento della scoperta. L'annuncio della scoperta del sistema planetario \u00e8 stato accompagnato da un breve racconto di fantascienza, \"Sad Kapteyn\", scritto dallo scrittore Alastair Reynolds.\nSegue un prospetto del sistema:"}
{"id": "58835", "revid": "5695", "url": "https://it.wikipedia.org/wiki?curid=58835", "title": "Empedocle", "text": "Appartenente all'et\u00e0 presocratica, la filosofia di Empedocle \u00e8 conosciuta per la teoria cosmogonica dei quattro elementi classici, da lui chiamati \"radici\" (, \"riz\u00f2mata\"), accanto ai quali egli pose due ulteriori principi: Amore (), in grado di mescolarli, e Odio (), responsabile della loro separazione.\nInfluenzato dai pitagorici, Empedocle si oppose alla pratica del sacrificio di animali e alla loro uccisione a scopo nutritivo. Svilupp\u00f2 anche una dottrina distintiva della reincarnazione. \u00c8 generalmente considerato l'ultimo filosofo greco ad aver messo per iscritto in versi le sue idee; tra i presocratici, le sue opere sono quelle che pi\u00f9 di ogni altro autore sono sopravvissute. La morte di Empedocle, avvenuta in circostanze misteriose, forse per essersi gettato volontariamente nell'Etna, \u00e8 stata mitizzata dagli antichi scrittori ed oggetto di numerose opere letterarie.\nBiografia.\nL'anno della nascita.\nStabilire con sufficiente precisione il periodo in cui \u00e8 vissuto Empedocle \u00e8 di importanza fondamentale per cogliere l'originalit\u00e0 di questo filosofo rispetto ai suoi predecessori, Parmenide e Anassagora.\nSi sarebbero quindi succeduti per la nascita: Parmenide, Anassagora, Empedocle e Democrito.\nVita politica e appartenenza filosofica.\nSecondo il racconto di Diogene Laerzio, Empedocle nacque da una famiglia antica, nobile e ricca di Agrigento. Come suo padre Metone, che ebbe un ruolo importante nell'allontanamento del tiranno Trasideo da Agrigento nel 470, egli partecip\u00f2 alla vita politica della citt\u00e0 negli anni fra il 446 e il 444 a.C., schierandosi dalla parte dei democratici e contribuendo al rovesciamento dell'oligarchia formatasi all'indomani della fine della tirannide, un governo chiamato dei \"Mille\". La tradizione gli attribuisce uno spirito caritativo nei confronti dei poveri e severo verso gli aristocratici. Si dice anche che abbia rifiutato il governo della citt\u00e0 che gli era stato offerto.\nDai suoi nemici fu poi esiliato nel Peloponneso, dove forse conobbe Protagora ed Erodoto. Tra i suoi discepoli vi fu anche Gorgia.\nSempre secondo il racconto di Diogene Laerzio, entr\u00f2 nella scuola pitagorica divenendo allievo di Telauge, il figlio di Pitagora. Segu\u00ec la dieta vegetariana pitagorica e rifiut\u00f2 i sacrifici cruenti: secondo la leggenda, dopo una vittoria olimpica alla corsa dei carri, per attenersi all'usanza secondo cui il vincitore doveva sacrificare un bue, ne fece fabbricare uno di mirra, incenso ed aromi, e lo distribu\u00ec secondo la tradizione.\nSecondo altri, segu\u00ec gli insegnamenti di Brontino e di Epicarpo.\nAneddoti e leggende.\nLa sua oratoria brillante, la sua conoscenza approfondita della natura, e la reputazione dei suoi poteri meravigliosi, tra cui la guarigione delle malattie, e la capacit\u00e0 di scongiurare le epidemie, hanno prodotto molti miti e storie che circondano il suo nome: \nSi diceva che fosse un mago, capace di controllare le tempeste; e lui stesso, nel suo famoso poema \"Le purificazioni\", sembra avesse affermato di avere miracolosi poteri, compreso quello della distruzione del male, della guarigione dalla vecchiaia e del controllo di vento e pioggia.\nI sicelioti lo veneravano come profeta e gli attribuivano numerosi miracoli.\nLe numerose testimonianze che riguardano la sua biografia sono alquanto discordanti e non consentono di attribuire un'identit\u00e0 precisa alla sua figura. A conferma di ci\u00f2 sono le numerose leggende sul suo conto. I suoi amici e discepoli raccontano ad esempio che alla morte, essendo amato dagli d\u00e8i, fu assunto in cielo; mentre Eraclide Pontico, Luciano di Samosata e Diogene Laerzio sostengono che si suicid\u00f2 gettandosi nel cratere dell'Etna. Il vulcano avrebbe eruttato, dopo qualche istante, uno dei suoi famosi sandali di bronzo. In realt\u00e0 non sappiamo neanche se sia morto in patria o forse nel Peloponneso.\nSecondo Aristotele, Empedocle mor\u00ec all'et\u00e0 di 60 anni (ca. 430 a.C.), mentre altri autori affermano che visse fino all'et\u00e0 di 109.\nNella \"Suida\" si trova questa descrizione del modo di vestire di Empedocle: \u00abUna sorta di ornamento (sandali) che portava ai piedi, con una corona dorata sul capo, e bronzei calzari ai piedi e nastri delfici nelle mani. Cos\u00ec abbigliato and\u00f2 di citt\u00e0 in citt\u00e0 desiderando di tenere salda la sua reputazione di apparire come un dio. Di notte lanci\u00f2 se stesso dentro i crateri della fiammeggiante Etna, ma un suo sandalo fu ributtato fuori. Egli venne appellato col nome di \"Kolusamenas\" (trattenitore di venti) risparmiando la citt\u00e0 di Akragas dalle forti raffiche a lei contrarie, innalzando intorno alla citt\u00e0 pelli di asino\u00bb.\nUna biografia di Empedocle scritta da Xanto di Lidia, suo contemporaneo, \u00e8 andata perduta.\nPensiero e opere.\nA Empedocle la tradizione attribuisce numerose opere, fra cui anche alcuni trattati \u2013 sulla medicina, sulla politica e sulle guerre persiane \u2013 e tragedie. A noi sono giunti per\u00f2 solo frammenti dei due poemi: \"Sulle Origini\" o \"Sulla natura\" (, \"Per\u00ec ph\u00fdse\u014ds\", titolo per altro comune a molte opere filosofiche antiche) e \"Purificazioni\" (\u039a\u03b1\u03b8\u03b1\u03c1\u03bc\u03bf\u03af, \"Katharmo\u00ed\"). Della prima, di carattere cosmologico e naturalistico, sono rimasti circa 400 frammenti di diseguale ampiezza sugli originali 2000 versi, mentre della seconda, di carattere teologico e mistico, abbiamo poco meno di un centinaio rispetto agli originali 3000. La lingua da lui usata \u00e8 il dialetto ionico.\n\u00c8 stata anche sollevata l'ipotesi. priva di sufficiente fondamento, che questi due titoli si riferiscano a una singola opera.\n\"Sulla natura\".\nIl timore religioso del filosofo di Agrigento appare fin dalle prime righe del \u03a0\u03b5\u03c1\u03af \u03a6\u03cd\u03c3\u03b5\u03c9\u03c2 (Per\u00ed Physeos): \nLa filosofia di Empedocle si presenta come un tentativo di combinazione sintetica delle precedenti dottrine ioniche, pitagoriche, eraclitee e parmenidee. Da quest'ultime accoglie la tesi dell'immutabilit\u00e0 e dell'eternit\u00e0 dell'Essere, ovvero che nulla nasce e nulla muore. Dalle altre accetta l'idea del divenire, del continuo e incessante mutamento delle cose. Empedocle \u2013 e come lui anche gli altri fisici pluralisti \u2013 cerca di risolvere questa contraddizione distinguendo la realt\u00e0 che ci circonda, mutevole, dagli elementi primi, immutabili, che la compongono.\nEmpedocle chiama tali elementi \"radici\" (, \"riz\u00f2mata\"), non nate (\u1f00\u03b3\u03ad\u03bd\u03b7\u03c4\u03b1, agheneta) ed eternamente uguali (\u1f20\u03bd\u03b5\u03ba\u1f72\u03c2 \u03b1\u1f30\u1f72\u03bd \u1f41\u03bc\u03bf\u1fd6\u03b1, enekes aien omoia), e afferma che sono in tutto quattro, associando ognuno di essi a un particolare dio della mitologia greca, sulla base di concezioni orfiche e misteriche proprie dei riti iniziatici il cui luogo d'origine era la Sicilia orientale, non lontano dall'area (la Sicilia centro-meridionale) in cui fu attivo Empedocle. I quattro elementi (e i rispettivi d\u00e8i associati) dunque sono:\nL'unione di tali radici determina la nascita delle cose e la loro separazione, la morte. Si tratta perci\u00f2 di apparenti nascite e apparenti morti, dal momento che l'Essere (le radici) non si crea e non si distrugge, ma \u00e8 soltanto in continua trasformazione.\nIn questo modo \u00abI primi principi si empiono cos\u00ec dell'essenza e del soffio vitale di poteri divini.\u00bb.\nAccanto alle quattro \"radici\", e motore del loro divenire nei molteplici oggetti della realt\u00e0, si pongono due ulteriori principi: \u03a6\u03b9\u03bb\u03cc\u03c4\u03b7\u03c2 (Amore) e \u039d\u03b5\u1fd6\u03ba\u03bf\u03c2 (Odio, anche Discordia o Contesa); avente il primo la caratteristica di \"legare\", \"congiungere\", \"avvincere\" (\u03c3\u03c7\u03b5\u03b4\u03cd\u03bd\u03b7\u03bd \u03b4\u1f72 \u03a6\u03b9\u03bb\u03cc\u03c4\u03b7\u03c4\u03b1 \u00abAmore che avvince\u00bb ), mentre il secondo possiede la qualit\u00e0 di \"separare\", \"dividere\" mediante la \"contesa\".\nCos\u00ec Amore nel suo stato di completezza \u00e8 lo Sfero (\u03a3\u03c6\u03b1\u1fd6\u03c1\u03bf\u03c2), immobile (\u03bc\u03bf\u03bd\u03af\u03b7) uguale a se stesso e infinito (\u1f00\u03bb\u03bb' \u1f45 \u03b3\u03b5 \u03c0\u03ac\u03bd\u03c4\u03bf\u03b8\u03b5\u03bd \u1f36\u03c3\u03bf\u03c2\u3008\u1f11\u03bf\u1fd6\u3009\u03ba\u03b1\u1f76 \u03c0\u03ac\u03bc\u03c0\u03b1\u03bd \u1f00\u03c0\u03b5\u03af\u03c1\u03c9\u03bd). Egli \u00e8 Dio e le quattro \"radici\" le sue \"membra\", e quando Odio distrugge lo Sfero:\nInfatti sotto l'azione dell'Odio (\u039d\u03b5\u1fd6\u03ba\u03bf\u03c2), presente alla periferia dello Sfero, le quattro \"radici\" si separano dallo Sfero perfetto e beante, dando origine al cosmo e alle sue creature viventi: prima bisessuate e poi sotto l'azione determinante di Odio, si differenziano ulteriormente in maschi e femmine, e ancora in esseri mostruosi e infine in membra isolate; alla fine di questo ciclo, Amore (\u03a6\u03b9\u03bb\u03cc\u03c4\u03b7\u03c2) riprende l'iniziativa e dalle membra isolate, nascono esseri mostruosi e a loro volta maschi e femmine, poi esseri bisessuati che finiscono per riunirsi, con le quattro \"radici\" che li compongono, nello Sfero.\nLe \"Purificazioni\".\nNel secondo scritto a noi pervenuto, le \"Purificazioni\" (\u039a\u03b1\u03b8\u03b1\u03c1\u03bc\u03bf\u03b9), Empedocle riprende la teoria orfica e pitagorica della metempsicosi, affermando l'esistenza di una legge di natura che fa scontare agli uomini le proprie colpe attraverso una serie continua di nascite e di morti, tramite cui l'anima, di origine divina, trasmigra da un essere vivente all'altro (animale o vegetale) per millenni.\nIn questo poema gli esseri viventi, parti costitutive dello Sfero di Amore divengono d\u00e8moni (\u03b4\u03b1\u03af\u03bc\u03c9\u03bd) errando nel cosmo.\nQuesta concezione conduce al rifiuto assoluto dei sacrifici, poich\u00e9 in ogni essere vivente vi \u00e8 un'anima umana, che sta compiendo il suo ciclo di reincarnazione. Se nel corso di questo ciclo l'anima si \u00e8 comportata secondo giustizia, al termine potr\u00e0 tornare nella sua condizione divina.\nDal che, come Pitagora, anche a Empedocle ripugnano i sacrifici animali e l'alimentazione carnea:\nRispetto alla sua precedente opera vi sono delle contraddizioni che \u00e8 stato difficile per i suoi esegeti conciliare. Ad esempio, ad una visione naturalistica del poema \"Sulla natura\" si contrappone la teoria della reincarnazione delle \"Purificazioni\": nel primo scritto l'anima \u00e8 anche detta mortale, mentre \u00e8 definita immortale nel secondo. C'\u00e8 chi ha spiegato tali incongruenze con la versatilit\u00e0 di Empedocle, scienziato e profeta al tempo stesso, medico e taumaturgo. C'\u00e8 invece chi ha ipotizzato una paternit\u00e0 diversa delle due opere.\nRiconoscimenti.\nLo stile di Empedocle viene lodato dagli antichi: \nLucrezio (\"De rerum natura\" 727 ss.) lo prende addirittura come modello.\nErnest Renan lo definisce \u00abuomo di multiforme ingegno, mezzo Newton e mezzo Cagliostro\u00bb.\nNel 1861 gli viene intitolato il Regio Liceo Classico di Agrigento, dove studiarono, fra gli altri, Luigi Pirandello e Andrea Camilleri.\nA Empedocle \u00e8 stato intitolato il vulcano sottomarino omonimo situato nel Canale di Sicilia, in riferimento alle circostanze presunte della sua morte."}
{"id": "58837", "revid": "1305772", "url": "https://it.wikipedia.org/wiki?curid=58837", "title": "Zenone", "text": ""}
{"id": "58843", "revid": "277947", "url": "https://it.wikipedia.org/wiki?curid=58843", "title": "Anassagora", "text": "Anassagora \u00e8 un filosofo presocratico, annoverato tra i fisici pluralisti insieme con Empedocle e Democrito. Fu il primo filosofo a \"importare\" la filosofia nella penisola greca, pi\u00f9 precisamente ad Atene (prima di lui la filosofia era diffusa solamente nelle colonie greche dell'Anatolia e della Magna Grecia).\nNel 462 a.C. si stabil\u00ec nella Atene governata da Pericle. Questa citt\u00e0 era un importante centro culturale per l'epoca. Anassagora formul\u00f2 nuove ipotesi, in cui giunse alla conclusione che esistono, sparse in tutto l'universo, sostanze semplici, in continuo movimento. Sono particelle piccolissime che si raggruppano e si separano dando origine alle cose e agli esseri. Il movimento continuo \u00e8 impresso alle particelle da una sostanza leggera e sottile, diffusa in tutto l'universo. Anassagora formul\u00f2 inoltre ipotesi anche sul moto dei corpi celesti. Per le sue affermazioni fu considerato empio e fu allontanato da Atene.\nBiografia.\nSecondo Diogene Laerzio Anassagora, nato nella 70\u00aa Olimpiade (500-497 a.C.), era figlio di un certo Egesibulo o Eubulo, nobile e ricco cittadino di Clazomene, fu cos\u00ec magnanimo e disinteressato da lasciare l'eredit\u00e0 paterna ai familiari. Il suo esclusivo interesse era infatti rivolto allo studio della natura, per il quale trascur\u00f2 anche di partecipare agli affari politici, tanto da essere accusato di non avere a cuore i problemi della sua patria. Al che, egli avrebbe risposto, mostrando il cielo: \u00abM'importa e molto della patria\u00bb.\nSecondo il consolidato \"t\u00f2pos\" del filosofo tutto assorbito nei propri studi, altri aneddoti vengono riferiti da Diogene Laerzio a sostegno del suo disinteresse per la ricchezza e dell'indifferenza verso una patria specifica che non sia il mondo: alla vista dell'imponente sepolcro di Mausolo avrebbe commentato che \u00abun sepolcro sfarzoso \u00e8 l'immagine della ricchezza pietrificata\u00bb, mentre a chi si lamentava di dover morire in terra straniera avrebbe risposto che \u00abda qualsiasi luogo \u00e8 uguale la discesa verso l'Ade\u00bb.\nDi filosofia avrebbe cominciato a occuparsi intorno ai venti anni, trovandosi gi\u00e0 ad Atene, al tempo dell'arcontato di Callide (480) risiedendovi per trenta anni.\nAd Atene divenne amico e maestro di Pericle, impegnato nel rinnovamento politico e culturale della citt\u00e0. Intorno alla met\u00e0 del V secolo gli avversari politici di Pericle, per meglio combattere lo statista ateniese, cercarono di fare il vuoto intorno a lui, eliminando i suoi collaboratori con accuse infamanti: cos\u00ec, Anassagora, per le sue opinioni riguardo al Sole e alla Luna, ritenuti rispettivamente una massa incandescente e un globo roccioso, anzich\u00e9 delle divinit\u00e0, fu accusato di empiet\u00e0 (\"as\u00e9beia\") da un certo Cleone, secondo quanto riferisce Sozione il Peripatetico nella sua \"Successione dei filosofi\" il quale sostiene che Anassagora, difeso da Pericle, sarebbe stato condannato al pagamento di una multa di cinque talenti e all'esilio.\nSecondo Satiro di Callati l'accusa di empiet\u00e0 e di medismo fu portata da Tucidide di Melesia, anch'egli avversario della politica di Pericle. Secondo questa versione, egli sarebbe stato condannato a morte in contumacia; invece Ermippo di Smirne scrive che fu rinchiuso in prigione e condannato a morte. Allora Pericle, perorando la sua causa, ne avrebbe ottenuto la liberazione, ma Anassagora si sarebbe ucciso, non sopportando l'affronto subito. Un'altra tradizione, riportata da Ieronimo di Rodi sostiene invece che i giudici, vedendolo sfinito dalla malattia, lo liberarono per compassione.\nLa tradizione pi\u00f9 diffusa attesta comunque che Anassagora si ritir\u00f2 nell'Ellesponto, a Lampsaco, dove sarebbe stato accolto con tutti gli onori dai governanti della citt\u00e0 e dove mor\u00ec, dopo aver ancora tenuto una scuola. Sulla sua tomba sarebbe stato posto l'epitaffio.\nIl suo pensiero \u00e8 conservato in ventidue frammenti, appartenenti al primo libro di un suo scritto sulla natura, che riportano gli elementi generali della sua dottrina.\nPensiero.\nIl pensiero di Anassagora presenta analogie con quello di Empedocle, secondo cui nulla nasce e nulla perisce, ma nascita e morte sono solo termini convenzionalmente utilizzati dagli esseri umani per identificare mescolanza e disgregazione delle parti dell'Essere.\nA differenza di Empedocle, Anassagora chiama queste parti \"semi originari\" (\"spermata\", in greco). I semi sono caratterizzati dall'essere di numero infinito, identici tra loro ed infinitamente divisibili; in seguito a questa definizione Aristotele li chiamer\u00e0 anche \"omeomerie\", cio\u00e8 \"parti simili\" perch\u00e9 hanno gli stessi caratteri del tutto che entrano a costituire. L'oro, ad esempio, \u00e8 costituito in prevalenza da semi d'oro, in esso per\u00f2 ci sono anche, in minor quantit\u00e0, semi di tutte le altre sostanze. Perci\u00f2 Anassagora dice \"tutte le cose sono insieme\" e \"tutte le cose sono in ogni cosa\". L'unione dei semi d\u00e0 origine alla materia; essa si differenzia solo in base alla diversa qualit\u00e0 e quantit\u00e0 di semi presenti in essa.\nDai semi il filosofo distingue una forza che li fa muovere e li ordina, ed imprime loro l'energia necessaria alla trasformazione (o \"Divenire Continuo\", simile al Ciclo Cosmico di Empedocle). Questa forza \u00e8 un'intelligenza divina, il \"Nous\", che governa i semi e non appartiene alla materia. Anassagora lo definisce \"intelletto\". Esso \u00e8 \u00abla pi\u00f9 sottile e la pi\u00f9 pura di tutte le cose e possiede completa conoscenza di tutto e enorme potere illimitato, indipendente e non mescolato a cosa alcuna, ma sta da solo in se stesso\u00bb, non partecipa alcun ente mentre \u00abtutte le cose partecipano del tutto\u00bb \u00c8 un essere etereo, quasi immateriale, onnisciente e autocosciente, libero e signore degli enti liberi, uniformemente puro, identico e indifferenziato, consistente nell'unit\u00e0 primigenia di quelle qualit\u00e0 che sono percepibili come opposti. \nIl cosmo nasce dall'opera ordinatrice del Nous all'interno di una mescolanza di \u00absemi di tutti gli elementi, aventi forme, colori e sapori di ogni tipo\u00bb.\nLa parola \"Nous\" viene scritta con la lettera maiuscola come un nome proprio di persona sconosciuto al \"pantheon\" delle divinit\u00e0 greche e che rappresenta l'unica termine relativo alla personalit\u00e0 umana privo di qualsiasi riferimento a una realt\u00e0 corporea. La divinit\u00e0 incorporea di Anassagora viene anche chiamata \"chrema\", al pari degli altri enti, sebbene egli sia definito come l'opposto della mescolanza. Il \"Nous\" \u00e8 la causa efficiente del moto a vortice (\"perichoresis\") che divide la mescolanza iniziale in due parti: un insieme che rimane una massa infinita quantitativamente e indefinita qualitativamente, contigua ad un cosmo di forma sferoidale ordinato razionalmente dal \"Nous\". Ogni sua parte contiene i semi di tutte le altre in proporzioni differenti, il prevalere di uno o pi\u00f9 semi rispetto agli altri determina le differenti qualit\u00e0 di quelle che Aristotele avrebbe pi\u00f9 tardi chiamato omeomerie.\nOgni omeomeria possiede una o pi\u00f9 qualit\u00e0 che possono mutare nel tempo. Nel cosmo, infatti, ogni singola parte contiene ancora la totalit\u00e0, il tutto non \u00e8 maggiore della parte n\u00e9 esistono omeomerie pi\u00f9 grandi o pi\u00f9 piccole, ma tutto \u00e8 in tutto. Le differenze qualitative esistono come prevalenza di una data qualit\u00e0 in una data omeomeria, che contiene anche tutte le altre. Questa massa assomiglia strettamente all'essere parmenideo. In essa, il \"Nous\", che \u00e8 pure chiamato come gli enti, non li compenetra e non autorizza nemmeno a parlare di panteismo. In altre parole, il \"Nous\" non \u00e8 una omeomeria. Aristotele identificher\u00e0 il \"Nous\" di Empedocle e di Anassagora con il motore immobile e con il Bene (scritto con la maiuscola, di natura personale) che riflette la bont\u00e0 intrinseca al suo essere in quella degli enti del mondo, attraendoli a s\u00e9 in modo non dissimile dalla forza di amicizia introdotta dalla filosofia di Empedocle.\nLa lettura teleologica e provvidenziale data da Aristotele fu dibattuta dai pensatori successivi e talora considerata una deduzione arbitraria.\nLa possibile trascendenza del \"Nous\" non \u00e8 univocamente stabilita, poich\u00e9 il \"Nous\" potrebbe appartenere a quella parte del miscuglio di omeomerie che rimane priva di differenze qualitative.\nIl nous di Anassagora costituiva per\u00f2 un concetto molto pi\u00f9 sofisticato dell'amore-odio di Empedocle; esso, difatti, non aveva pi\u00f9 nulla di antropomorfico, come invece erano l'odio e l'amore del filosofo di Agrigento. Per averlo ammesso, egli fu lodato da Platone e da Aristotele.\nEssi riconobbero al filosofo di Clazomene il merito di aver introdotto nella spiegazione della natura un principio intelligente che risultava separato dalle cose, anche se gli rimproverarono il fatto di non aver tratto tutte le conseguenze derivanti da una tale ammissione.\nAnche in et\u00e0 moderna un grande filosofo come Hegel apprezz\u00f2 il nous di Anassagora affermando che \"con Anassagora si schiude un tutt'altro regno\" poich\u00e9 con lui \"comincia ad apparire un raggio di luce, seppur fioco\".\nAnassagora infatti concep\u00ec tale nous come un'intelligenza divina che muoveva ed ordinava i semi secondo un disegno razionale. Tutte le trasformazioni, tutti i processi naturali erano governati e finalizzati da questa intelligenza cosmica che determinava l'armonia e la bellezza della natura.\nTuttavia questo divenire cosmico presupponeva una fase precosmica in cui i semi, non ancora mossi e disciplinati dall'intelletto, formavano un miscuglio, ossia un caos originario: in esso i semi si trovavano in una condizione di confusione e di indistinzione, che non annullava per\u00f2 la loro intrinseca diversit\u00e0 qualitativa.\nGrazie all'azione intelligente del nous, si era passati dalla fase precosmica a quella cosmica, tanto che il filosofo afferm\u00f2 \u201cinsieme erano tutte le cose e l'intelletto le separ\u00f2 e le pose in ordine\u201d. Il nous era stato quindi la vera causa del mondo e del divenire cosmico.\nA proposito della cosmologia di Anassagora, occorre fare menzione anche della sua teoria della pluralit\u00e0 dei mondi: i semi, unendosi e separandosi, formavano sistemi planetari simili al nostro, quindi esistevano altri corpi celesti analoghi al Sole, alla Luna e alla Terra.\nPlatone ed Aristotele tuttavia, come si accennava, rimproverarono ad Anassagora il fatto di aver concepito questa forza intelligente solo come forza meccanica, ossia come causa meccanica del divenire, e non come causa finale, ossia come finalit\u00e0 intelligibile, cio\u00e8 non materiale, operante nella materia e in grado di orientarla nella formazione e strutturazione razionale degli enti (tanto per intenderci la causa finale era quella per cui il seme diventava pianta o organismo).\nNaturalmente quella di Aristotele e Platone era una critica a posteriori, che rispecchiava il loro punto di vista, e comunque l'azione del \"nous\", essendo intelligente, implicava necessariamente uno scopo e una finalit\u00e0, anche se Anassagora non insistette su tale aspetto.\nIl \"nous\" quindi pose quei problemi di interpretazione che abbiamo incontrato gi\u00e0 in Empedocle a proposito dell'amore e dell'odio: quale era la natura del nous? Come esso si rapportava ai semi?\nNel tempo sono state date differenti interpretazioni: intanto il nous, pur operando sui semi e al loro interno, non coincideva con essi, ma era separato dalle cose e dal divenire.\nIl \"nous\" in sostanza era interno al mondo ma si distingueva comunque dai semi, non era costituito da essi.\nAbbiamo quindi anche in Anassagora la riproposizione di quel rapporto di immanenza (dentro) e trascendenza (fuori) che valeva per le due forze di Empedocle.\nCirca la misteriosa natura di questa mente divina sono state prospettate almeno due interpretazioni: una naturalistica e una spiritualistica.\nSecondo la prima ipotesi il \"nous\", pur non coincidendo con i semi, costituiva comunque una sorta di essenza materiale, anche se si trattava di una materia pura, semplice ed incorruttibile, di una specie di livello profondo e nascosto della materia, quindi in qualche modo diverso dalla materia degli enti naturali.\nLa seconda ipotesi attribuisce invece al nous di Anassagora una natura immateriale.\nIl filosofo di Clazomene avrebbe cio\u00e8 gi\u00e0 intuito il concetto di essenza o forma ideale, che sar\u00e0 elaborato da Platone e Aristotele.\nTuttavia risulta difficile, se non impossibile, stabilire quale di queste ipotesi sia quella pi\u00f9 aderente al modo di pensare di Anassagora, in quanto egli non diede spiegazioni illuminanti su tale aspetto, che resta quindi irrisolto: comunque, interpretazioni a parte, sicuramente si pu\u00f2 affermare che \u201cin Anassagora il pensiero del divino (dell'arch\u00e9) si affina, ma non riesce a sganciarsi dai presupposti naturalistici\u201d (C. Carbonara).\n\u00c8 stato osservato inoltre che la visione anassagorea della Mente divina che tutto muove ed indirizza verso il bello ed il buono abbia costituito una prima forma di \"concezione ottimistica del mondo\" (Aurelio Covotti).\nMolto importante in Anassagora \u00e8 anche il discorso della percezione sensibile che avviene per contrasto. Un oggetto pu\u00f2 contenere per esempio sia semi di caldo che di freddo. Dipende poi dalla nostra condizione momentanea quale dei due sentiamo. Se siamo per esempio accaldati sentiremo i semi di freddo, al contrario sentiremo quelli di caldo se siamo stati esposti al freddo. Anassagora inoltre riteneva che la neve fosse nera, in quanto la neve deriva dall'acqua, che \u00e8 nera, cio\u00e8 priva di colore.\nFu posto da Dante (che lo menziona anche nel Convivio, II. XIV. 6), per il suo valore, nel castello degli \"spiriti magni\" pagani (Inf. IV. 137).\nMeditazione sulla morte.\nAd Anassagora viene fatto risalire anche il principio morale della \"mel\u00e9te than\u00e0tou\" (), ossia della \"meditazione sulla morte\", cosa di cui sembra che il filosofo fosse solito discutere insieme a Pericle. Il concetto del \"prendersi cura della morte\" avr\u00e0 poi largo seguito nel pensiero filosofico. Alla figura di Anassagora, sotto questo profilo, si ispireranno gli Stoici, che ammirarono l'imperturbabilit\u00e0 di cui dette prova alla notizia della morte del figlio, allorch\u00e9 rispose lapidariamente: \"Sapevo di averlo generato mortale\". In epoca latina, sar\u00e0 Cicerone a servirsi del principio della \"mel\u00e9te than\u00e0tou\" nelle \"Tuscolanae disputationes\", riconducendolo per\u00f2 a Socrate: \u00abInfatti la vita del filosofo, sempre secondo il medesimo [Socrate] \u00e8 tutta una preparazione alla morte\u00bb.\nScientificit\u00e0 e gnoseologia.\nGli interessi scientifici di Anassagora furono indiscutibili, tanto da meritargli l'appellativo di \u00abfisicissimo\u00bb, ad indicare la sua grande predisposizione verso lo studio della natura.\nDa pi\u00f9 parti \u00e8 stata sottolineata la sua eccezionale attitudine all'osservazione dei fatti d'esperienza \u00abci\u00f2 che pi\u00f9 colpisce in Anassagora \u00e8 il rigore del metodo scientifico che, basandosi sull'esperienza e sull'osservazione diretta, induce a ipotesi non fantastiche, ma verosimili, razionalmente valide, e che servono al proseguimento dell'indagine della natura, alla ricerca di tecniche con cui operare e costruire\u00bb (Francesco Adorno).\nVarie furono le teorie che, attribuite ad Anassagora, ne testimoniarono l'attitudine scientifica: studi riguardanti la geometria e la caduta di massi, previsioni di scosse telluriche e analisi del meccanismo fisiologico della nutrizione. Tra l'altro sembra che appartenga a lui la tesi che individuava nel cervello (e non nel cuore) il centro coordinatore della sensibilit\u00e0 (oltre che del pensiero), teoria che un'ampia tradizione storiografica attribuisce invece al pitagorico Alcmeone (vedi pitagorici).\nAnassagora approfond\u00ec anche il problema della conoscenza, sviluppando delle idee piuttosto originali. Schematicamente furono tre i concetti essenziali della sua teoria gnoseologica:\nIl filosofo di Clazomene colse e sottoline\u00f2 in particolare la centralit\u00e0 dell'esperienza, senza la quale nessuna conoscenza sarebbe stata possibile: l'esperienza, cio\u00e8 il rapporto con il mondo, implicava naturalmente la sensibilit\u00e0, ossia la capacit\u00e0 di subire modificazioni sotto l'influsso di oggetti esterni.\nIl contenuto delle sensazioni si depositava poi nella mente sotto forma di memoria, cio\u00e8 quella facolt\u00e0 che rendeva possibile la conservazione delle esperienze e delle conoscenze acquisite. L'accumulazione e l'organizzazione di tali conoscenze nella memoria generava la sapienza (sophia), da cui nasceva la tecnica, cio\u00e8 la capacit\u00e0 di utilizzare le conoscenze per costruire oggetti e modificare la natura.\nLa tecnica si basava soprattutto sulla manualit\u00e0, tanto che Anassagora ritenne che fossero state proprio le mani gli organi che avevano dato all'uomo la superiorit\u00e0 sugli altri animali.\nIl filosofo inoltre approfond\u00ec anche il meccanismo fisiologico della conoscenza, pervenendo ad una concezione opposta a quella di Empedocle: all'origine delle percezioni umane c'erano i contrasti tra elementi opposti (con il caldo si percepiva il freddo, con il dolce l'amaro eccetera), quindi si conosceva sulla base del dissimile, e non del simile.\nGli \u00e8 stato dedicato un asteroide, 4180 Anaxagoras."}
{"id": "58844", "revid": "1762097", "url": "https://it.wikipedia.org/wiki?curid=58844", "title": "Paradossi di Zenone", "text": "I paradossi di Zenone ci sono stati tramandati attraverso la citazione che ne fa Aristotele nella sua \"Fisica\".\nZenone di Elea, discepolo e amico di Parmenide, per sostenere l'idea del maestro, che la realt\u00e0 \u00e8 costituita da un \"Essere\" \"unico\" e \"immutabile\", propose alcuni paradossi che dimostrano, secondo questi, l'impossibilit\u00e0 della molteplicit\u00e0 e del moto, nonostante le apparenze della vita quotidiana.\nLe argomentazioni di Zenone costituiscono forse i primi esempi del metodo di dimostrazione noto come \"reductio ad absurdum\" o \"dimostrazione per assurdo\". Sono anche considerate un primo esempio del metodo dialettico, usato in seguito dai sofisti e da Socrate e inoltre furono il primo strumento che mise in difficolt\u00e0 l'ambizione dei pitagorici di ridurre tutta la realt\u00e0 in numeri.\nOggi non si attribuisce valore fisico alle argomentazioni di Zenone, ma la loro influenza \u00e8 stata molto importante nella storia del pensiero matematico e filosofico. Sono giunti fino a noi due paradossi contro il pluralismo e quattro contro il movimento.\nParadossi contro il pluralismo (o la molteplicit\u00e0).\nPrimo paradosso.\nIl primo paradosso, contro la pluralit\u00e0 delle cose, sostiene che se le cose sono molte, esse sono allo stesso tempo un numero finito e un numero infinito: sono finite in quanto esse sono n\u00e9 pi\u00f9 n\u00e9 meno di quante sono, e infinite poich\u00e9 tra la prima e la seconda ce n'\u00e8 una terza e cos\u00ec via.\nSecondo paradosso.\nIl secondo paradosso invece sostiene che se queste unit\u00e0 non hanno grandezza, le cose da esse composte non avranno grandezza (una somma infinita di zeri \u00e8 zero) mentre se le unit\u00e0 hanno una certa grandezza, essendo le cose composte da infinite unit\u00e0 maggiori di zero avranno una grandezza infinita. Questo paradosso trova una soluzione nella teoria degli insiemi di Cantor, come mostrato da Adolf Gr\u00fcnbaum, se si considera che un segmento \u00e8 costituito da un insieme pi\u00f9 che numerabile di punti.\nParadossi contro il movimento.\nI paradossi sul movimento sono essenzialmente tesi a dimostrare la sostanziale apparenza del moto e, implicitamente, il fatto che la realt\u00e0 fisica sarebbe continua e non discontinua, difendendo le idee del suo maestro Parmenide.\nPrimo paradosso (lo stadio, o della dicotomia).\nIl primo argomento contro il movimento \u00e8 quello sullo stadio.\nEsso afferma che non si pu\u00f2 giungere all'estremit\u00e0 di uno stadio senza prima aver raggiunto la met\u00e0 di esso, ma prima di raggiungerla si dovr\u00e0 raggiungere la met\u00e0 della met\u00e0 e cos\u00ec via senza quindi mai riuscire nemmeno a iniziare la corsa.\nSecondo Giorgio Colli, sono due le versioni tramandate del paradosso (una \u00e8 quella citata sopra), e andrebbe preferita la seguente espressione:\nNon si pu\u00f2 giungere all'estremit\u00e0 di uno stadio senza prima aver raggiunto la met\u00e0 di esso, ma una volta raggiunta la met\u00e0 si dovr\u00e0 raggiungere la met\u00e0 della met\u00e0 rimanente e cos\u00ec via, senza quindi mai riuscire a raggiungere l'estremit\u00e0 dello stadio.\nIl paradosso sarebbe dunque molto simile a quello di Achille e la tartaruga (che \u00e8 una formulazione pi\u00f9 suggestiva della dicotomia all'infinito) e meno simile a quello della freccia (nel quale \u00e8 dimostrata l'impossibilit\u00e0 dell'inizio del movimento).\nSecondo paradosso (Achille e la tartaruga).\nIl \"Paradosso di Achille e la tartaruga\" - uno dei paradossi di Zenone pi\u00f9 famosi - afferma che se Achille (detto \"pi\u00e8 veloce\") venisse sfidato da una tartaruga nella corsa e concedesse alla tartaruga un piede di vantaggio, egli non riuscirebbe mai a raggiungerla, dato che Achille dovrebbe prima raggiungere la posizione occupata precedentemente dalla tartaruga che, nel frattempo, sar\u00e0 avanzata raggiungendo una nuova posizione che la far\u00e0 essere ancora in vantaggio; quando poi Achille raggiunger\u00e0 quella posizione nuovamente la tartaruga sar\u00e0 avanzata precedendolo ancora. Questo stesso discorso si pu\u00f2 ripetere per tutte le posizioni successivamente occupate dalla tartaruga e cos\u00ec la distanza tra Achille e la lenta tartaruga pur riducendosi verso l'infinitamente piccolo non arriver\u00e0 mai a essere pari a zero.\nIn pratica, posto che la velocit\u00e0 di Achille (formula_1) sia N volte quella della tartaruga (formula_2) le cose avvengono cos\u00ec:\nQuindi per raggiungere la tartaruga Achille impiega un tempo \ne quindi non la raggiunger\u00e0 mai, sebbene la distanza tra T (Tartaruga) e A (Achille) si restringa sempre pi\u00f9.\nTerzo paradosso (la freccia).\nIl terzo argomento \u00e8 quello della freccia, che appare in movimento ma, in realt\u00e0, \u00e8 immobile. In ogni istante difatti essa occuper\u00e0 solo uno spazio che \u00e8 pari a quello della sua lunghezza; e poich\u00e9 il tempo in cui la freccia si muove \u00e8 fatto di singoli istanti, essa sar\u00e0 immobile in ognuno di essi.\nIl concetto di questo terzo paradosso \u00e8 in fondo opposto a quello del secondo: l'esistenza di punti e istanti indivisibili. Ma anche in questo caso il movimento risulta impossibile, in quanto dalla somma di istanti immobili non pu\u00f2 risultare un movimento.\nLa freccia in quiete e quella in movimento occupano lo stesso spazio e quindi appaiono indistinguibili fra loro e rispetto allo spazio attraversato. L'identit\u00e0 di tale stato di quiete e di moto si deriva anche da quello che pi\u00f9 tardi sarebbe stato chiamato principio degli indiscernibili.\nL'argomento precorre il principio di relativit\u00e0 galileiana del moto secondo il quale un osservatore che si muove alla stessa velocit\u00e0 del corpo osservato non \u00e8 in grado di discernere se sia in quiete o in movimento. \nIl moto della freccia \u00e8 infatti percepibile solo dagli occhi di un sistema di riferimento non solidale, che lo misura integralmente dal punto di partenza. L'argomento di Zenone invece valuta il moto della freccia istante per istante in relazione allo spazio percorso, come una sequenza di immagini catturate istante per istante. L'argomento dello stadio tenta di misurare la distanza percorsa con precisione matematica e allo scopo fissa l'origine della misura nel punto di inizio del moto. L'origine del sistema di riferimento pu\u00f2 in generale essere fissata arbitrariamente, e, se fatta coincidere con uno dei due punti di arrivo, la distanza percorsa risulta doppia. Il paradosso \u00e8 stato risolto secoli dopo col calcolo infinitesimale.\nQuarto paradosso (due masse nello stadio).\nZenone afferma che se due masse in uno stadio si vengono incontro, risulter\u00e0 l'assurdo logico che la met\u00e0 del tempo equivale al doppio.\nConsideriamo infatti tre segmenti (A, B, C) uguali e paralleli, che si trovino allineati. Supponiamo poi che il segmento in alto (A) si muova verso destra, rispetto a quello situato nel centro (B) che resta fermo, e che per ogni istante elementare avanzi di un intervallo (elementare). Il segmento in basso (C) faccia invece la stessa cosa verso sinistra. Dopo il primo istante vedremo che i punti iniziali di A e C si saranno allontanati di due intervalli. Ma ci\u00f2 \u00e8 assurdo perch\u00e9 allora il tempo che avrebbero impiegato per allontanarsi di un solo intervallo sarebbe di \"mezzo istante\", contraddicendo l'ipotesi che stiamo analizzando la situazione al primo istante (indivisibile).\nImplicita in questa interpretazione ci sarebbe l'idea che un corpo non possa avere velocit\u00e0 diverse a seconda del sistema di riferimento.\nProposte di soluzioni ai paradossi del moto.\nNon \u00e8 difficile immaginare che anche un greco, ignaro dei rudimenti del calcolo infinitesimale, \"vedesse\" altrettanto bene che ogni somma: un segmento + mezzo segmento + un quarto di segmento + ecc. rimane sempre all'interno del segmento doppio. Tale critica alle moderne \"pseudoconfutazioni\" \u00e8 stata ampiamente sviluppata, su basi kantiane, dal matematico Umberto Bartocci, il quale invita invece a riflettere sulla circostanza che i paradossi di Zenone sul movimento vanno considerati sempre attuali e \"non risolubili\", in quanto puntano l'attenzione sulle dicotomie reale/pensato e spazio(continuo)/tempo(discreto).\nUn primo tentativo di confutazione dei paradossi di Zenone \u00e8 infatti ascrivibile ad Aristotele, che notava come i paradossi si basassero sull'infinita divisibilit\u00e0 del tempo. Aristotele concludeva ipotizzando che il tempo invece non \u00e8 mai infinitamente divisibile (istanti discreti). Da ci\u00f2 derivava la logica conseguenza che istanti finiti permettessero di colmare spazi infinitamente discreti . Le osservazioni di Aristotele, che implicano una radicale differenza qualitativa tra tempo e spazio, verranno riprese da Bergson, che nei suoi studi sulla durata dimostra che i filosofi e gli scienziati, applicando divisioni numeriche, analizzano il tempo come fosse lo spazio.\nEffetto Zenone quantistico.\nCome si pu\u00f2 vedere, questi paradossi sono stati utili per sviluppare molti concetti alla base della matematica e della fisica moderne, e non si dovrebbe liquidarli banalmente.\nPersino nella meccanica quantistica riecheggia il nome di Zenone nel cosiddetto Quantum Zeno effect (effetto Zenone quantistico), che, riprendendo metaforicamente il paradosso della freccia, afferma che un sistema, che decadrebbe spontaneamente, \u00e8 inibito o addirittura non decade affatto se sottoposto a una serie infinita di osservazioni (o misure).\nSimili argomentazioni sono contenute nel saggio di Jim Al-Khalili \u201cLa fisica del diavolo. Maxwell, Schroedinger, Einstein e i paradossi del mondo\u201d (2012).\nIl paradosso di Achille e la tartaruga in letteratura.\nIl Paradosso di Achille e la tartaruga ha ispirato diversi scrittori."}
{"id": "58846", "revid": "307923", "url": "https://it.wikipedia.org/wiki?curid=58846", "title": "Naturalisti", "text": ""}
{"id": "58856", "revid": "782150", "url": "https://it.wikipedia.org/wiki?curid=58856", "title": "Panteismo", "text": "Il panteismo ( (\"p\u00e1n\") = tutto e (\"the\u00f3s\") = Dio, vuol dire letteralmente \"Dio \u00e8 Tutto\" e \"Tutto \u00e8 Dio\") \u00e8 una visione del reale per cui ogni cosa \u00e8 permeata da un Dio immanente o per cui l'Universo o la natura sono equivalenti a Dio (\"Deus sive Natura\").\nDefinizioni pi\u00f9 dettagliate tendono ad enfatizzare l'idea che la legge naturale, l'esistenza e l'universo (la somma di tutto ci\u00f2 che \u00e8 e che sar\u00e0) siano rappresentati nel principio teologico di un 'dio' astratto piuttosto che una o pi\u00f9 divinit\u00e0 personificate di qualsiasi tipo. Questa \u00e8 la caratteristica chiave che distingue il panteismo dal panenteismo e dal pandeismo. Ne deriva che molte religioni, pur reclamando elementi panteistici, sono in realt\u00e0 per natura pi\u00f9 panenteiste e pandeiste.\nMichael Levine, nel suo libro \"Panteismo\", lo definisce \u00abuna concezione non-teistica della divinit\u00e0\u00bb.\nIn senso lato, con \"panteismo\" si intende ogni dottrina filosofica che identifichi Dio con il mondo o con il principio che lo regge. Per l'esattezza, il concetto di Dio-Uno-Tutto si presenta in due versioni: quella \"cosmistica\", la quale afferma \"Dio \u00e8 nel Tutto\", e quella \"acosmistica\" (il termine \u00e8 di Hegel), la quale afferma \"Il Tutto \u00e8 in Dio\". Nel primo caso, come nello stoicismo, Dio impregna e pervade l'universo in ogni sua parte; nel secondo caso, come nello spinozismo, l'universo in ogni sua parte rifluisce e si scioglie in Dio, quale Uno-Tutto.\nStoria del panteismo.\nIl termine \"panteista\" (dal quale la parola \"panteismo\" \u00e8 derivata) fu usato propriamente per la prima volta dal filosofo irlandese John Toland nella sua opera \"Socinianism Truly Stated, by a pantheist\", del 1705. Comunque, il concetto era stato discusso gi\u00e0 al tempo dei filosofi della Grecia antica, da Talete, Parmenide ed Eraclito. I presupposti ebraici del panteismo possono essere ricercati nella Torah stessa, nel racconto della Genesi e nei suoi primi materiali profetici, nei quali chiaramente gli \"atti di natura\" (come inondazioni, tempeste, vulcani, etc.) sono tutti identificati come \"la mano di Dio\" attraverso idiomi di personificazione, cos\u00ec spiegando gli aperti riferimenti al concetto, sia nel Nuovo Testamento, che nella letteratura cabalistica.\nNel 1785 sorse una consistente controversia tra Friedrich Heinrich Jacobi e Moses Mendelssohn, che infine coinvolse molte importanti persone del tempo. Jacobi affermava che il panteismo di Lessing era materialistico, per il fatto che considerava tutta la natura e Dio come una sola sostanza estesa. Per Jacobi, esso non era altro che il risultato della devozione alla ragione, tipicamente illuminista, che avrebbe condotto all'ateismo. Mendelssohn espresse il suo disaccordo, asserendo che il panteismo era teistico.\nIl Panteismo di Eraclito.\nIl panteismo \u00e8 un componente della dottrina del filosofo greco Eraclito, secondo cui il divino \u00e8 in tutte le cose ed \u00e8 identico al mondo nella sua interezza. Questa concezione porta a identificare il divino con l'Universo, facendolo divenire quindi l'Unit\u00e0 di tutti i contrari, il Fuoco generatore.\nIl Dio-tutto di Eraclito ha in s\u00e9 tutte le cose ed \u00e8 una realt\u00e0 eterna. Eraclito sembra rifarsi alla teoria della cosmologia ciclica, poich\u00e9 la sua concezione della realt\u00e0 \u00e8 simile a un insieme di fasi alterne: un ciclo distruttivo-produttivo, che verr\u00e0 sviluppato in seguito dagli Stoici.\nIl Panteismo degli Stoici.\nIl panteismo stoico \u00e8 una delle pi\u00f9 compiute espressioni di esso, dove Dio \u00e8 la ragione e l'intelligenza che lo determina e lo permea. Il Dio stoico, quindi, non si identifica con l'universo, ma lo permea come suo fondamento e ragion d'essere.\nIl Panteismo di Plotino.\nSi \u00e8 parlato spesso impropriamente di panteismo in Plotino. In realt\u00e0, secondo Plotino, Dio non \u00e8 solo immanente, ma anche trascendente. Come ha evidenziato anche Giovanni Reale, l'Uno, il Dio plotiniano, pur permeando di s\u00e9 ogni realt\u00e0, ne \u00e8 superiore. \nPlotino dice infatti chiaramente che l'Uno, \u00abin quanto principio di tutto, non \u00e8 il tutto\u00bb. Con questa affermazione egli sembra prendere in contropiede, quasi le prevedesse, le interpretazioni immanentistiche e panteiste del suo pensiero.\nIl Panteismo di Bruno.\nLa visione di Bruno pu\u00f2 essere considerata un panteismo del Dio-Infinit\u00e0 ed ha alcuni caratteri del panpsichismo.\nNella filosofia di Giordano Bruno, i cinque dialoghi del \"De la causa, principio et uno\" intendono stabilire i princ\u00ecpi della realt\u00e0 naturale.\nForma universale del mondo \u00e8 l'anima del mondo, la cui prima e principale facolt\u00e0 \u00e8 l'intelletto universale, il quale \u00abempie il tutto, illumina l'universo e indirizza la natura a produrre le sue specie\u00bb.\nLa materia \u00e8 il secondo principio della natura, dalla quale ogni cosa \u00e8 formata: \u00abcome nell'arte, variandosi in infinito le forme, \u00e8 sempre una materia medesima che persevera sotto quella, come la forma dell'albore \u00e8 una forma di tronco, poi di trave, poi di tavolo, poi di sgabello, e cos\u00ec via discorrendo, tuttavolta l'esser legno sempre persevera; non altrimenti nella natura, variandosi in infinito e succedendo l'una all'altra le forme, \u00e8 sempre una medesma la materia\u00bb.\nDiscende da questa considerazione l'elemento fondamentale della filosofia bruniana: tutta la vita \u00e8 materia, materia infinita. Nella sua concezione, anche la Terra \u00e8 dotata di anima.\nEgli in \"De l'infinito, universo e mondi\" scrive: \nIl Panteismo di Spinoza.\nLa tesi centrale del pensiero di Baruch Spinoza \u00e8 l'identificazione panteistica o, meglio, immanentistica di Dio con la Natura (\"Deus sive Natura\") ed in essa convergono i temi ed i motivi appartenenti alle tradizioni culturali pi\u00f9 disparate, la teologia giudaica, la filosofia ellenistica, la filosofia neoplatonica-naturalistica del Rinascimento, il razionalismo cartesiano ed il pensiero arabo, ed infine le sfumature di Thomas Hobbes.\nSpinoza concepisce un Dio coniugato con l'unit\u00e0 e la necessit\u00e0 e perci\u00f2: \nNe consegue la dimostrazione di ci\u00f2 che Dio \u00e8: \nQuesta concezione fa s\u00ec che il Dio di Spinoza (ma non meno quello degli Stoici), per qualche filosofo contemporaneo, risulti essenzialmente un impersonale Dio-Necessit\u00e0, contrapponibile al Dio-Volont\u00e0 come persona divina tipica dei monoteismi.\nDescrizione.\nTipi di panteismo.\nSi possono distinguere tre gruppi di panteisti:\nLa maggioranza delle persone che possono identificarsi come \"panteiste\" appartengono al tipo classico (come gli Ind\u00f9, i Sufi, gli Unitaristi, i neopagani, i seguaci della New Age, etc), mentre molte persone che identificano se stesse come panteiste (non essendo membri di un'altra religione) appartengono al tipo naturalista. La divisione tra le tre branche del panteismo non sono completamente chiare in tutte le situazioni, rimanendo dei punti di controversia nei circoli panteisti. I panteisti classici generalmente accettano la dottrina religiosa secondo cui ci sarebbe una base spirituale per tutta la realt\u00e0; mentre i panteisti naturalisti generalmente non concordano, piuttosto intendendo il mondo in termini pi\u00f9 naturalistici. La confusione tra i concetti di panteismo e ateismo \u00e8 un problema antico in linguistica. Gli antichi romani si riferivano ai primi cristiani come atei e le spiegazioni di questo fenomeno semantico possono variare.\nMetodi di spiegazione.\nUna caratteristica spesso citata del panteismo \u00e8 che ogni essere umano, essendo parte dell'universo o della natura, \u00e8 parte di Dio. Uno dei problemi discussi dai panteisti \u00e8 come possa esistere il libero arbitrio in un contesto simile. In risposta, qualche volta \u00e8 data la seguente analogia (particolarmente dai panteisti classici): \"stai a Dio come una tua singola cellula sta a te\".\nL'analogia sostiene anche che, sebbene una cellula possa essere cosciente del suo ambiente e abbia persino qualche scelta (libero arbitrio) tra giusto e sbagliato (uccidere un batterio, divenire cancerogena o non fare semplicemente niente), ha presumibilmente una comprensione limitata dell'essere pi\u00f9 grande, di cui fa parte. Un altro modo di comprendere questo tipo di relazione \u00e8 tramite la frase ind\u00f9 tat tvam asi - \"quello che sei\", in cui l'anima/essenza umana o \u0100tman \u00e8 intesa medesima di Dio o Brahman. Nel contesto ind\u00f9, si crede che il singolo debba essere liberato attraverso l'illuminazione (moksha), in modo da sperimentare e capire pienamente questa relazione: la parte diventa non dissimile dal tutto.\nNon tutti i panteisti accettano l'idea del libero arbitrio, dato che il determinismo \u00e8 largamente diffuso, particolarmente presso i panteisti naturalistici. Sebbene le interpretazioni individuali del panteismo possano suggerire certe implicazioni per la natura e l'esistenza del libero arbitrio e/o determinismo, il panteismo non implica il requisito di credere in entrambi. Comunque, il problema \u00e8 largamente discusso ed \u00e8 presente in molte altre religioni e filosofie.\nDibattito.\nAlcuni sostengono che il panteismo \u00e8 poco pi\u00f9 che una ridefinizione della parola \"Dio\" per definire \"esistenza\", \"vita\" o \"realt\u00e0\". Molti panteisti direbbero che, se fosse cos\u00ec, un tale cambiamento nel modo in cui pensiamo a queste idee servirebbe a creare una nuova e potenzialmente pi\u00f9 perspicace concezione sia dell'esistenza, che di Dio.\nForse il pi\u00f9 significativo dibattito all'interno della comunit\u00e0 panteistica \u00e8 quello riguardante la natura di Dio. Il panteismo classico crede in un Dio personale, cosciente e onnisciente e vede questo Dio come unificante di tutte le vere religioni. Il panteismo naturalistico crede invece in un Universo non cosciente e non senziente che, sebbene sacro e meraviglioso, \u00e8 visto come un Dio in senso non tradizionale e non personale.\nI punti di vista compresi all'interno della comunit\u00e0 panteista sono necessariamente diversi, ma l'idea centrale, che vede l'Universo come un'unit\u00e0 onnicomprensiva e la sacralit\u00e0 sia della natura che delle sue leggi, \u00e8 comune. Alcuni panteisti sostengono, inoltre, un fine comune di natura e uomo, sebbene altri rifiutino l'idea di un fine e vedano l'esistenza come esistente di per s\u00e9.\nConcetti panteistici nella religione.\nInduismo.\n\u00c8 generalmente riconosciuto che i testi religiosi ind\u00f9 sono i pi\u00f9 antichi conosciuti in letteratura contenenti idee panteistiche. Nella teologia ind\u00f9, Brahman \u00e8 la realt\u00e0 infinita, immutabile, immanente e trascendente che \u00e8 il Divino Terreno di tutte le cose nell'Universo e che \u00e8 anche la somma totale di tutte le cose che sono, sono state e saranno. Questa idea di panteismo \u00e8 rintracciabile in alcuni testi pi\u00f9 antichi come i Veda e gli Upanishad e nella pi\u00f9 tarda filosofia Advaita. Tutti i Mah\u0101v\u0101kya degli Upanishad, in un modo o nell'altro, sembrano indicare l'unit\u00e0 del modo con Brahman.\nCh\u0101ndogya Upanishad dice \"Tutto in questo Universo in realt\u00e0 \u00e8 Brahman; da lui esso procede; all'interno di lui \u00e8 dissolto; in lui respira, cos\u00ec lasciate che ognuno lo adori tranquillamente\". Inoltre dice: \"Tutto l'Universo \u00e8 Brahman, da Brahman a una zolla di terra. Brahman \u00e8 la causa efficiente e materiale del mondo. Egli \u00e8 il vasaio da cui si forma il vaso; egli \u00e8 la creta con il quale \u00e8 fabbricato. Tutto proviene da Lui, senza perdita o diminuzione della fonte, come la luce irradiata dal sole. Ogni cosa \u00e8 unita entro Lui ancora, come le bolle che esplodono si uniscono all'aria, come i fiumi sfociano negli oceani. Tutto proviene e ritorna a Lui, come la tela di un ragno \u00e8 fabbricata e ritratta dal ragno stesso.\" Negli inni del Rig Veda, una traccia di pensiero panteista pu\u00f2 essere riconosciuta nel libro decimo (10-121).\nQuesta concezione di Dio lo vede come l'unit\u00e0, con gli dei personali e individuali aspetto dell'Unico, sebbene differenti divinit\u00e0 siano viste da diversi fedeli come particolarmente adatte alle loro preghiere. Come il sole emana raggi di luce che provengono dalla stessa fonte, lo stesso avviene dagli sfaccettati aspetti di Dio emanati da Brahman, come pi\u00f9 colori dallo stesso prisma. Il Ved\u0101nta, specificatamente l'Advaita, \u00e8 una branca della filosofia ind\u00f9 che pone grande accento su questa materia. Molti aderente vedantici sono monisti o \"non-dualisti, vedendo le molteplici manifestazioni di un solo Dio o della fonte dell'essere, una visione che \u00e8 spesso considerata dai non induisti come politeista.\nIl panteismo \u00e8 la componente chiave della filosofia Advaita. Altre suddivisione dei Vedanta non sostengono in maniera peculiare le stesse istanze. Per esempio, la scuola Dvaita di Madhvacharya ritiene che Brahman sia il Dio esterno personale Vishnu, laddove invece le scuole R\u0101m\u0101nuja sposano il Panenteismo.\nEbraismo.\nIl senso radicalmente immanente del divino nella mistica ebraica (Kabbalah) si ritiene abbia ispirato la formulazione del panteismo da parte di Spinoza. Nonostante ci\u00f2, la teoria di Spinoza non \u00e8 stata recepita dall'Ebraismo ortodosso. D'altro canto, Schopenhauer sosteneva che il panteismo spinoziano fosse una conseguenza della lettura di Nicolas Malebranche da parte del filosofo olandese:\nMalebranche insegna che tutto ci\u00f2 che osserviamo \u00e8 in Dio stesso. Ci\u00f2 equivale a voler spiegare qualcosa di ignoto mediante qualcosa di ancor pi\u00f9 oscuro. Inoltre, secondo Malebranche noi non solo vediamo tutto in Dio, ma Dio \u00e8 anche l'unica attivit\u00e0, sicch\u00e9 le cause fisiche sono mere occasionalit\u00e0 (\"Ricerca della verit\u00e0\", Libro VI, seconda parte, cap. 3.). E cos\u00ec qui rinveniamo essenzialmente il panteismo di Spinoza che pare abbia appreso pi\u00f9 da Malebranche che da Descartes. (Schopenhauer, \"Parerga e paralipomena\", Vol. I, \"Schizzo di una storia della teoria dell'ideale e del reale\").\nInoltre, Israel ben Eliezer, fondatore dello Chassidismo, aveva un senso mistico del divino che pu\u00f2 essere definito come Panenteismo.\nSecondo l'ebraismo biblico l'origine dell'Universo si \u00e8 basata sulla Torah (legge) della natura. Pertanto la Torah originale non \u00e8 rinvenibile negli scritti di Mos\u00e8, bens\u00ec nella natura stessa. \"Interpretare\" la Torah della natura equivale ad \"interpretare\" la Torah della rivelazione e teoricamente alla fin fine coincideranno l'una con l'altra [come si dimostra ad esempio con la scoperta del Big Bang nel 1965]. L'ortodossia rabbinica considerando questa posizione come una discrepanza, allo scopo di porre la Torah scritta al di sopra di quella data per prima in natura, ha sostenuto che la Torah scritta precedette la creazione, infatti a partire dalla Torah scritta che Dio \"ha parlato\" nella creazione. Questa posizione non \u00e8 accolta dai panteisti biblici.\nMaimonide, bench\u00e9 Ortodosso, nei suoi scritti sulla riconciliazione fra le sacre scritture e la scienza, accolse l'opinione dell'equivalenza fra la Torah della natura e la Torah delle scritture e trov\u00f2 la sua logica come inevitabile. Queste tesi, senza dubbio, servirono da sfondo per lo sviluppo delle teorie di Baruch Spinoza.\nCristianesimo.\nVi \u00e8 un certo numero di tradizioni minori nell'ambito della storia del Cristianesimo secondo le quali le origini del loro credo panteistico sono da rintracciare nel Nuovo Testamento ed in altre correlate tradizioni ecclesiastiche. La diversit\u00e0 di questo punto di vista \u00e8 rintracciabile a partire dai primi Quaccheri sino ai successivi Unitaristi e fino ad arrivare alle stesse principali denominazioni del cattolicesimo tradizionale e del protestantesimo liberale.\nAltre fonti includono la Teologia del processo, la Spiritualit\u00e0 della Creazione, i Fratelli del libero spirito, altri ancora ne sostengono la presenza fra gli Gnostici. Tale idea ha avuto, per qualche tempo, aderenti in vari segmenti del Cristianesimo.\nAlcuni Cristiani considerano la Trinit\u00e0 in questo significato: lo Spirito Santo tiene insieme l'Universo e personifica se stesso come il Padre, che a sua volta personifica se stesso come il Figlio dentro questo Universo (ci\u00f2 significa che il Padre \u00e8 al di fuori dell'Universo, del Tempo e dello Spazio). Secondo altri, lo Spirito Santo \u00e8 consapevole e utilizzabile e per questo \u00e8 usato da Dio per benedire la gente con i Doni dello Spirito Santo. Tutti i poteri sovrannaturali si ritiene che siano possibili anche dal binomio Universo/Spirito Santo.\nI panteisti di religione cristiana asseriscono che l'origine del loro credo \u00e8 rintracciabile nelle Sacre Scritture, nel Vecchio Testamento come nel Nuovo ed attenuano le difficolt\u00e0 che i teologi della Chiesa Apostolica Romana hanno sempre cercato di \"risolvere\" nei concili sul tema della Trinit\u00e0 e della Natura di Cristo come il Verbo (solo il panteismo fornisce una formulazione per il Cristo come \"Verbo\" di Dio e per l'unit\u00e0 del Monoteismo).\nIl parificare nella Bibbia Dio agli atti della natura e la definizione di Dio data nello stesso Nuovo Testamento forniscono un persuasivo richiamo verso questo sistema di credenze.\nI panteisti cristiani sostengono che la definizione cattolica di Dio fu pesantemente influenzata da fonti non bibliche, tra queste in particolar modo il Neo-Platonismo, che consideravano Dio come qualcosa che \"esiste\" fuori dalla \"esistenza\", pertanto la definizione di \"Dio\" si riferiva ad un qualcosa \"che non esiste\", cio\u00e8, ad un Dio non-esistente. \u00c8 proprio questa basilare definizione neo-platonica di non-esistenza che i panteisti cristiani ritengono biasimevole e contraria alle scritture.\nAgostino rigett\u00f2 il panteismo per i seguenti motivi:\ncome pure:\nNel \"Vangelo secondo Tommaso\" (considerato apocrifo dai Cristiani), Ges\u00f9 disse:\nTuttavia questa \u00e8 un'affermazione dell'onnipresenza di Dio, non in senso panteistico, ma in armonia con l'insegnamento che ogni apparenza fenomenica \u00e8 riflesso della luce divina.\nIslam.\n La maggioranza dei Musulmani condanna il concetto di panteismo e lo considera come un insegnamento non-Islamico. Tuttavia, il Sufismo \u00e8 ritenuto dai musulmani contenere insegnamenti panteistici.\nIl Sufismo pu\u00f2 essere suddiviso nelle seguenti categorie:\nIl concetto di Panteismo si pu\u00f2 rinvenire in ciascuno dei suddetti tipi di Sufismo, a differenza della maggioranza ortodossa dell'Islam, esso \u00e8 molto diverso ed accentua l'esperienza e la conoscenza spirituale personale ed individuale. Le fonti dell'interpretazione panteistica differirebbero a seconda della tradizione cui fanno capo. Il Sufismo originario risentirebbe ovviamente dei testi orientali, il Sufismo \u1e25ad\u012bth sarebbe influenzato dagli studiosi Islamici del regno del Solimano, il Sufismo Coranico vedrebbe lo stesso Corano come la continua rivelazione e la personificazione linguistica \u00e8 interpretata in modo coerente con i profeti biblici. La maggioranza dei Musulmani Ismailiti \u00e8 panteista, o per essere pi\u00f9 precisi, Panenteista.\nGli scritti di Seth e il Panteismo.\nIl concetto di Panteismo \u00e8 parte integrante di molte delle credenze religiose e delle filosofie della New Age; la sua differenza rispetto al panenteismo \u00e8 sostenuta in modo specifico negli scritti di Seth come presentati dalla medium Jane Roberts (1929-1984). Seth, l'\"entit\u00e0\" cui da voce la Roberts, diceva che Dio \u00e8 formato di energia mentale, e questa energia mentale \u00e8 la sostanza che d\u00e0 vita a tutti gli esseri e a tutte le cose; la coscienza di Dio \u00e8 veicolata da questa energia, per cui la coscienza di Dio \u00e8 onnipresente. Seth spesso si riferiva a Dio come a \"Tutto ci\u00f2 che \u00e8\" e diceva che \"Tutte le facce appartengono a Dio\". Seth descriveva Dio come una forma contenente tutti gli individui al suo interno; inoltre aggiungeva che Dio si conosce come \u00e8, ma anche si conosce come ciascun individuo. Tuttavia, questo insegnamento ha molto in comune con il correlato concetto di panenteismo, dato che pone in risalto la personificazione di Dio e quindi si trasforma in un teismo.\nAltre religioni.\nMolti elementi panteistici sono presenti in alcune forme di Buddismo, Neopaganesimo, e Teosofia insieme a molte variabili denominazioni. Si veda anche la Neopagana Gaia e la Church of All Worlds.\nMolti Universalisti si considerano panteisti.\nIl filosofo Paul Carus si definiva \"un ateista che ama Dio\". Egli critic\u00f2 ogni forma di monismo che cercava l'unit\u00e0 del mondo non nell'unit\u00e0 della verit\u00e0 bens\u00ec nella unicit\u00e0 di una logica supposizione di idee. Carus definiva tali concetti come \"henismo\".\nIl Taoismo propugna una visione panteistica. Il \"Tao\" potrebbe essere paragonato al \"Deus-sive-Natura\" di Spinoza.\nConcetti connessi.\nPanenteismo.\nIl Panteismo e il panenteismo presentano aspetti comuni ma non coincidono: il primo vede l'universo pieno di Dio il secondo lo vede come parte di Dio. Filosoficamente, per\u00f2, i due concetti sono ben distinti. Mentre per il panteismo Dio \u00e8 sinonimo della natura, per il panenteismo, invece, Dio \u00e8 superiore alla natura e la include. \u00c8 la ragione per cui Hegel definiva quello spinoziano un panteismo acosmistico (senza mondo).\nPer alcuni tale distinzione \u00e8 inutile, mentre altri la considerano un significativo punto di divisione. Molte delle maggiori fedi descritte come panteistiche potrebbero essere descritte anche come panenteistiche, al contrario ci\u00f2 non \u00e8 possibile per il panteismo naturalistico (perch\u00e9 non considera Dio come superiore alla sola natura). Per esempio, elementi appartenenti al panenteismo ed al panteismo si rinvengono nell'Induismo. Certe interpretazioni dei testi Bhagavad Gita e Shri Rudram Chamakam sostengono questo punto di vista.\nCosmismo.\nMentre questo termine \u00e8 raramente usato, e molto spesso \u00e8 solo un sinonimo di Panteismo, l'insolita filosofia da esso indicata \u00e8 stata utilizzata in modo piuttosto differente, ma in ogni caso con essa si vuole esprimere il concetto che Dio \u00e8 un qualcosa creato dalla mente umana, forse rappresenta uno stadio finale della evoluzione dell'uomo, raggiunto attraverso la pianificazione sociale, l'eugenetica e altre forme di ingegneria genetica.\nH. G. Wells diede vita a una forma di cosmismo, che denomin\u00f2 \"World Brain\" (\"Cervello mondiale\"), rifacendosi a un saggio da lui pubblicato nel 1937, in cui viene tra l'altro descritta la creazione di una biblioteca-enciclopedia. Tale idea venne ripresa nel libro \"God the Invisible King\", in cui l'autore consiglia all'umanit\u00e0 di istituire un sistema socialista, strutturandolo sui dati statistici sociali ed eugenetici, sull'istruzione e l'eugenetica, in modo che un giorno idealmente possa essere alla pari e possibilmente anche fondersi con la stessa divinit\u00e0 panteista, e anche in alcuni paragrafi di \"Outline of History\", che richiamavano tali credenze dell'autore e le sue ricerche sull'insegnamento di Ges\u00f9 e di Buddha. Queste idee vengono riprese nel suo libro \"Shape of Things to Come\" e nel film da esso tratto nel 1936 \"Things to Come\"; in essi viene descritta l'umanit\u00e0 che, sopravvivendo ad una guerra apocalittica e a un prolungato periodo Feudale, si unisce per dar vita ad una utopia collettivista.\nIn Israele, il Cosmismo \u00e8 stato oggetto di studio da parte di Mordekhay Nesiyahu, uno dei primi ideologi del Movimento Laburista Israeliano e docente presso l'Universit\u00e0 di Beit Berl. Secondo questo autore Dio \u00e8 qualcosa che non esisteva prima dell'uomo, ma era una entit\u00e0 secolare. Infatti fu la ricostruzione del Tempio di Gerusalemme ad avere un ruolo nell'\"invenzione\" di questa entit\u00e0.\nNel XX secolo, lo statunitense William Luther Pierce, un nazionalista bianco iscritto nel Partito Nazista Americano e, a sua volta, fondatore del movimento Alleanza Nazionale, utilizz\u00f2 il termine \"Cosmismo\". Per Pierce (cos\u00ec come per Wells), Dio sarebbe il risultato finale dell'eugenetica e dell'igiene razziale (Si veda: Nazismo, Francis Galton e Teosofia).\nLa \"Noosfera\" descritta da Vladimir Vernadsky e da Pierre Teilhard de Chardin potrebbe essere considerata come la descrizione di una divinit\u00e0 Cosmistica, come anche la coscienza collettiva di \u00c9mile Durkheim e l'inconscio collettivo di Carl Gustav Jung.\nArthur C. Clarke fa un possibile riferimento alla Noosfera Cosmista nel suo libro del 1953 \"Childhood's End\" (tradotto in italiano con il titolo \"Le guide del tramonto\"), riferendosi ad essa come la \"Overmind\", una mente alveare interstellare. \nPandeismo.\nIl Pandeismo \u00e8 una specie di Panteismo che include una forma di Deismo, sostenendo che l'Universo \u00e8 identico a Dio, ma anche che Dio precedentemente fu una forza cosciente e senziente ovvero una entit\u00e0 che progett\u00f2 e cre\u00f2 l'Universo. Diventando l'Universo, Dio divenne inconscio e non senziente. A parte questa distinzione (e la possibilit\u00e0 che l'Universo un giorno ritorner\u00e0 ad essere Dio), le credenze Pandeistiche sono identiche a quelle del Panteismo.\nEtica.\nSecondo Schopenhauer, nel panteismo non vi \u00e8 etica. Il panteismo, nel suo complesso, naufragherebbe a fronte delle inevitabili esigenze etiche e quindi non avrebbe risposte sul male e sulle sofferenze del mondo. Se il mondo \u00e8 una teofania, allora ogni cosa fatta dagli uomini, ed anche dagli animali, \u00e8 da considerarsi parimenti divina ed eccellente; niente pu\u00f2 essere giudicato pi\u00f9 censurabile e pi\u00f9 meritevole rispetto ad ogni altra cosa; quindi non vi \u00e8 etica. (\"Il mondo come volont\u00e0 e rappresentazione\", Vol. II, Cap. XLVII)\nTuttavia, alcuni panteisti sostengono che il punto di vista panteista \u00e8 molto pi\u00f9 etico, evidenziando che ogni danno arrecato all'altro \u00e8 come fare male a se stessi, perch\u00e9 arrecare danno ad uno \u00e8 come arrecare danno a tutti. Ci\u00f2 che \u00e8 bene e ci\u00f2 che \u00e8 male non dipende da qualcosa al di fuori di noi, ma \u00e8 il risultato di come ci rapportiamo gli uni con gli altri. Il fare bene non si deve basare sulla paura di una punizione da parte di Dio, bens\u00ec deve scaturire da un reciproco di tutti verso tutto.\nLe forme tradizionali e le varie definizioni di panteismo, comunque, rinviano ai loro testi sacri e ai loro maestri per le definizioni di ordine etico."}
{"id": "58869", "revid": "36426", "url": "https://it.wikipedia.org/wiki?curid=58869", "title": "Acido nitrico", "text": "L'acido nitrico \u00e8 un acido minerale forte, nonch\u00e9 un forte agente ossidante.\nAcido molto diffuso in commercio per l'ampio impiego in oreficeria e in artigianato nel settore della lavorazione artistica di oro, argento e platino e per il recupero e il riciclaggio di parti elettroniche. Trova anche largo impiego nella igienizzazione di ambienti. La tipologia pi\u00f9 diffusa per gli impieghi sopra riportati \u00e8 la soluzione acquosa avente una concentrazione compresa tra il 65% e il 68%.\nPer l'Italia l'esportazione dell'acido nitrico in Europa e al di fuori della UE rappresenta una componente rilevante delle esportazioni di prodotti chimici. Quest\u2019ultima voce riveste inoltre una posizione importante nella porzione del PIL italiano derivante dall\u2019export. Le imprese italiane esportatrici di tale prodotto si distinguono per l\u2019elevata qualit\u00e0 dello stesso. \nLiquido a temperatura ambiente, incolore quando molto puro (giallo chiaro altrimenti); la sua formula chimica \u00e8 HNO3, a volte resa anche come NO2(OH).\nLa formula a fianco rappresentata \u00e8 la cosiddetta \"formula di risonanza\" dell'acido nitrico. I suoi sali vengono chiamati nitrati e sono pressoch\u00e9 tutti solubili in acqua. In soluzione concentrata (&gt; 68%) viene detto \"fumante\", per via della tendenza a rilasciare vapori rossastri di diossido di azoto (NO2) (H330).\nTali vapori non vengono rilasciati quando l'acido ha una purezza inferiore al 68%. Ci\u00f2 ne rende l'impiego nella oreficeria e negli altri settori abbastanza sicuro.\nStoria.\nL'acido nitrico \u00e8 menzionato per la prima volta nel \"De Inventione Veritatis\" dello Pseudo-Geber, nel XII secolo. In questo testo viene riportato che l'alchimista Jabir ibn Hayyan gi\u00e0 nel IX secolo ottenesse acido nitrico grezzo, distillando una miscela di salnitro (KNO3), allume (KAl(SO4)2\u00b712H2O) e vetriolo blu (CuSO4\u00b75H2O). Successivamente venne usato anche il vetriolo verde (FeSO4).\nAlberto Magno nel XIII secolo ne descrisse la preparazione e lo us\u00f2 per separare oro e argento. Lo scienziato danese Ole Borch (1626-1690) osserv\u00f2 che l'acido nitrico pu\u00f2 incendiare alcuni tipi di oli.\nAlla met\u00e0 del XVII secolo Johann Rudolph Glauber ottenne l'acido nitrico puro (\"spiritus nitri\") distillando salnitro con acido solforico, dopo aver compreso che il metodo tradizionale di preparazione per distillazione dal vetriolo verde comportava l'iniziale formazione di acido solforico.\nJoseph Priestley fu il primo a produrre acido nitrico facendo passare una scarica elettrica attraverso aria umida; questo permise a Henry Cavendish di scoprire la composizione dell'acido nitrico nel 1785.\nUna sintesi industriale efficiente si ottenne solo all'inizio del XIX secolo, quando diventarono disponibili a basso costo l'acido solforico e il nitrato del Cile.\nL'ossidazione catalitica dell'ammoniaca su platino fu scoperta da Kuhlmann nel 1838, ma questo metodo rimase troppo costoso rispetto al nitrato del Cile fino alla sintesi dell'ammoniaca di Haber e Bosch (1913).\nNel 1903 fu sviluppato il processo Birkeland-Eyde, dove la combustione tra azoto e ossigeno era provocata tramite un arco elettrico; tale processo fu usato solo in Norvegia, dove il costo dell'energia elettrica era competitivo. Il processo Ostwald, brevettato nel 1902, si rivel\u00f2 alla fine il pi\u00f9 conveniente e rimpiazz\u00f2 tutti i processi industriali precedenti.\nL'11 Gennaio 1996 Franco Cataldo insieme ed altri esponenti mafiosi, nel tentativo di impedire che il collaboratore di giustizia ed ex-mafioso Santino Di Matteo continuasse la sua collaborazione con gli investigatori, uccisero il figlio, Giuseppe di Matteo, e ne sciolsero il corpo nell'acido nitrico, allo scopo di occultarne il cadavere.\nProduzione.\nSintesi industriale.\nL'acido nitrico \u00e8 prodotto industrialmente tramite il \"processo Ostwald\" a partire dall'ammoniaca. In un primo stadio l'ammoniaca viene ossidata a ossido di azoto facendola reagire con l'ossigeno dell'aria in presenza di un catalizzatore a base di platino. L'ossido di azoto viene ulteriormente ossidato a biossido d'azoto (o ipoazotide) che viene a sua volta fatto reagire con acqua a dare una soluzione acquosa di acido nitrico\nLa reazione di ossidazione dell'NH3 ad NO \u00e8 una reazione esotermica (\u0394H &lt; 0) ed avviene con aumento del numero di moli di gas (\u0394S &gt; 0). Con un catalizzatore selettivo e con l'opportuna scelta delle variabile operative, circa il 95\u00a0\u2013 98 % dell'ammoniaca viene convertita ad NO. La reazione \u00e8 sfavorita dalle alte pressioni.\nPer far avvenire con rese soddisfacenti la reazione \u00e8 necessario utilizzare appositi catalizzatori.\nIl catalizzatore \u00e8 costituito da una lega di platino al 5\u00a0\u2013 10 % di rodio in forma di fili sottili, tessuti in reti assemblate in strati multipli.\nLe reti nuove presentano una superficie liscia e una bassa attivit\u00e0. Con l'uso la superficie diventa rugosa quindi l'attivit\u00e0 aumenta. Con l'uso, per\u00f2, le reti si indeboliscono e perdono platino per volatilizzazione e l'attivit\u00e0 decade. La volatilizzazione del platino \u00e8 fortemente influenzata dalla temperatura.\nI veleni del catalizzatore sono le polveri di ruggine che possono essere rilasciate dalle apparecchiature. Esse agiscono principalmente sulle reti abradendole. Quindi \u00e8 necessario una filtrazione dei reagenti per eliminarle.\nNel 2006 ne sono state prodotte pi\u00f9 di 7 miliardi di tonnellate.\nSintesi in laboratorio.\nIn laboratorio, si utilizza per la sintesi di piccole quantit\u00e0 di acido nitrico, la reazione tra acido solforico e nitrato di sodio o potassio, con seguente distillazione, agevolata dal bassissimo punto di ebollizione dell'acido nitrico rispetto agli altri composti della miscela.\nCos\u00ec si ottiene un acido nitrico fumante rosso e concentrato al 96,8% circa. Per ottenerlo puro al 100%, occorre ridistillarlo sottovuoto.\nComposti.\nL'acido nitrico forma con l'acqua un azeotropo di composizione 68:32, per questo l'acido nitrico ampiamente diffuso di grado commerciale normalmente ottenuto ha una concentrazione non superiore al 68%. La preparazione di un acido nitrico pi\u00f9 concentrato viene eseguita trattando l'azeotropo con acido solforico, che funge da agente disidratante. Mediante distillazione con rettifica, in una colonna a piatti, si separa un acido nitrico al 98% dalla miscela solfonitrica.\nSi pu\u00f2 anche preparare con processi che prevedono l'assorbimento dell'ipoazotide con quantit\u00e0 stechiometriche di acqua.\nIn entrambi i casi si ottiene acido nitrico fumante rosso e per ottenerlo puro al 100% e quasi incolore, occorre ridistillare sottovuoto per allontanare gli ossidi di azoto che rimangono. Si pu\u00f2 anche preparare estraendo con diclorometano l'acido nitrico contenuto in una miscela solfonitrica, sfruttando la solubilit\u00e0 del medesimo verso il solvente organico. Mediante successiva distillazione si ottiene acido nitrico concentrato come residuo.\nAddizionando all'acido nitrico puro al 100% lo 0,6-0,7% di acido fluoridrico (HF) si ottiene un \"acido nitrico fumante inibito\"; con l'aggiunta ulteriore di tetraossido di diazoto si ottiene l'acido nitrico fumante rosso inibito. \nReattivit\u00e0.\nPer quanto riguarda l'acidit\u00e0 ci sono dati discordanti sul valore esatto della costante di dissociazione acida, ma il valore di pKa \u00e8 considerato minore di \u22121. Di conseguenza, l'acido nitrico in soluzione \u00e8 completamente dissociato, tranne che in soluzioni estremamente acide.\nL'acido nitrico pu\u00f2 agire come base rispetto ad acidi come l'acido solforico; si forma lo ione nitronio, NO , che \u00e8 il reagente attivo nelle reazioni di nitrazione aromatica:\nNell'acido nitrico \u00e8 presente un equilibrio di autoprotolisi, simile all'autoionizzazione dell'acqua, che rende conto della conducibilit\u00e0 elettrica dell'acido puro:\nPer quanto riguarda le propriet\u00e0 ossidanti, spesso la presenza di piccole quantit\u00e0 di acido nitroso (HNO2) favorisce la velocit\u00e0 di ossidazione.\nReazioni con metalli.\nL'acido nitrico reagisce con tutti i metalli, tranne l'oro e i metalli del gruppo del platino.\nI metalli meno elettronegativi vengono attaccati liberando idrogeno. Ad esempio con magnesio:\nCon gli altri metalli l'acido nitrico agisce come acido ossidante, dato che lo ione nitrato \u00e8 un forte ossidante in soluzione acida, come indicato dai valori del potenziale di riduzione delle reazioni seguenti, e si pu\u00f2 ridurre a diossido di azoto o a monossido di azoto:\nNella reazione con i metalli non viene quindi prodotto idrogeno, e i prodotti di reazione possono essere diversi a seconda della concentrazione dell'acido e della temperatura di reazione. Ad esempio, il rame reagisce in acido nitrico diluito a temperatura ambiente come\nIl monossido di azoto prodotto pu\u00f2 reagire con l'ossigeno dell'aria formando NO2. Con acido nitrico pi\u00f9 concentrato si forma direttamente NO2:\nLa maggior parte dei metalli reagisce con l'acido nitrico formando i corrispondenti nitrati, mentre Sn, As, e alcuni metalli del blocco d formano gli ossidi. Al, Fe, Cr e Cu in opportune condizioni possono essere passivati dall'acido concentrato, in seguito alla formazione di una pellicola di ossido protettivo.\nReazioni con non-metalli e materiali organici.\nA eccezione di azoto, ossigeno, gas nobili, silicio e alogeni, in genere l'acido nitrico ossida i non-metalli allo stato di ossidazione pi\u00f9 elevato, formando NO2 in acido concentrato e NO in acido diluito. Ad esempio:\noppure\nL'acido nitrico concentrato ossida I2, P4 e S8 rispettivamente a HIO3, H3PO4 e H2SO4.\nUsi.\nBuona parte dell'acido nitrico \u00e8 impiegata per la produzione di concimi e fertilizzanti (ad esempio, il nitrato di ammonio). L'acido nitrico \u00e8 inoltre largamente impiegato in tutto il mondo per la lavorazione artistica professionale di platino, oro e argento. Altri utilizzi massicci di acido nitrico riguardano la sintesi di vari prodotti chimici, tra i quali acido adipico e picrato di ammonio.\nIn miscela 1:3 con acido cloridrico concentrato forma la cosiddetta \"acqua regia\", una delle pochissime soluzioni capaci di dissolvere l'oro ed il platino.\nDiluito in acqua in dosi che variano in base alle specifiche esigenze, \u00e8 da secoli utilizzato per la morsura di matrici in zinco o rame nell'ambito della tecnica di stampa dell'incisione ad acquaforte e acquatinta."}
{"id": "58870", "revid": "6923", "url": "https://it.wikipedia.org/wiki?curid=58870", "title": "Errigal", "text": "LErrigal (\"An Earagail\" in gaelico irlandese, il cui significato \u00e8 probabilmente \"oratorio\") \u00e8 un monte del Donegal, contea nord-occidentale dell'Irlanda.\nAlto 751 metri, \u00e8 la cima pi\u00f9 elevata della propria contea e la 76\u00aa d'Irlanda. Fa parte della catena Derryveagh Mountains, di cui rappresenta l'esponente pi\u00f9 meridionale, alto e ripido del gruppo della cosiddette \"Seven Sisters\" (\"Sette Sorelle\"). Le vicine cime delle \"Seven Sisters\" sono il Muckish, il Crocknalaragagh, l'Aghla Beg, l'Ardloughnabrackbaddy, l'Aghla More ed il Mackoght. Il monte pi\u00f9 vicino all'Errigal \u00e8 proprio il Mackoght, anche conosciuto come Little Errigal o Wee Errigal (\"an Earagail Bheag\").\nL'Errigal \u00e8 ben noto per i riflessi rosei e arancioni dei suoi ammassi di quarzite durante i tramonti. Un'altra caratteristica \u00e8 la mutevole sagoma del monte a seconda dei punti da dove viene visto, dovuta alla particolare ripidit\u00e0 delle pendici. Anche per questi motivi l'Errigal \u00e8 stato votato come 'Ireland's Most Iconic Mountain' (\"Montagna pi\u00f9 Iconica d'Irlanda\") dalla \"Walking &amp; Hiking Ireland\" nel 2009."}
{"id": "58871", "revid": "404338", "url": "https://it.wikipedia.org/wiki?curid=58871", "title": "Trasformazione di Householder", "text": "In matematica, una trasformazione di Householder in uno spazio tridimensionale \u00e8 la riflessione dei vettori rispetto ad un piano passante per l'origine. In generale in uno spazio euclideo essa \u00e8 una trasformazione lineare che descrive una riflessione rispetto ad un iperpiano contenente l'origine.\nLa trasformazione di Householder \u00e8 stata introdotta nel 1958 dal matematico statunitense Alston Scott Householder (1905-1993). Questa pu\u00f2 essere usata per ottenere una fattorizzazione QR di una matrice.\nDefinizione e propriet\u00e0.\nLa riflessione di un punto formula_1 rispetto ad un iperpiano, definito come ortogonale ad un versore formula_2, \u00e8 data da:\ndove formula_4 denota il prodotto scalare euclideo, analogo al prodotto tra matrici, che definisce la distanza di formula_1 dall'iperpiano, mentre formula_6 denota la trasposta (la trasposta coniugata nel caso complesso) del vettore formula_2 (inteso come matrice di una sola colonna). Si tratta di una trasformazione lineare che \u00e8 rappresentata dalla \"matrice di Householder\":\ndove formula_9 \u00e8 la matrice identit\u00e0.\nLa matrice di Householder ha le seguenti propriet\u00e0:\nLe matrici di Householder sono un caso particolare di matrici elementari.\nApplicazione della matrice di trasformazione.\nLa matrice di Householder formula_15 pu\u00f2 essere usata per annullare tutte le componenti di un vettore tranne la prima, nel modo seguente. Siano:\ne si definisce:\nSi ha, per una formula_22con formula_23 opportuno, che:\nInfatti, definendo formula_25 dove\nsi ha:\nLa fattorizzazione QR.\nSia formula_1 un arbitrario vettore colonna \"m\"-dimensionale di lunghezza formula_29 (per la stabilit\u00e0 numerica del metodo si assume che formula_30 ha lo stesso segno della prima coordinata di formula_1). Se formula_32 \u00e8 il vettore formula_33, si considerino:\nData la matrice di Householder formula_35, per quanto detto sopra si ha:\ne questo risultato pu\u00f2 essere usato per trasformare gradualmente una matrice formula_37 di tipo formula_38 nella forma triangolare superiore: innanzitutto si moltiplica formula_37 per la matrice di Householder formula_40 ottenuta scegliendo formula_1 per la sua prima colonna. Questa risulta in una matrice formula_42 che presenta zeri nella colonna sinistra, ad eccezione della sola prima riga:\nQuesta modifica pu\u00f2 essere ripetuta per formula_44 mediante una matrice di Housholder formula_45. Si noti che formula_45 \u00e8\npi\u00f9 piccola di formula_40. Poich\u00e9 si vuole che sia reale, per operare su formula_48 invece di formula_44 \u00e8 necessario espandere\nquesta nella parte superiore sinistra, riempiendola di entrate 1, o in generale:\nDopo formula_51 iterazioni di questo processo, con formula_52, si giunge a:\nche \u00e8 una matrice triangolare superiore. In tal modo, con:\nla decomposizione formula_55 \u00e8 una decomposizione QR di formula_37. Questo metodo risulta numericamente stabile."}
{"id": "58875", "revid": "439868", "url": "https://it.wikipedia.org/wiki?curid=58875", "title": "Pohjola", "text": "Pohjola \u00e8 una localit\u00e0 a cui fa riferimento la mitologia finlandese, identificando in Pohja il centro della terra del Nord, la regione polare, e nel regno del Kaleva, la terra dei Sami. La parola \"pohja\" in finlandese corrente significa fondo, fondamenta, base, e d\u00e0 origine alla parola \"pohjois\" che significa nord.\nNel mondo reale, Pohjola include territori della Lapponia e dell'antico Kainuu. Pohjola pu\u00f2 anche essere pensata semplicemente come luogo mitico, la fonte del Male, una lontana terra del Nord, ostile e fredda, da cui provengono le malattie e il gelo. Pohjola \u00e8 nemica di V\u00e4in\u00f6l\u00e4, la terra di Kaleva.\nNella mitologia, la Signora di Pohjola \u00e8 Louhi, una strega malvagia dotata di grandi poteri. Il grande fabbro Seppo Ilmarinen forgia Sampo su suo ordine e gliela consegna in pagamento per ottenere la mano di sua figlia. Sampo \u00e8 una magica macina di abbondanza (come la Cornucopia), che produce abbondanza per la gente di Pohjola, ma il suo coperchio \u00e8 un simbolo della volta celeste, trapuntata di stelle, che ruota attorno ad un asse o colonna centrale del mondo.\nAltri personaggi del Kalevala cercarono il matrimonio con le figlie di Pohjola. Questi comprendono l'avventuriero Lemmink\u00e4inen e il grande saggio V\u00e4in\u00e4m\u00f6inen. Louhi richiese ad essi miracoli simili alla forgiatura di Sampo, come abbattere il Cigno di Tuonela. Quando il pretendente riusciva ad ottenere una figlia, matrimoni e grandi feste si tenevano nel salone di Pohjola.\nLe fondamenta della colonna del mondo, le radici di questo \"albero del mondo\", erano situate, dal punto di vista della mitologia finnica, in un punto appena oltre l'orizzonte settentrionale, nel Pohjola. La forgiatura di Sampo e lo sfruttamento della sua abbondanza da parte della strega Louhi, all'interno di una grande montagna nella zona pi\u00f9 oscura del Pohjola; la lotta e la guerra delle genti del sud per liberare Sampo e usarla per i propri bisogni, e la conseguente rottura di Sampo e la perdita dell'importante coperchio (che implica la rottura dell'albero del mondo al polo nord) costituiscono assieme il nucleo del materiale del Kalevala."}
{"id": "58876", "revid": "148107", "url": "https://it.wikipedia.org/wiki?curid=58876", "title": "Costante dielettrica del vuoto", "text": "La costante dielettrica del vuoto \u00e8 una costante dimensionale definita nel Sistema Internazionale. Il suo valore nelle unit\u00e0 di misura del Sistema Internazionale \u00e8:\nViene anche chiamata meno propriamente permittivit\u00e0 elettrica del vuoto: veniva in effetti inizialmente pensata come la permittivit\u00e0 elettrica caratteristica del vuoto, in cui \u00e8 nulla la suscettivit\u00e0 elettrica e non vi \u00e8 alcun fenomeno di polarizzazione.\nUtilizzo.\nLa costante dielettrica del vuoto mette in relazione diverse grandezze fisiche meccaniche ed elettromagnetiche.\nAd esempio, la forza formula_2 che si esercita tra due cariche elettriche puntiformi formula_3 e formula_4 poste in un mezzo elettricamente omogeneo, isotropo e lineare, alla distanza formula_5 l'una dall'altra \u00e8 espressa dalla legge di Coulomb:\ndove formula_7 dipende dalla costante dielettrica del mezzo in cui le cariche sono immerse secondo la relazione formula_8. Adottando sistema di unit\u00e0 SI, nel vuoto (e praticamente anche nell'aria) il coefficiente formula_7 assume il valore:\nIn un mezzo isolante il coefficiente formula_7 ha la formula:\ndove formula_13 \u00e8 la permittivit\u00e0 elettrica relativa. Il prodotto formula_14 si indica con formula_15 e viene detto \"costante dielettrica\" del mezzo.\nLa costante formula_16 risulta tuttavia difficilmente determinabile numericamente facendo ricorso alla legge di Coulomb. Pi\u00f9 frequentemente il suo valore \u00e8 determinato utilizzando la relazione che definisce la capacit\u00e0 elettrica formula_17 dei condensatori ad armature piane posti nel vuoto (teoricamente di superficie infinita per evitare effetti di bordo):\nin cui formula_19 \u00e8 l'area di ciascuna delle due armature e formula_20 la distanza che le separa.\nVelocit\u00e0 della luce.\nLa permittivit\u00e0 elettrica del vuoto \u00e8 significativamente presente nel contesto delle equazioni di Maxwell, da cui discende la seguente equazione che fornisce la velocit\u00e0 di propagazione \"c\" delle onde elettromagnetiche nel vuoto:\ndove:\n\u00e8 la permeabilit\u00e0 magnetica. Sostituendo i valori numerici arrotondati si ottiene:"}
{"id": "58878", "revid": "124215911", "url": "https://it.wikipedia.org/wiki?curid=58878", "title": "Permeabilit\u00e0 magnetica", "text": "In fisica, in particolare in elettromagnetismo, la permeabilit\u00e0 magnetica di un materiale \u00e8 una grandezza fisica che esprime l'attitudine del materiale a magnetizzarsi in presenza di un campo magnetico.\nLa permeabilit\u00e0 magnetica si misura in henry al metro (H/m), equivalente a newton all'ampere quadrato (N/A2). Quasi tutti i mezzi omogenei hanno una permeabilit\u00e0 magnetica che pu\u00f2 essere considerata costante, tuttavia per alcune sostanze (come ferro, cobalto, nichel) essa ha un comportamento che manifesta una certa isteresi, ovvero la permeabilit\u00e0 mostra una dipendenza dalle precedenti magnetizzazioni e smagnetizzazioni subite da tali materiali. Le sostanze per le quali si verifica tale comportamento sono dette ferromagnetiche.\nNelle sostanze non ferromagnetiche il valore della permeabilit\u00e0 magnetica differisce di poco rispetto a quella del vuoto, e si dividono in diamagnetiche (in cui la permeabilit\u00e0 relativa \u00e8 minore di 1) e paramagnetiche (in cui la permeabilit\u00e0 relativa \u00e8 maggiore di 1). Ci\u00f2 si differenzia rispetto alla permittivit\u00e0 elettrica, che pu\u00f2 differire di molto dal valore nel vuoto e cambia sensibilimente a seconda della sostanza, assumendo per\u00f2 sempre valori maggiori rispetto a quello nel vuoto.\nLa permeabilit\u00e0 magnetica del vuoto formula_1 \u00e8 una delle costanti fisiche fondamentali. Il suo valore in unit\u00e0 del SI \u00e8:\nSpesso la permeabilit\u00e0 si esprime come il prodotto formula_4 della permeabilit\u00e0 relativa formula_5 e di quella del vuoto formula_1.\nDefinizione.\nLa permeabilit\u00e0 magnetica formula_7 di un materiale \u00e8 data dalla relazione costitutiva:\ndove formula_9 \u00e8 l'induzione magnetica e formula_10 l'intensit\u00e0 del campo magnetico. La permeabilit\u00e0 magnetica dipende, in generale, dalla posizione all'interno del materiale e dalla direzione del campo magnetico: viene pertanto descritta con un tensore del secondo ordine (matrice 3x3), che nel caso in cui il mezzo sia isotropo e omogeneo si riduce ad uno scalare. Inoltre, la permeabilit\u00e0 dipende anche dalla frequenza del campo, e quindi \u00e8 una funzione complessa della frequenza. Varia anche in funzione di altri fattori, solitamente trascurabili, come l'umidit\u00e0 e la temperatura.\nPolarizzazione magnetica.\nLe propriet\u00e0 magnetiche di un materiale possono essere descritte e modellizzate a partire dal fatto che una spira percorsa da corrente elettrica si comporta, a grande distanza, come un dipolo magnetico. Sfruttando il modello planetario dell'atomo, ogni elettrone costituisce una microscopica spira percorsa da una corrente (il muoversi dell'elettrone stesso) che in assenza di campi elettromagnetici esterni \u00e8 orientata casualmente. La presenza di un campo magnetico locale comporta un'orientazione collettiva delle spire. L'effetto di tale polarizzazione pu\u00f2 essere descritto riconducendo le correnti microscopiche di magnetizzazione ad una grandezza vettoriale macroscopica, che descriva il comportamento globale del materiale soggetto alla presenza del campo magnetico: il vettore \"intensit\u00e0 di magnetizzazione\", anche detto vettore di \"polarizzazione magnetica\" e indicato con formula_11, \u00e8 il momento di dipolo magnetico per unit\u00e0 di volume posseduto dal materiale. Definito come il valore medio del momento magnetico proprio formula_12 di formula_13 particelle contenute in un volume infinitesimo formula_14, \u00e8 espresso dalla relazione:\nNel Sistema internazionale di unit\u00e0 di misura il vettore di polarizzazione magnetica si misura in ampere su metro (A/m), e nella definizione il limite vale per un volume che contenga un numero significativo di atomi tale da poterne calcolare una propriet\u00e0 media.\nLa polarizzazione della materia costringe a tenere conto delle correnti microscopiche aggiuntive che si formano nel materiale, e la quarta equazione di Maxwell assume la forma:\ndove formula_17 \u00e8 il vettore campo magnetico nella materia, dato da:\nDal momento che non tutti i materiali hanno una relazione lineare tra formula_9 e formula_10, i materiali magnetici si distinguono in tre categorie:\nEsistono inoltre i materiali giromagnetici, per i quali la permeabilit\u00e0 per campi elettromagnetici oscillanti ha la forma tensoriale:\nin cui formula_27 \u00e8 la frequenza di oscillazione del campo.\nSuscettivit\u00e0 magnetica, permittivit\u00e0 elettrica e indice di rifrazione.\nLa suscettivit\u00e0 magnetica e la permeabilit\u00e0 magnetica sono legate dalla seguente relazione:\nLa velocit\u00e0 della luce formula_29 in un mezzo \u00e8 definita a partire dalla permittivit\u00e0 elettrica formula_30 e dalla permeabilit\u00e0 magnetica:\nPertanto, la permittivit\u00e0 e l'indice di rifrazione formula_32 sono legati dalla relazione:\nPermeabilit\u00e0 complessa.\nIn un materiale lineare si verifica che per basse frequenze il campo magnetico formula_9 e il campo formula_10 che si forma in seguito alla polarizzazione sono sostanzialmente proporzionali. Ad alte frequenze si verifica che la risposta del materiale non \u00e8 istantanea, ma al variare di formula_9 la modifica del valore di formula_10 avviene dopo un certo piccolo intervallo di tempo. La permeabilit\u00e0 deve esprimere in tal caso uno sfasamento tra formula_9 e formula_10, e pertanto \u00e8 descritta con un numero complesso. Scrivendo i campi come fasori:\ndove formula_41 \u00e8 lo sfasamento, si ha:\nUtilizzando la formula di Eulero si ottiene la forma rettangolare della permeabilit\u00e0 complessa:\nIl rapporto:\nquantifica l'assorbimento di energia elettromagnetica da parte del mezzo."}
{"id": "58882", "revid": "125599084", "url": "https://it.wikipedia.org/wiki?curid=58882", "title": "Merlot", "text": "Il Merlot \u00e8 un vitigno a bacca nera, il cui nome deriva dalla particolare predilezione che ha il merlo per le sue bacche; originario della Gironda (Francia), partecipa all'uvaggio di alcuni dei pi\u00f9 prestigiosi vini al mondo, quali lo \"Ch\u00e2teau Lafite-Rothschild\", lo \"Ch\u00e2teau Latour\" e lo \"Ch\u00e2teau Margaux\"). Vinificandolo in purezza si ottengono fra l'altro i rari \"Ch\u00e2teau P\u00e9trus\" e il toscano \"Masseto\".\nIl merlot e lo chardonnay sono, tra i vitigni francesi cosiddetti \"internazionali\", quelli pi\u00f9 coltivati in ogni parte del mondo, anche grazie alla loro elevata adattabilit\u00e0.\nLe origini e la storia.\nSi parla del Merlot sin dal 1700, ma la prima descrizione dettagliata appartiene al Rendre, nel 1854.\nNella maggior parte delle zone vitivinicole del mondo, il Merlot \u00e8 compagno inseparabile del cabernet sauvignon; i due vitigni si integrano perfettamente: il primo donando al vino il suo frutto pieno e precoce, il secondo una maggiore aristocraticit\u00e0 e longevit\u00e0. Nel bordolese \u00e8 consuetudine, secondo le zone, aggiungere nella composizione del vino una percentuale di cabernet franc che, oltre ad una componente fruttata, gli dona piacevoli sensazioni erbacee e vegetali.\nIn Italia il Merlot ha trovato condizioni ambientali ideali in Friuli, Trentino, Veneto, ed Emilia-Romagna sin dalla fine dell'Ottocento, ma \u00e8 ormai diffuso in molte altre regioni, con risultati a volte sorprendenti, anche senza l'apporto di altre uve, come per esempio in Sicilia e in Campania dove si trovano interpretazioni di Merlot in purezza di grande interesse enologico (e commerciale, di conseguenza), proprio perch\u00e9 il Merlot, nell'adattarsi a questo clima dalla forte impronta solare mostra un altro aspetto della sua versatile personalit\u00e0, con sapori pi\u00f9 caldi e speziati. In Campania, l'apice della purezza fu raggiunta a Bacoli, grazie alle tecniche di produzione all'avanguardia. Anche la Toscana produce diversi merlot in purezza divenuti famosi, in quanto il suo territorio, specie il bolgherese, si presta molto bene a questo vitigno. Ad ogni modo, il merlot (come lo chardonnay) \u00e8 coltivato in tutte le regioni italiane, perch\u00e9 ha alte doti di adattabilit\u00e0.\nCaratteristiche, esigenze ambientali e colturali.\nHa foglia media, pentagonale, trilobata e quinquelobata; grappolo medio, piramidale pi\u00f9 o meno spargolo, con una o due ali e peduncolo legnoso di colore rosato; acino medio, rotondo di colore blu-nero con buccia di media consistenza ricoperta da abbondante pruina.\nPredilige terreni collinari, freschi, con buona umidit\u00e0 durante l'estate in quanto soffre la siccit\u00e0. I sistemi di allevamento pi\u00f9 adatti sono il cordone speronato, il guyot e il tendone che assicurano un buon ombreggiamento dei grappoli al fine di evitare repentini abbassamenti dell'acidit\u00e0 fissa.\nMalattie e avversit\u00e0.\n\u00c8 molto sensibile alla peronospora, al marciume acido, alla cocciniglia, mediamente alla botrite e poco all'oidio. Pu\u00f2 presentare, in annate sfavorevoli ed in zone fredde e umide, fenomeni di colatura e acinellatura."}
{"id": "58883", "revid": "1393243", "url": "https://it.wikipedia.org/wiki?curid=58883", "title": "B1 Preliminary", "text": "Il B1 Preliminary, in passato conosciuto come PET (acronimo di \"Preliminary English Test\"), \u00e8 il secondo livello di esame dell'universit\u00e0 di Cambridge. Inserito nel livello B1 del quadro comune europeo di riferimento per la conoscenza delle lingue, riguarda l'utilizzo della lingua inglese nella vita quotidiana. Il livello successivo \u00e8 il B2 First, mentre il livello precedente \u00e8 l'A2 Key.\nCome per tutti gli altri esami di Cambridge, la qualifica, una volta conseguita, non \u00e8 mai revocata. I singoli istituti possono comunque decidere se accettare o meno una certificazione conseguita da pi\u00f9 di due anni, sebbene molti di essi siano disposti ad accettare documenti comprovanti attivit\u00e0 di pratica e miglioramento della lingua successive alla data dell\u2019esame.\nStruttura.\nSi compone di quattro moduli (\"papers\") che di fatto testano la familiarit\u00e0 del candidato con la lingua inglese nelle quattro abilit\u00e0 principali: reading \"(leggere)\", writing \"(scrivere)\", listening \"(ascoltare)\" e speaking \"(parlare)\".\nAttribuzione dei punteggi.\nTutti i paper hanno lo stesso peso nell'assegnazione del punteggio finale il quale non \u00e8 altro che la media aritmetica dei singoli quattro punteggi\nReading.\nNel reading paper \u00e8 possibile totalizzare un massimo di 32 punti che vengono poi convertiti secondo la tabella qui sotto:\nWriting.\nNel writing paper \u00e8 possibile totalizzare un massimo di 40 punti che vengono poi convertiti secondo la tabella qui sotto. Ognuna delle due parti del writing vale 20 punti suddivisi in quattro aree: contenuti, abilit\u00e0 comunicative, organizzazione e linguaggio.\nListening.\nNel listening paper \u00e8 possibile totalizzare un massimo di 25 punti che vengono poi convertiti secondo la tabella qui sotto:\nSpeaking.\nNello speaking paper \u00e8 possibile totalizzare un massimo di 30 punti che vengono poi convertiti secondo la tabella qui sotto. I punti sono suddivisi in cinque aree: vocabolario e grammatica, discorsivit\u00e0, pronuncia, comunicazione interattiva e competenze globali (quest'ultima vale doppio rispetto alle altre).\nEsito.\nL'esame B1 Preliminary prevede cinque possibili esiti:\nAl termine degli esami tutti i papers vengono spediti a Cambridge per essere corretti e valutati. I candidati ricevono le loro valutazioni dopo sei settimane, con il resoconto delle valutazioni globali e per ciascun paper. Chi \u00e8 promosso riceve dopo tre mesi dalla data dell'esame la certificazione d'inglese Cambridge."}
{"id": "58886", "revid": "1305772", "url": "https://it.wikipedia.org/wiki?curid=58886", "title": "Giapponese", "text": ""}
{"id": "58888", "revid": "1023546", "url": "https://it.wikipedia.org/wiki?curid=58888", "title": "International Auxiliary Language Association", "text": "L'International Auxiliary Language Association o IALA, in italiano \"Associazione Internazionale per la lingua ausiliaria\", fu un'associazione fondata nel 1924, con l'appoggio di numerose istituzioni e di esperti di fama internazionale nel campo linguistico, allo scopo d'identificare e standardizzare un vocabolario internazionale e di ideare per esso una grammatica, al fine di creare una nuova lingua ausiliaria internazionale.\nStoria.\nLa IALA fu fondata a New York da Alice Vanderbilt Morris, nel tentativo di rifondare e perfezionare la precedente \"Delegazione per l'adozione di una lingua ausiliaria internazionale\" di L\u00e9opold Leau e Louis Couturat. \nTra i membri figurarono linguisti del calibro di Otto Jespersen, Edward Sapir, Andr\u00e9 Martinet e Hugh Edward Blair. Il famoso psicologo Edward Lee Thorndike aiut\u00f2 molto nella ricerca sulla facilit\u00e0 di apprendimento delle lingue. Ma il linguista che leg\u00f2 pi\u00f9 di ogni altro il suo nome alla IALA fu il tedesco-americano Alexander Gode. \nIl risultato finale del lungo lavoro della IALA \u00e8 stato la creazione dell'interlingua. La data di nascita dell'Interlingua viene fatta solitamente coincidere con la pubblicazione, avvenuta nel 1951, dello IED (Interlingua-English Dictionary).\nUMI (Union Mundial pro Interlingua).\nL'attivit\u00e0 della IALA continua oggi ad opera dell'UMI (Union Mundial pro Interlingua), presieduta da Alix Mah\u00e9-Potet. Pubblica un periodico internazionale, scritto interamente in Interlingua, dal titolo \"Panorama in Interlingua\". L'UMI si articola in 21 organizzazioni nazionali, tra le quali la pi\u00f9 attiva \u00e8 forse la British Interlingua Society (Societ\u00e0 Britannica per l'Interlingua), presieduta da Peter Gopsill. Pubblica due periodici, in parte in interlingua e in parte in inglese, intitolati \"\"Lingua e Vita\" e \"Contacto\"\". L'organizzazione italiana (Association Interlingua Italia) \u00e8 presieduta da Roberto Capuzzo."}
{"id": "58889", "revid": "121555380", "url": "https://it.wikipedia.org/wiki?curid=58889", "title": "Daimy\u014d", "text": "Il daimy\u014d (in italiano \"d\u00e0imio\") era la carica feudale pi\u00f9 importante tra il XII secolo e il XIX secolo in Giappone. Dopo la Restaurazione Meiji nel 1869 i daimy\u014d si unirono alla nobilt\u00e0 (\"kuge\" \u516c\u5bb6) per formare un unico gruppo aristocratico: il \"kazoku\" (\u83ef\u65cf). Il termine daimy\u014d letteralmente si traduce dal giapponese: \"grande nome\" (\u5927\u540d).\nStoria.\nGli appartenenti a questa carica appartenevano ad uno di questi tre gruppi principali:\nI \"tozama daimy\u014d\" possedevano i feudi maggiori, come l'han di Kaga nella prefettura di Ishikawa, controllato dal clan Maeda e valutato 1.000.000 di koku. Altri famosi clan \"tozama\" includevano i M\u014dri della provincia di Choshu, gli Shimazu di Satsuma, i Date di Sendai, gli Uesugi di Yonezawa e gli Hachisuka di Awa. Inizialmente i Tokugawa li considerarono come potenzialmente ribelli, ma per la maggior parte del Periodo Edo i matrimoni tra Tokugawa e clan \"tozama\", cos\u00ec come politiche di controllo come il \"sankin k\u014dtai\", produssero relazioni pacifiche.\nAlcuni \"fudai daimy\u014d\", come gli Ii di Hikone, possedevano grandi \"han\", ma molti erano piccoli. Lo shogunato piazz\u00f2 molti \"fudai \"in posizioni strategiche per sorvegliare le strade di commercio e di accesso a Edo. Inoltre molti fudai daimy\u014d assunsero posizioni di potere nello Shogunato Edo, alcuni salendo fino al rango di r\u014dj\u016b. \nGli \"shinpan \"erano parenti di Ieyasu, come i Matsudaira, o discendenti di rami cadetti di Ieyasu. Diversi \"shinpan\", inclusi i Tokugawa di Owari (Nagoya), Kii (Wakayama) e Mito, cos\u00ec come i Matsudaira di Fukui e Aizu, possedevano grandi \"han\".\nDurante il periodo Edo, i Tokugawa forzarono tutti i daimy\u014d a trascorrere un anno ogni due a Edo, lasciando costantemente nella citt\u00e0 sede dello shogun i membri della propria famiglia. Questo increment\u00f2 il controllo politico e fiscale detenuto dai daimy\u014d di Edo. Questa politica era chiamata \"sankin k\u014dtai\".\nIl termine \"daimy\u014d\" viene alle volte utilizzato per riferirsi alla figura prominente di tali clan, detti anche \"signori della guerra\". Lo sh\u014dgun, o il reggente, veniva di solito scelto, sebbene in maniera non esclusiva, tra questi signori della guerra."}
{"id": "58891", "revid": "16784", "url": "https://it.wikipedia.org/wiki?curid=58891", "title": "Glengesh", "text": "Glengesh (\"Gleann Gheise\" in gaelico irlandese) \u00e8 una particolare vallata meridionale del Donegal, contea settentrionale della Repubblica d'Irlanda, molto stretta fra una serie di colline (\"Glengesh hills\") non molto alte, ma con pendici molto ripide e vicine.\nCelebre fra i turisti pi\u00f9 appassionati dell'isola (molti dei quali lo considerano uno dei posti pi\u00f9 belli d'Irlanda) anche se raramente presente nelle guide turistiche, \u00e8 caratterizzata da una stradina stretta, tortuosa e articolata in vari tornanti, il Glengesh Pass, che collega la zona costiera (precisamente i villaggi di Crove e Glencolmcille alla strada nazionale N56 per Ardara): ci\u00f2 che attira la maggior parte dei turisti \u00e8 la natura selvaggia e incontaminata del luogo, praticamente deserto in qualsiasi periodo per quasi mezz'ora di tragitto in automobile, dato che incontrare un'automobile nel tragitto \u00e8 quasi impossibile cos\u00ec come tracce di vita se non per qualche pecora sparsa qua e l\u00e0."}
{"id": "58892", "revid": "1543377", "url": "https://it.wikipedia.org/wiki?curid=58892", "title": "Alston Scott Householder", "text": "Trascorre la giovinezza nell'Alabama; dalla Northwestern University di Evanston, Illinois riceve un BA in filosofia nel 1925 e dalla Cornell University di Ithaca, New York riceve un MA, sempre in filosofia nel 1927.\nSuccessivamente insegna matematica in diversi ambienti e si prepara per un PhD in matematica che consegue nel 1937 alla Universit\u00e0 di Chicago, discutendo una tesi sul Calcolo delle variazioni.\nDal 1937 per otto anni si dedica alle applicazioni della matematica alla biologia nell'ambito di un Committee for Mathematical Biology dell'Universit\u00e0 di Chicago, con un gruppo di giovani ricercatori raccolto intorno a Nicolas Rashevsky. Il suo lavoro di questi anni ha esercitato grande influenza sulla biologia matematica. \nLascia questo ambiente nel 1944 per partecipare allo sforzo bellico e nel 1946 entra a far parte della Mathematics Division dell'Oak Ridge National Laboratory della quale diventa direttore nel 1948; in questo periodo sposta i suoi interessi verso l'Analisi Numerica. Nel 1969 lascia l'ORNL e diventa professore di Matematica presso l'Universit\u00e0 del Tennessee, ricoprendo anche la carica di chairman. Nel 1974 si ritira a Malib\u00f9, California.\nHouseholder ha contribuito in vari modi alla organizzazione della ricerca. \u00c8 stato vice presidente dell'American Mathematical Society, presidente della SIAM e della Association for Computing Machinery. Ha fatto parte dei comitati di redazione dei periodici \"Psychometrika\", \"Numerische Mathematik\", \"Linear Algebra and Its Applications\", ed \u00e8 stato editor in chief del \"SIAM Journal on Numerical Analysis\". Ha reso disponibile la sua ampia bibliografia personale sull'algebra numerica in forma di indice KWIC. Ha organizzato le importanti \"Gatlinburg Conferences\", che ora proseguono con il nome di \"Householder Symposia\"."}
{"id": "58902", "revid": "767487", "url": "https://it.wikipedia.org/wiki?curid=58902", "title": "Nicolas Rashevsky", "text": "Dopo aver studiato fisica matematica in Russia, emigra negli Stati Uniti nel 1924. Presso l'Universit\u00e0 di Pittsburgh matura l'idea di sviluppare una biofisica matematica simile alla consolidata fisica matematica. Trasferitosi poi all'Universit\u00e0 di Chicago, definisce un programma di dottorato in biologia matematica e d\u00e0 vita nel 1939 al \"Bulletin of Mathematical Biophysics\", periodico che dirige fino al 1972. Applica gli strumenti matematici a una variet\u00e0 di aree, della biologia e non: forma delle cellule e degli organismi, conduzione ed eccitazione nervosa, sociologia, storia, guida automobilistica.\nContribuisce agli sviluppi iniziali del connettivismo. Per questi studi sviluppa le teorie matematizzate delle reti neurali del condizionamento pavloviano. Tra i suoi collaboratori ed allievi vi furono il matematico Alston Scott Householder ed il logico e matematico Walter Pitts, che assieme a Warren McCulloch formul\u00f2 nel 1943 (pubblicando sul \"Bulletin of Mathematical Biophysics\" il relativo articolo) un famoso modello di rete neurale, ancora oggi attuale."}
{"id": "58904", "revid": "54253", "url": "https://it.wikipedia.org/wiki?curid=58904", "title": "Paolo Attivissimo", "text": "Di professione traduttore tecnico-scientifico italiano-inglese, \u00e8 noto al pubblico per le sue pubblicazioni e i suoi blog, nei quali svolge opera di \"debunking\" delle pi\u00f9 diffuse teorie complottiste (in particolare per quanto riguarda gli attentati dell'11 settembre 2001, la teoria del complotto lunare e le scie chimiche) e delle cosiddette \"bufale informatiche\".\n\u00c8 membro del CICAP ed ex presidente della sezione del Cantone Ticino.\nBiografia.\nNato a York, in Inghilterra, da famiglia italiana, si \u00e8 poi trasferito in Italia trascorrendo gli anni dell'infanzia e dell'adolescenza a Bereguardo. \nDiplomato in lingue, dal 1980 al 1990 ha lavorato come conduttore nelle emittenti \"Pavia Radio City\" e \"Radio Luna Pavia\", per poi passare a \"World Music Radio\" (in quest'ultima con lo pseudonimo di John Sinclair, in omaggio all'inventore dello ZX Spectrum Sir Clive Sinclair e al personaggio John Koenig di \"Spazio 1999\").\nSuccessivamente, si \u00e8 trasferito nel Lussemburgo, poi nel Regno Unito per cinque anni e infine dal 2005 a Lugano. Quando \u00e8 in Italia risiede nella zona di Pavia.\nDal 1997 al 2001 ha curato una rubrica settimanale d'informatica su \"La Gazzetta dello Sport\". Cura sul proprio sito web rubriche su bufale e \"catene di sant'Antonio\" telematiche.\nDal 2004 \u00e8 creatore e autore del blog \"Il Disinformatico\", classificato decimo nel 2006 fra i dieci blog di lingua italiana pi\u00f9 influenti secondo Technorati e vincitore del premio Macchianera 2008, 2009 e 2013 per il miglior blog tecnico-divulgativo di lingua italiana.\nDal 2006 \u00e8 conduttore del programma radiofonico \"Il disinformatico\" su RSI Rete Tre, canale della Radio svizzera di lingua italiana.\nCollabora con riviste e periodici a temi generalisti ed informatici a diffusione nazionale, \u00e8 consulente per RSI, Mediaset, RAI e altre emittenti su Internet, nuove tecnologie e disinformazione nei media.\n\u00c8 sposato e padre di tre figli.\nIl 20 novembre 2011, l'osservatorio astronomico di Cavezzo ha dedicato a Paolo Attivissimo l'asteroide 357116 Attivissimo, scoperto nel 2001."}
{"id": "58908", "revid": "62748", "url": "https://it.wikipedia.org/wiki?curid=58908", "title": "Paolo Orsi", "text": "Si dedic\u00f2 prevalentemente all'esplorazione e all'illustrazione archeologica della Calabria e, soprattutto, della Sicilia.\nBiografia e carriera.\nLa formazione.\nNacque a Rovereto, citt\u00e0 al tempo facente parte dell'Impero austro-ungarico, e questo favor\u00ec i suoi legami culturali con la Mitteleuropa. Fratello di Osvaldo, tra il 1869 e il 1877 frequent\u00f2 l'Imperial Regio Ginnasio di Rovereto. Nel 1875, ancora sedicenne, come assistente di archeologia ed entomologia, diviene socio del Museo Civico della sua citt\u00e0, mentre nel 1880 diverr\u00e0 conservatore per la Sezione Archeologica e Numismatica, carica mantenuta sino alla sua morte.\nNel 1877 intraprese gli studi umanistici presso l'Universit\u00e0 di Padova, alla Facolt\u00e0 di Lettere. Fra il 1878 e il 1879 si trasfer\u00ec a Vienna per seguire corsi di storia antica e archeologia. Nel 1881 frequenta anche il corso di paleontologia all'Universit\u00e0 di Roma, seguendo le lezioni di Luigi Pigorini. Nel 1882 si laurea in lettere a Padova.Nel 1884 chiede e ottiene la cittadinanza italiana\nLe sue prime ricerche.\nLe sue prime ricerche si svolsero tra il 1881 e il 1883 nella sua terra d'origine, luogo che aveva esplorato in precedenza annotando sui suoi taccuini i punti di interesse. Esegu\u00ec degli scavi presso il \"Colombo\" a Mori, la Busa dell'Adamo a Lizzana e Castel Tierno nel Trentino, i cui risultati furono pubblicati nel 1878.\nDopo un breve periodo di insegnamento al liceo di Alatri in provincia di Roma, entr\u00f2 nella direzione generale delle antichit\u00e0 e delle belle arti di Roma e, tra il 1885 e il 1888, alla Biblioteca nazionale centrale di Firenze.\nI lavori in Sicilia e in Calabria.\nNon avendo superato il concorso per la cattedra di archeologia all'Universit\u00e0 di Roma, rimase nei ruoli della pubblica amministrazione, vincendo poi il concorso di ispettore di III classe degli scavi e dei Musei a Siracusa, dove venne inviato nel 1888 sotto la direzione dell'ormai anziano Francesco Saverio Cavallari. Qui, il territorio era sostanzialmente inesplorato e Orsi, forte delle esperienze acquisite, inizi\u00f2 le sue indagini archeologiche fin dal 1889. Si dedic\u00f2 allo studio della preistoria con attenzione ai luoghi e alle origini dei Sicani, dei Siculi e degli Itali nonch\u00e9 ai centri dell'et\u00e0 del Bronzo, fra cui Thapsos, e delle colonie greche, quali Naxos e Megara Hyblaea sulle quali usc\u00ec una sua monografia nel 1890 edita dalla Reale Accademia dei Lincei. Nello stesso anno esegu\u00ec delle ricerche in Calabria, in particolare a Locri, affiancando il direttore dell\"'Istituto Germanico di Roma\" Eugene Petersen.\nNel 1891 subentr\u00f2 al Cavallari nella direzione del Museo archeologico di Siracusa, dove si dedic\u00f2 ad ampliare le sale e a incrementare le collezioni, oltre che all'inventario dei materiali posseduti.\nNel lavoro sui monti Iblei e la relativa valle che porta al mare, nel ragusano, scopr\u00ec (assieme al suo assistente Biagio Pace) templi, necropoli, mura, palazzi, monete presso Pantalica, Melilli, Stentinello, Castelluccio, Plemmirio, Cozzo Pantano, Thapsos, Branco Grande e Cassibile. Prosegu\u00ec inoltre lo studio di Megara Hyblaea e le ricerche a Naxos.\nEsplor\u00f2 quindi i vari complessi catacombali e le chiese bizantine, cristiane e giudaiche, fornendo una particolare interpretazione dell'architettura della Basilica di San Foca di Priolo. Nel 1896 avvi\u00f2 lo scavo di Camarina, nel 1889 avvi\u00f2 le indagini su Akrai, identificando Eloro, indi riport\u00f2 alla luce l'antica citt\u00e0 di Casmene. Si interess\u00f2 anche di \"Terravecchia\" presso Grammichele (1890) e Ibla (1892).\nFu Commissario del Museo Nazionale di Napoli per un breve periodo (1900 - 1901), lasciando per\u00f2 un'impronta indelebile. Infatti, gett\u00f2 le basi per il riordinamento globale dell'Istituto (realizzato poi dal successivo direttore Ettore Pais), individuando dieci grandi raccolte di materiali.\nProsegu\u00ec quindi le ricerche su Camarina, poi Gela, pubblicando relativi saggi fra il 1904 e il 1906. Individu\u00f2 il centro indigeno di Monte San Mauro a Caltagirone, quindi comp\u00ec ulteriori scavi su Monte Bubbonia a Mazzarino, presso Centuripe e Licodia Eubea.\nNel 1907 ricevette l'incarico di organizzare la Soprintendenza alle antichit\u00e0 della Calabria con sede a Reggio Calabria nonch\u00e9 contribu\u00ec alla nascita del grande Museo Nazionale della Magna Grecia; in particolare, lavor\u00f2 a Reggio, a Locri, a Crotone, a Sibari, a San Giorgio Morgeto e a Rosarno, dove continu\u00f2 lo studio sulla Magna Grecia. Scopr\u00ec citt\u00e0, un tempio ionico, antiche mura e i siti di Medma, Krimisa e Kaulon. Scav\u00f2 per diversi anni a Monteleone di Calabria (l'attuale Vibo Valentia). Nel 1908 individu\u00f2 il \"Persephoreion\" a Locri, dove esegu\u00ec ulteriori indagini nei dintorni. Promosse anche l'apertura di un locale museo civico nel 1914. Tra il 1917 e il 1921 scav\u00f2 a Megara Hyblaea e in quegli anni identific\u00f2 Morgantina. \nFu tra i fondatori della Societ\u00e0 Italiana di Archeologia nel 1909. Nel 1920 fond\u00f2, con Umberto Zanotti Bianco, la \"Societ\u00e0 Magna Grecia\" destinata a raccogliere fondi per gli scavi, e grazie ai quali pot\u00e9 scoprire un tempio ionico a Hipponion ed esplorare una necropoli a Torre Galli. Nel 1931, Orsi e Zanotti Bianco fondarono la rivista \u00abArchivio storico per la Calabria e la Lucania\u00bb.\nNel 1907 a seguito del regio decreto che istituiva le Soprintendenze ebbe formalizzata la nomina a Soprintendente per la Sicilia Orientale con sede a Siracusa e competente per le attuali province di Caltanisstetta Enna Ragusa, Siracusa, Catania e dal 1915 anche messina. L'incarico fi reiterato nel 1923 con Regio Decreto gli venne affidata la direzione della Sovrintendenza alle antichit\u00e0 di Siracusa; mantenne il doppio incarico anche in Calabria fino alla nomina di un nuovo Soprintendente per la Calabria nel 1924, indi si concentr\u00f2 nell'attivit\u00e0 in Sicilia, rifiutando anche la nomina ad una cattedra universitaria. Sempre nel 1924 fu nominato, su proposta di Ettore Tolomei, senatore del Regno d'Italia adoperandosi in favore dell'archeologia e della ricerca di fondi.\nScrisse oltre 300 lavori di fondamentale importanza, che lo portarono a vincere il \"Gran Premio di Archeologia dell'Accademia dei Lincei\". La sua bibliografia fu ricca di opere e di temi, dalla preistoria all'et\u00e0 medievale, con grande attenzione alla Sicilia Orientale e alla Calabria, oltrech\u00e9 al territorio di Rovereto, delle Alpi e dell'Alto Adige.\nRest\u00f2 anche dopo il pensionamento a lavorare a Siracusa, per l'ordinamento del museo aretuseo che oggi porta il suo nome, fin quando, nel 1932, l'incarico alla Sovrintendenza pass\u00f2 a Giuseppe Cultrera. Lasci\u00f2 Siracusa nell'autunno del 1934, per tornare a Rovereto dove mor\u00ec l'8 novembre del 1935.\nIn suo onore e ricordo.\nFu socio dell'Accademia nazionale dei Lincei. A lui \u00e8 dedicata l'annuale Rassegna del cinema archeologico che si svolge, dal 1990, presso il Museo Civico di Rovereto.\nIl Museo archeologico di Siracusa, a lui intitolato, e il Museo archeologico nazionale della Magna Grecia di Reggio Calabria, contengono tra l'altro una grandissima quantit\u00e0 di reperti risalenti a un periodo che va dalla preistoria sino al periodo greco, provenienti da ritrovamenti di tutto il territorio della Sicilia e della Calabria.\nPer descrivere la figura di Paolo Orsi, possiamo riportare quanto scrisse di lui, un anno dopo la sua morte, l'amico marchese Enrico Gagliardi, anch'egli archeologo, che ospit\u00f2 Orsi nei suoi soggiorni a Monteleone di Calabria (oggi Vibo Valentia): "}
{"id": "58909", "revid": "33689", "url": "https://it.wikipedia.org/wiki?curid=58909", "title": "Non insegnate ai bambini", "text": "Non insegnate ai bambini \u00e8 un brano musicale di Giorgio Gaber, contenuto nell'album postumo \"Io non mi sento italiano\".\nLa canzone.\nLa canzone doveva far parte del nuovo spettacolo di teatro canzone preparato da Gaber e Luporini, \"Io quella volta l\u00ec avevo 25 anni\", che non verr\u00e0 mai allestito a causa della scomparsa dell'artista.\nVerr\u00e0 pubblicato il 24 gennaio 2003 all'interno dell'album, ventitr\u00e9 giorni esatti dopo la scomparsa di Gaber; in precedenza era stato anche scelto come accompagnamento musicale al funerale dell'autore.\nNel 2005 si \u00e8 classificata al secondo posto al Premio Tenco come miglior canzone, dietro a \"Lettera da lontano\" di Enzo Jannacci, vincitrice per pochi voti.\nCover.\nLa canzone \u00e8 diventata una delle pi\u00f9 note dell'artista milanese, ed ha avuto in seguito numerose cover, di cui le pi\u00f9 note sono quella realizzata da Alice, che oltre a proporla dal vivo l'ha anche incisa nel suo album \"Viaggio in Italia\", pubblicato nello stesso anno, e quella di Laura Pausini, che il 21 luglio 2007 l'ha presentata alla quinta edizione del \"Festival Teatro Canzone Giorgio Gaber\" di Viareggio.\nTra gli altri artisti che hanno interpretato la canzone vi sono Morgan, Enrico Ruggeri, Jovanotti in duetto con Gianluca Grignani, Simone Cristicchi, Roberta Alloisio, i Flexus, il comico Giobbe Covatta., Ornella Vanoni, Fiorella Mannoia in duetto con Paola Turci."}
{"id": "58911", "revid": "1305772", "url": "https://it.wikipedia.org/wiki?curid=58911", "title": "Langston Hughes", "text": "Biografia.\nI primi anni di vita rappresentarono per Hughes un notevole serbatoio di esperienze che lo avrebbero preparato a scrivere sul genere umano, avendo da bambino e da ragazzo vissuto in molte citt\u00e0, entrando cos\u00ec in contatto con diversi generi di persone. L'et\u00e0 adolescenziale per lui non fu tanto facile. Dopo essersi diplomato, nel 1919, Hughes pass\u00f2 un anno in Messico con il padre. Questo lo rese profondamente infelice e pi\u00f9 di una volta, colpito da depressione, medit\u00f2 il suicidio.\nSuo padre, ritenendo che la scrittura non sarebbe stata sufficiente a garantirgli sicurezza economica, lo iscrisse alla Columbia University, perch\u00e9 studiasse ingegneria. Hughes non resistette a lungo, nonostante la buona media di voti, lasci\u00f2 il corso a causa di pregiudizi razziali da parte di studenti e professori, non avendo mai smesso di scrivere poesie nel frattempo.\nUno dei suoi passatempi preferiti era sedersi in qualche locale dove si suonava musica blues e jazz, e scrivere poesie.\nSi laure\u00f2 alla Lincoln University in Pennsylvania nel 1929. Il suo primo romanzo, pubblicato nel 1930 \"Not Without Laughter\" ottenne la medaglia d'oro Harmon per la letteratura. Hughes, che dichiarava di essere stato fortemente influenzato da Paul Lawrence Dunbar, Carl Sandburg e Walt Whitman, \u00e8 conosciuto principalmente per i suoi ritratti penetranti e vivaci della vita dei neri in America, dagli anni venti agli anni sessanta. Le poesie di Hughes venivano spesso pubblicate sul giornale del PCUS e fu coinvolto in iniziative promosse da organizzazioni comuniste, come la lotta per liberare gli \"Scottsboro Boys\" e sostenere la Repubblica spagnola. Sebbene vicino ad alcune organizzazioni socialiste negli Stati Uniti, come i \"John Reed Clubs\" e la \"Lega per la lotta per i Diritti dei Neri\", fu pi\u00f9 un simpatizzante che un partecipante attivo.\nLangston Hughes mor\u00ec per le complicazioni di un tumore alla prostata il 22 maggio 1967.\nL'omosessualit\u00e0 segreta.\nGli studiosi e i biografi concordano in genere sul fatto che Hughes fosse omosessuale (anche se tenne nascosta al pubblico la cosa per non compromettere la propria carriera), e che molte delle sue poesie contengano allusioni riguardo al suo orientamento sessuale, in modo simile a quanto faceva Walt Whitman. Inoltre affront\u00f2 il tema in modo pi\u00f9 esplicito nel racconto \"Blessed Assurance\".\nArnold Rampersad, il principale biografo di Hughes, ha documentato il fatto che Hughes abbia espresso nella sua vita e nella sua arte una preferenza per altri afroamericani. Per questo il regista Isaac Julien ha dedicato all'omosessualit\u00e0 del poeta il film \"Looking for Langston\" (UK, 1989), che rivendica la voce di questo scrittore come importante anche per la comunit\u00e0 gay afroamericana.\nLe opere.\nDalla pubblicazione del suo primo libro nel 1926, Langston Hughes dedic\u00f2 la propria vita alla scrittura. Queste le opere pubblicate fino al momento della sua morte, nel 1967:"}
{"id": "58918", "revid": "23", "url": "https://it.wikipedia.org/wiki?curid=58918", "title": "Linguaggio C plus plus", "text": ""}
{"id": "58919", "revid": "125770042", "url": "https://it.wikipedia.org/wiki?curid=58919", "title": "Rex Stout", "text": "Biografia.\nIl padre di Stout - John Wallace, di professione insegnante - e la madre - Lucetta Elizabeth Todhunter - erano quaccheri dell'Indiana. La famiglia - con il piccolo Rex e i suoi sette fratelli - si trasfer\u00ec nel Kansas a Topeka. Qui, il futuro scrittore frequent\u00f2 le scuole pubbliche e, successivamente, la Kansas University.\nStout si dimostr\u00f2 subito un \"piccolo genio\": a tre anni aveva gi\u00e0 letto la Bibbia, a dieci tutti i testi del padre su filosofia, storia, scienza, poesia. A tredici anni fu campione di ortografia del Kansas. A diciotto anni, e fino al 1908, serv\u00ec nella Marina degli Stati Uniti a bordo del Mayflower, lo yacht del presidente Theodore Roosevelt, con la mansione di sottufficiale addetto al servizio amministrativo.\nFinito il servizio, gir\u00f2 per quattro anni l'America da una citt\u00e0 all'altra, lavorando come contabile ambulante, come venditore di sigari a Cleveland, di souvenir indiani ad Albuquerque, guida turistica a Santa Fe, invogli\u00f2 i turisti ai tour in pullman a Colorado Springs, e vendette libri a Chicago, Indianapolis e Milwaukee. Fece pure lo stalliere a New York.\nNel 1912 cominci\u00f2 a scrivere, inizialmente per le riviste e i settimanali. Guadagnava bene, ma spendeva altrettanto bene. Progett\u00f2 quindi un particolare sistema di risparmio bancario dedicato agli scolari, che venne adottato in 400 citt\u00e0 degli Stati Uniti. Ci\u00f2 gli forn\u00ec negli anni venti un introito regolare e sufficiente per pagarsi molti viaggi anche in Europa, continuando a lavorare diventando persino direttore d'albergo.\nNel 1916 spos\u00f2 Fay Kennedy; divorzi\u00f2 nel 1933, per sposarsi una seconda volta, con Pola Hoffman. Ebbe da lei due figlie, Barbara e Rebecca. Nel 1929 incorse nel tracollo del marted\u00ec nero di Wall Street, perdendo molto del suo denaro.\nSubito dopo esord\u00ec con un romanzo, non giallo, intitolato \"How Like a God\"; ebbe un modesto successo, quindi si volse del tutto al genere giallo, pi\u00f9 in forza del successo ottenuto, che per scelta. Infatti nel 1934, pubblic\u00f2 \"Fer de Lance\" (tradotto in italiano \"La traccia del serpente\") dove fa il suo esordio la splendida accoppiata Wolfe-Goodwin.\nIl successo si ripet\u00e9 regolarmente per tutti i 42 successivi volumi, sfornati pressappoco al ritmo di uno all'anno.\nNel 1959 viene premiato con il Mystery Writers of America Grand Master.\nRex Stout presenta numerosi punti di contatto e anche di distacco da Nero Wolfe.\nDa un punto di vista fisico, Rex era longilineo, agile, energico; Wolfe tutto il contrario, obeso, pigro, sedentario, abitudinario. Wolfe curato e pulito, Rex spesso con barba lunga e trasandato. Wolfe \u00e8 misogino, Rex era molto innamorato della seconda moglie.\nLe somiglianze si accentuano quando si esaminano le idee e i gusti: entrambi amanti della buona cucina, delle orchidee, della lettura e accesi discorritori. Entrambi odiano i politici, i maneggioni, gli ottusi, il cinema e la televisione.\nL'effetto Nero Wolfe con l'arrivo della Seconda guerra mondiale pass\u00f2 in secondo piano e Rex Stout cominci\u00f2 a scrivere propaganda interventista tramite la Writers War Board, organizzazione finanziata dal governo che dirigeva e che fu chiamata la pi\u00f9 grande macchina propagandistica della storia.\nNegli anni della guerra present\u00f2 per tre settimane un programma radiofonico (\"Speaking of Liberty\"), e coordin\u00f2 gli scrittori americani per il sostenimento dello sforzo bellico.\nDal 1979 fino ad oggi, l'associazione The Wolfe Pack istitu\u00ec in suo onore il Premio Nero Wolfe (detto anche Nero Award) per il romanzo poliziesco dell'anno.\nRivest\u00ec parecchie cariche a capo delle maggiori associazioni letterarie statunitensi (\"Authors Guild\" e \"Mystery Writers of America\"). Nel 1949 entr\u00f2 a far parte dei Baker Street Irregulars, l'associazione letteraria che riunisce i maggiori appassionati delle storie di Sherlock Holmes.\nHa scritto alcuni racconti sotto lo pseudonimo Evans Day.\nIl \"corpus\" delle sue opere giallistiche \u00e8 stato valutato come \"miglior serie del secolo\" al Boucheron 2000, la pi\u00f9 grande convention per la letteratura gialla, e Rex Stout \u00e8 stato nominato Miglior Giallista del Secolo.\nOpere.\nRomanzi e racconti con Nero Wolfe.\nRex Stout ha scritto numerosi romanzi e romanzi brevi con le avventure di Nero Wolfe. I romanzi brevi, riuniti in gruppi di due o tre racconti, sono stati pubblicati all'interno di un singolo volume.\n1934-1945.\n1 *\"La traccia del serpente\" (\"Fer-de-Lance\"), romanzo, 1934\n2 *\"La lega degli uomini spaventati\" (\"The League of Frightened Men\"), romanzo, 1935\n3 *\"Sei per uno\" (\"The Rubber Band\"), romanzo, 1936\n4 *\"La scatola rossa\" (\"The Red Box\"), romanzo, 1937\n5 *\"Alta cucina\" (\"Too Many Cooks\"), romanzo, 1938\n6 *\"La guardia al toro\" (\"Some Buried Caesar\"), romanzo, 1939\n7 *\"Nero Wolfe e sua figlia\" (\"Over My Dead Body\"), romanzo, 1940\n8 *\"Tre sorelle nei guai\" (\"Where There's a Will\"), romanzo, 1940\n9 *\"Fine amara\" (\"Bitter End\"), romanzo breve, 1940\n10 *\"Orchidee nere\" (\"Black Orchids\"), due romanzi brevi, di cui il primo eponimo ed il secondo intitolato \"Cordialmente invitati ad incontrare la morte\" (\"Cordially Invited to Meet Death\"), 1942\n11 *\"Non abbastanza morta\" (\"Not Quite Dead Enough\"), due romanzi brevi, di cui il primo eponimo ed il secondo intitolato \"Trappola esplosiva\" (\"Booby Trap\") 1944\nMedia.\nSerie televisiva (1969-1971).\nUna serie di 10 episodi trasmesse dal 1969 al 1971 sulla Rai Uno, regia Giuliana Berlinguer.\nSerie televisiva (2012).\nNel 2012 viene realizzata un'altra serie di 8 episodi trasmessi su Rai Uno, che vedono un ipotetico trasferimento della sede di Nero Wolfe nella Roma degli anni Cinquanta."}
{"id": "58920", "revid": "106908", "url": "https://it.wikipedia.org/wiki?curid=58920", "title": "Borland", "text": "Borland Software Corporation (precedentemente Borland International, Inc.) \u00e8 un'azienda produttrice di software con sede a Austin, in Texas.\nDescrizione.\nL'azienda fu fondata nel 1983 dal Niels Jensen, Ole Henriksen, Mogens Glad e da Philippe Kahn. \u00c8 conosciuta storicamente per il suo strumento di sviluppo Turbo Pascal poi evolutosi in Object Pascal. Il successo del prodotto, che si presentava per la prima volta su PC IBM come un IDE completo ed autonomo, port\u00f2 la Borland a produrre versioni graficamente simili di compilatori per altri linguaggi, tra cui il Turbo C ed i meno diffusi Turbo Basic e Turbo Prolog.\nCaratterizzata da una forte personalit\u00e0 ed idee innovative, la Borland continu\u00f2 a crescere e con lei i suoi tool di sviluppo. Negli anni si sono visti nascere molti nuovi programmi in casa Borland. Tra questi il C++ Builder per la programmazione C++ sotto piattaforma Windows e il JBuilder multipiattaforma. La pi\u00f9 rilevante di queste evoluzioni \u00e8 la nascita del linguaggio di programmazione Delphi dalle ceneri dell'Object Pascal, linguaggio che instill\u00f2 nuova vita in un linguaggio verso cui l'interesse andava scemando.\nTra i prodotti di questa ditta che hanno avuto meno fortuna, un ruolo centrale lo ricopre Kylix. La non perfetta integrazione nelle varie distribuzioni del noto sistema operativo Linux e le immediate problematiche d'installazione e compilazione negli anni hanno prodotto una ridda di polemiche che hanno convinto Borland a \"congelare\" momentaneamente il progetto.\nDitta dalle enormi capacit\u00e0 organizzative, ha improntato la propria politica sull'innovazione portando nel panorama del mondo informatico prodotti di notevole impatto produttivo. Tra questi ci sono Delphi.Net per piattaforma .NET di Microsoft e C++ BuilderX (sistema di programmazione interpiattaforma per C++).\n\u00c8 possibilit\u00e0 scaricare dal sito internet dell'azienda buona parte dei propri programmi di sviluppo in versione Personal, ossia di libero utilizzo per scopi personali o didattici. Questa caratteristica garantisce al programmatore professionale, allo studente o al semplice appassionato la possibilit\u00e0 di provare molti prodotti in totale libert\u00e0.\nNel novembre 2006 Borland ha annunciato la nascita di CodeGear, societ\u00e0 sussidiaria posseduta da Borland stessa e incaricata di proseguire il lavoro su Delphi, C++Builder, C#Builder, JBuilder, la nuova linea di prodotti Turbo e il database InterBase.\nIl 7 maggio 2008 l'azienda ha annunciato di aver venduto la sussidiaria di CodeGear alla Embarcadero Technologies per 23 milioni di dollari.\nIl 7 maggio 2009 Borland \u00e8 stata acquisita da Micro Focus per 75 milioni di dollari."}
{"id": "58928", "revid": "2229123", "url": "https://it.wikipedia.org/wiki?curid=58928", "title": "Honor\u00e9 de Balzac", "text": "Scrittore prolifico, ha elaborato un'opera monumentale: \"La Commedia umana\", ciclo di numerosi romanzi e racconti che hanno l'obiettivo di descrivere in modo quasi esaustivo la societ\u00e0 francese contemporanea all'autore o, come disse pi\u00f9 volte l'autore stesso, di \u00abfare concorrenza allo stato civile\u00bb. La veridicit\u00e0 di quest'opera colossale ha portato Friedrich Engels a dichiarare di aver imparato pi\u00f9 dal \"reazionario\" Balzac che da tutti gli economisti. Di grande influenza (da Flaubert a Zola, fino a Proust e a Giono, limitandosi agli autori francesi), la sua opera \u00e8 stata anche utilizzata per moltissimi film e telefilm.\nA Balzac \u00e8 stato intitolato il cratere Balzac, sulla superficie di Mercurio.\nBiografia.\nBalzac proveniva da una famiglia borghese piuttosto agiata: il padre Bernard-Fran\u00e7ois Balssa, di origine contadina, aveva raggiunto una posizione di rilievo nell'amministrazione dello Stato. Spos\u00f2 Anne-Charlotte-Laure Sallambier (quando lui aveva 51 e lei 19 anni), dalla quale ebbe quattro figli (Honor\u00e9, Laure, Laurence e Henri).\nIl primogenito studi\u00f2 in collegio, prima a Vend\u00f4me (1807-13) e a Tours (1814), poi a Parigi, dove si trasfer\u00ec con la famiglia nel 1815, nel quartiere del Marais. Iscritto alla Facolt\u00e0 di Giurisprudenza, lavorava come scrivano nello studio notarile di tale Jules Janin, quando a vent'anni scopr\u00ec la sua vocazione letteraria. In una mansarda del quartiere dell'Arsenale, al numero 9 della rue Lesdigui\u00e8res, dal 1821 al 1829, dopo aver tentato la strada del teatro con il dramma in versi \"Cromwell\", scrisse opere di narrativa popolare ispirandosi a Walter Scott, con gli pseudonimi di Horace de Saint-Aubin, Lord R'hoone (anagramma di Honor\u00e9) o Viellergl\u00e9.\nLe sue prime prove artistiche non furono molto apprezzate dalla critica, tanto che Balzac si diede ad altre attivit\u00e0: divenne editore, stampatore e infine compr\u00f2 una fonderia di caratteri da stampa, ma tutte queste imprese si rivelarono fallimentari, indebitandolo pesantemente.\nNel 1822 conobbe Louise-Antoinette-Laure Hinner, una donna matura che gli rimase accanto affettivamente fino alla morte. Louise Hinner ebbe molta influenza sull'autore, incoraggiandolo a continuare a scrivere: nel 1829, Balzac pubblic\u00f2 il suo primo romanzo (\"Gli Sciuani\"), utilizzando il suo vero nome e ottenendo un certo successo.\nTra le tante esperienze amorose che Balzac ebbe con dame dell'aristocrazia nel corso della sua vita, la pi\u00f9 importante fu quella con \u00c9velyne Ha\u0144ska (1803-82), una contessa polacca conosciuta nel 1833. \u00c9velyne Ha\u0144ska ebbe un ruolo importante nella stesura di \"Eugenia Grandet\", e i due si sposarono nel 1850, cinque mesi prima che lo scrittore morisse.\nA partire dal 1830, l'attivit\u00e0 letteraria di Balzac divenne frenetica, tanto che in sedici anni scrisse circa novanta romanzi (sulla \"Revue de Paris\", sulla \"Revue des Deux Mondes\", ma anche in volumi e in tirature sempre pi\u00f9 numerose, per non contare i continui racconti, aneddoti, caricature e articoli di critica letteraria). I suoi primi successi di pubblico furono \"La peau de chagrin\" (\"La pelle di zigrino\", 1831) e, tre anni pi\u00f9 tardi, \"Le P\u00e8re Goriot\" (\"Pap\u00e0 Goriot\", 1834).\nIl 19 febbraio 1837 giunse a Milano, pare per sfuggire ai creditori parigini, ed ebbe modo di frequentare la vita meneghina per oltre un anno, recandosi regolarmente alla Scala e diventando un ospite ricorrente del Salotto Maffei. La tappa nella citt\u00e0 italiana era ufficialmente dovuta a una questione relativa all'eredit\u00e0 che gli aveva lasciato la madre, ma le parole di una lettera alla contessa Ha\u0144ska sembrano rivelare piuttosto una fuga da chi voleva riscuotere l'ingente somma di debiti accumulata negli anni precedenti: \u00abJ'ai plus de deux cent mille francs de dettes\u00bb (\u00abHo pi\u00f9 di duecentomila franchi di debiti\u00bb), confidava alla futura moglie.\nNel marzo del 1838 si imbarc\u00f2 da Marsiglia alla volta della Sardegna, dove sognava di coronare velleit\u00e0 di prosperit\u00e0 economica attraverso lo sfruttamento di giacimenti abbandonati nell'isola dagli antichi romani e dai sovrani locali medievali. Vana si dimostr\u00f2 l'impresa: tarda nei tempi e velleitaria nei modi. Ma \u00e8 durante le fatiche del viaggio in terra sarda che, secondo la pi\u00f9 accreditata storiografia critica internazionale, Balzac concepisce la sua commedia teatrale \"L'\u00e9cole des m\u00e9nages\".\nCharles Baudelaire chiam\u00f2 la prosa di Balzac \u00abr\u00e9alisme visionnaire\u00bb; pare inoltre che il termine \"surr\u00e9alisme\", coniato da Guillaume Apollinaire, sia stato ispirato al particolare punto di vista che caratterizza la produzione di Balzac.\nNel 1842 Balzac decise di organizzare la sua opera monumentale in una specie di gerarchia piramidale con il titolo di \"La Com\u00e9die humaine\" (La commedia umana): alla base di essa c'\u00e8 il gruppo degli \"Studi di costume del XIX secolo\", diviso in \"Scene delle vita privata\", \"Scene della vita di provincia\", \"Scene della vita parigina, della politica, della vita militare, della vita di campagna\"; poi c'\u00e8 il gruppo degli \"Studi filosofici\", ed infine quello progettato ma non realizzato degli \"Studi analitici\". Si tratta di un grandioso progetto di analisi della vita sociale e privata nella Francia dell'epoca della monarchia borghese di Luigi Filippo d'Orleans.\nAccanito frequentatore di salotti, amante appassionato di diverse nobildonne che soddisfacevano il suo snobismo e il bisogno di partecipare alla vita aristocratica, nonch\u00e9 perseguitato dai creditori per le troppe speculazioni sbagliate, Balzac riusc\u00ec a realizzare solo per poco tempo il sogno di ricchezza e ascesa sociale grazie al rapporto con la contessa polacca Ewelina Rzewuska (detta pi\u00f9 frequentemente \u00c9velyne Ha\u0144ska), vedova di Wac\u0142aw Ha\u0144ski (1791-1841), che Balzac spos\u00f2 a solo il 14 marzo 1850 (lei ne pubblicher\u00e0 diversi inediti e, nel 1877, la prima raccolta di \"Oeuvres compl\u00e8tes\", in 24 volumi).\nHonor\u00e9 de Balzac mor\u00ec per una peritonite complicatasi in gangrena. Venne sepolto, con orazione funebre tenuta da Victor Hugo, nel cimitero di P\u00e8re-Lachaise. Furono erroneamente indicati come concause del rapido deterioramento della sua salma i suoi eccessi nel lavoro e il suo grande consumo di caff\u00e8. Gi\u00e0 il giorno dopo la morte la decomposizione veloce, anche a causa della stagione estiva, imped\u00ec di fare il calco in gesso per la maschera mortuaria.\nBalzac pensava che ogni individuo ha a disposizione una riserva limitata di energia e che vivendo intensamente l'uomo brucia la sua vita. Il suo destino sembra aver ricalcato il contenuto de \"La pelle di zigrino\" (1831).\nDurante la sua vita, Balzac viaggi\u00f2 molto all'estero: in Ucraina, Polonia, Germania, Russia, Prussia austriaca, Svizzera e Italia (che appare spesso nei \"racconti filosofici\"), ma anche ampiamente nella provincia francese e nei dintorni di Parigi, puntualmente ripresi nella sua enorme mole di scritti.\nMatrimonio e vita sentimentale.\nNel 1833, come rivel\u00f2 in una lettera a sua sorella, Balzac entr\u00f2 in una relazione illecita con la collega scrittrice Marie Du Fresnay, che allora aveva 24 anni. Il suo matrimonio con un uomo molto pi\u00f9 anziano (Charles du Fresnay, sindaco di Sartrouville) era stato un fallimento fin dall'inizio. Nella lettera, Balzac rivela anche che la giovane donna era appena venuta a comunicargli che era incinta di suo figlio. Nel 1834, otto mesi dopo l'evento, nacque la figlia di Balzac, Marie-Caroline Du Fresnay. Tale rivelazione del giornalista francese Roger Pierrot nel 1955 ha confermato ci\u00f2 che era gi\u00e0 stato sospettato da diversi storici: la dedicataria del romanzo Eug\u00e9nie Grandet, una certa \"Maria\", si rivela essere Maria Du Fresnay stessa.\nNel febbraio del 1832, Balzac ricevette una lettera anonima di critica dalla citt\u00e0 di Odessa, senza alcun indirizzo di ritorno, firmata semplicemente \"L'\u00c9trang\u00e8re\" (\"La Straniera\"). In essa si esprimeva tristezza per il cinismo e l'ateismo di \"La Peau de Chagrin\" e per il ritratto negativo delle donne che viene fatto nel romanzo. Balzac, in risposta, fece collocare un annuncio pubblicitario nella \"Gazette de France\", nella speranza che la critica anonima lo vedesse. Fu cos\u00ec che inizi\u00f2 una corrispondenza quindicennale tra Balzac e \"\"l'oggetto dei\" [suoi] \"sogni pi\u00f9 dolci\": Ewelina Ha\u0144ska.\nEwelina (nata Rzewuska) era sposata con un nobile di vent'anni pi\u00f9 anziano, il maresciallo Wac\u0142aw Ha\u0144ski, un ricco proprietario terriero polacco che viveva vicino a Kiev. Si trattava di un matrimonio di convenienza, teso a preservare la fortuna della famiglia. In Balzac, la contessa Ewelina trov\u00f2 uno spirito affine, con l'ulteriore vantaggio di poter stringere, grazie allo scrittore, un legame con la capitale glamour della Francia, Parigi. La loro corrispondenza rivela un intrigante equilibrio di passione, correttezza e pazienza; Il critico Robb afferma che \u00e8 \"come un romanzo sperimentale in cui la protagonista femminile cerca sempre di attirare realt\u00e0 estranee ma che l'eroe \u00e8 determinato a continuare, qualunque sia il trucco che deve usare\".\nMarshal Ha\u0144ski mor\u00ec nel 1841 e la sua vedova e Balzac ebbero finalmente la possibilit\u00e0 di perseguire i propri affetti. Rivale del compositore ungherese Franz Liszt, Balzac visit\u00f2 la contessa Ha\u0144ska a San Pietroburgo nel 1843 e la conquist\u00f2. Dopo una serie di battute d'arresto finanziarie, problemi di salute e obiezioni da parte dello zar Nicola I, la coppia ebbe finalmente il permesso di sposarsi. Il 14 marzo 1850, con la salute di Balzac in grave declino, viaggiarono in carrozza dalla residenza di famiglia della donna nel Parco di Verhivnya in Volinia, alla Chiesa cattolica di Santa Barbara a Berdychiv (l'ex citt\u00e0 bancaria russa, nell'odierna Ucraina), dove furono sposati dall'abate O\u017carowski. Il viaggio di dieci ore per la cerimonia ebbe un effetto negativo su entrambi i coniugi: i piedi di lei erano troppo gonfi per camminare, mentre Balzac ne ricav\u00f2 gravi problemi cardiaci.\nBench\u00e9 si fosse sposato tardi, Balzac aveva gi\u00e0 scritto due trattati sul matrimonio: \"Physiologie du Mariage\" e \"Sc\u00e8nes de la Vie Conjugale\". A questi lavori mancava la conoscenza di prima mano; Saintsbury sottolinea che \"i coniugi non possono parlare di\" [matrimonio] \"con molta autorit\u00e0\"\". Alla fine di aprile, gli sposi partirono per Parigi. La salute del marito si andava deteriorando e Ewelina scrisse alla propria figlia che Balzac era \"in uno stato di estrema debolezza\" e \"\"sudava copiosamente\". Arrivarono nella capitale francese il 20 maggio, al cinquantunesimo compleanno dello scrittore.\nCinque mesi dopo il suo matrimonio, domenica 18 agosto 1850, Balzac mor\u00ec in presenza di sua madre; Eve de Balzac (ex contessa Ha\u0144ska) era andata a letto. Quel giorno era stato visitato da Victor Hugo, che in seguito serv\u00ec da paladino e elogiatore del funerale di Balzac. \nBalzac \u00e8 sepolto nel cimitero di P\u00e8re-Lachaise a Parigi. Nel suo elogio funebre, Victor Hugo ha dichiarato \"Oggi abbiamo gente in nero a causa della morte di un uomo di talento, una nazione in lutto per un uomo di genio\"\". Al funerale hanno partecipato \"quasi tutti gli scrittori di Parigi\", tra cui Fr\u00e9d\u00e9rick Lema\u00eetre, Gustave Courbet, Dumas padre e Dumas figlio, e rappresentanti della L\u00e9gion d'honneur e di altri dignitari. Pi\u00f9 tardi, una statua (chiamata Monumento a Balzac) \u00e8 stata creata dal famoso scultore francese Auguste Rodin. Eretto in bronzo, il monumento a Balzac si erge dal 1939 nei pressi dell'incrocio tra Boulevard Raspail e Boulevard Montparnasse in Place Pablo-Picasso. Rodin ha caratterizzato Balzac anche in alcune delle sue sculture minori.\nAbitudini e metodi lavorativi.\nLe abitudini di lavoro di Balzac sono leggendarie. Scriveva dall'1 di notte alle 8 del mattino e talvolta anche di pi\u00f9. Balzac riusciva a scrivere molto rapidamente; alcuni dei suoi romanzi, scritti con una piuma, erano scritti in un ritmo pari a trenta parole al minuto su una macchina da scrivere moderna. Il suo metodo preferito era mangiare un pasto leggero alle cinque o sei del pomeriggio, poi dormire fino a mezzanotte. Poi si alzava e scriveva per molte ore, alimentato da innumerevoli tazze di caff\u00e8 nero. Lavorava spesso per quindici ore o pi\u00f9 di seguito; ha affermato di aver lavorato una volta per 48 ore con solo tre ore di riposo nell'intermezzo.\nBalzac revisionava in modo ossessivo, ricoprendo le prove scritte a macchina di modifiche e aggiunte da ripristinare. A volte ripeteva questo processo durante la pubblicazione di un libro, causando notevoli spese sia per se stesso che per l'editore. Di conseguenza, il volume finito, abbastanza spesso, era diverso dal testo originale. Sebbene alcuni dei suoi libri non abbiano mai raggiunto il completamento, alcuni, come \"Les employ\u00e9s (Gli impiegati, 1840)\", sono tuttavia presi in considerazione dalla critica.\nBench\u00e9 Balzac fosse \"di volta in volta eremita e vagabondo\", riusc\u00ec a rimanere in sintonia con le sfere sociali che alimentavano la sua scrittura. Era amico di Th\u00e9ophile Gautier e Pierre-Marie-Charles de Bernard du Grail de la Villette, e conosceva Victor Hugo. Tuttavia, non ha trascorso tanto tempo nei salotti e nei club di Parigi come molti dei suoi personaggi. \"\"In primo luogo era troppo occupato\" -\" spiega Saintsbury- \"\"in secondo, non si sarebbe sentito a casa l\u00ec ...e sentiva che era suo compito non frequentare la societ\u00e0 ma crearla\".\" Trascorreva comunque spesso lunghi periodi nel castello di Sach\u00e9, vicino a Tours, la casa del suo amico Jean de Margonne, amante di sua madre e padre del figlio pi\u00f9 piccolo di lei. Molti dei tormentati personaggi di Balzac furono concepiti nella piccola camera da letto del secondo piano del castello. Oggi il castello \u00e8 un museo dedicato alla vita dell'autore.\nLa \"Com\u00e9die humaine\".\n\u00c8 stata definita \"la pi\u00f9 grande costruzione letteraria di tutta la storia dell'umanit\u00e0\" ed \u00e8 certamente una perfetta rappresentazione di quell'invenzione del XIX secolo che fu il romanzo moderno europeo. Tra tutti i romanzieri francesi, il nome di Balzac (con la sua \"Com\u00e9die humaine\") \u00e8 quello pi\u00f9 fortemente associato a questa forma di narrazione. \nTessuto di ragionamenti interessanti e a volte bizzarri, pervaso da uno spiritualismo fumoso e a tratti come interrotto per proseguire oltre, il suo pensiero corre lungo la penna quasi senza riuscire a seguirne la velocit\u00e0. Pare che non abbia tempo di riflettere mentre si occupa di costruire e nutrire un mondo che per\u00f2 rappresenta in chiave quasi \"sociologica\" i posti, i tipi e le persone reali della propria vita.\nCos\u00ec come Gogol', Balzac \u00e8 convinto che ci\u00f2 su cui l'artista non pone il suo sguardo rivela solamente l'aspetto vegetativo della vita, e invece \u00e8 solo nell'opera d'arte che il reale assume significato\nComplice la pubblicazione a puntate che impone la fidelizzazione del lettore - il sistema di distribuzione in allegato ai giornali che si andava sperimentando per la prima volta - il romanzo di Balzac ha la tendenza di girare attorno a personaggi forti (come per esempio Goriot, Rastignac, o Eug\u00e8nie, ormai leggendari), a loro volta circondati da molte comparse che ne amplificano l'energia.\nLa precisione dei termini, la tessitura delle frasi, la scelta delle descrizioni e la ricchezza di parole \"enciclopediche\", nonch\u00e9 le molte correzioni, mostrano quanto fosse ambizioso e ricercato il progetto che sta dietro al suo lavoro, spesso considerato solo vulcanico e istintivo o biecamente realistico, e invece scoperto dalla critica pi\u00f9 recente addirittura come \"fantastico\" e legato al desiderio di fare moderna \"epopea\".\nSi dice che descriva l'umanit\u00e0 come la vede, senza consolazioni o incantamenti arbitrari, ma lo slancio stesso della scrittura finisce con il superare la mera realt\u00e0.\nLa \"Com\u00e9die humaine\" (titolo trovato da Balzac nel 1840) comprende 137 opere che includono 95 romanzi, novelle, saggi realistici, fantastici o filosofici, oltre a racconti e a 25 studi analitici (piano da lui dettagliato nel 1842).\nFilmografia.\nFilm tratti o ispirati dai suoi romanzi."}
{"id": "58929", "revid": "633", "url": "https://it.wikipedia.org/wiki?curid=58929", "title": "Vicenza Calcio 1902", "text": ""}
{"id": "58930", "revid": "599013", "url": "https://it.wikipedia.org/wiki?curid=58930", "title": "Nevrosi", "text": "Il termine nevrosi (o neurosi) nella psicologia clinica indica un insieme di disturbi psicopatologici, in genere scaturiti da un conflitto inconscio, il cui sintomo trasversale di base \u00e8 costituito dall'ansia e dell'angoscia cronica senza che vi sia per\u00f2 una perdita di contatto con la realt\u00e0.\nIn maniera generale, pu\u00f2 essere definita come una \"scarsa capacit\u00e0 di adattamento al proprio ambiente, incapacit\u00e0 di cambiare i propri schemi di vita e incapacit\u00e0 di sviluppare una personalit\u00e0 pi\u00f9 ricca, pi\u00f9 complessa e pi\u00f9 soddisfacente\". Il termine non \u00e8 pi\u00f9 comunemente utilizzato dalla comunit\u00e0 psichiatrica, essendo stato eliminato dal Manuale diagnostico e statistico dei disturbi mentali nel 1980 con la pubblicazione del DSM III. \u00c8 ancora usato nell'ICD-10 Capitolo V F40\u201348.\nStoria.\nIl termine fu coniato da William Cullen nel 1769 in riferimento a disordini psichici causati da un'affezione generale del sistema nervoso, che provocano a vari livelli disagio o sofferenza sull'individuo.\nFu solo con Sigmund Freud e con le scuole psicoanalitiche del XX secolo che il termine nevrosi venne a indicare una patogenesi di tipo psicologico, derivante da una rimozione o repressione di istinti, pulsioni e desideri, il cui contenuto non si manifesta a livello cosciente, ma sotto forma di conflitto inconscio tra Super-Io ed Es, e la cui soddisfazione \u00e8 comunque necessaria, pena il manifestarsi nel tempo e nella sfera della coscienza di disturbi psichici e del comportamento pi\u00f9 o meno gravi.\nDescrizione.\nLa nevrosi si contraddistingue da altre forme di psicopatologia, come le psicosi, in quanto il paziente non perde il contatto con la realt\u00e0 come avviene ad esempio attraverso deliri e allucinazioni. Le nevrosi possono portare, a seconda delle differenze strutturali e funzionali di ogni singolo paziente (a causa del vissuto personale), a diverse manifestazioni psicopatologiche: disturbo ossessivo-compulsivo, disturbo ossessivo-compulsivo di personalit\u00e0, disturbo del controllo degli impulsi, disturbo d'ansia, isteria e una grande variet\u00e0 di fobie.\nSecondo C. George Boeree, professore emerito all'Universit\u00e0 di Shippensburg, i sintomi della nevrosi includono: ansia, tristezza o depressione, rabbia, irritabilit\u00e0, confusione mentale, bassa autostima, sintomi comportamentali come evitamento fobico, vigilanza, atti impulsivi e compulsivi, letargia, problemi cognitivi o pensieri inquietanti, pensieri ossessivi, negativit\u00e0 e cinismo. Interpersonalmente, la nevrosi pu\u00f2 comportare dipendenza, aggressivit\u00e0, perfezionismo, isolamento schizoide, comportamenti socioculturali inappropriati.\nLa neurosi non deve essere confusa col neuroticismo, che \u00e8 uno dei cinque fondamentali tratti di personalit\u00e0 secondo la teoria dei Big Five.\nInterpretazione Freudiana.\nOgni nevrosi, secondo la teoria freudiana, avrebbe alla base un conflitto irrisolto riguardante la sfera sessuale. Secondo Freud, l'esperienza della sofferenza psicologica non \u00e8 di per s\u00e9 un problema ma lo diventa quando questa sofferenza:\nQuando assume queste caratteristiche, la sofferenza diventa un problema psicologico, ossia segnala la presenza di una nevrosi.\nInterpretazione Junghiana.\nPur riconoscendo il peso del momento erotico quale impulso generatore, per Carl Gustav Jung la nevrosi \"non \u00e8 nient'altro che un tentativo di soluzione individuale (non riuscito) d'un problema generale\", identificandola come il risultato finale di un confronto conflittuale tra le pulsioni intrinseche dell'individuo e \"l'ambiente e il tempo in cui vive\". \"Ho visto spesso persone diventare nevrotiche quando si accontentano di risposte inadeguate o sbagliate alle domande della vita.\" (Jung [1961] (1989) p. 140)\n\"La maggior parte dei miei pazienti non era composta da credenti ma da coloro che avevano perso la fede.\" (Jung [1961] (1989) p. 140)\n\"[L'uomo contemporaneo] \u00e8 cieco al fatto che, con tutta la sua razionalit\u00e0 ed efficienza, \u00e8 posseduto da \"poteri\" che sfuggono al suo controllo. I suoi dei e demoni non sono affatto scomparsi; hanno semplicemente nuovi nomi. Li dominano con l'irrequietezza, vaghe apprensioni, complicazioni psicologiche, un insaziabile bisogno di pillole, alcol, tabacco, cibo - e, soprattutto, una vasta gamma di nevrosi.\" (Jung (1964) p. 82)\nJung vide nevrosi collettive in politica: \"Il nostro mondo \u00e8, per cos\u00ec dire, dissociato come un nevrotico\". (Jung (1964) p. 85) \nInterpretazione secondo la psicologia evolutiva.\nSecondo la psicologia evolutiva, le persone sane sono dotate di multiple personalit\u00e0, ovvero comportamenti che sono portati ad assumere automaticamente ogni volta che una determinata situazione si ripresenta. \"La nevrosi \u00e8 caratterizzata dall'unicit\u00e0 della personalit\u00e0, ripetitiva e coatta\" che quindi non si adatta alle diverse situazioni, ma resta sempre uguale.\nTrattamento.\nIl trattamento della nevrosi pu\u00f2 risultare complesso per via della sua natura cronica e della riluttanza dell'individuo ad accettare il cambiamento richiesto dalla terapia. Il trattamento passa per due livelli: il primo necessariamente di tipo psicoterapeutico volto ad affrontare i conflitti inconsci alla base del disturbo; il secondo di tipo psicofarmacologico da attuarsi sempre in associazione a quello psicoterapeutico, qualora questo non abbia sortito i risultati consistenti. In particolare sono ritenuti particolarmente efficaci allo scopo sulpiride ed amisulpiride in bassi dosaggi che in Italia trovano apposita indicazione per \"psiconevrosi ansioso-depressiva con cenestopatia e somatizzazione\"."}
{"id": "58933", "revid": "124791109", "url": "https://it.wikipedia.org/wiki?curid=58933", "title": "Psicosi", "text": "Il termine psicosi indica un tipo di disturbo psichiatrico, espressione di una severa alterazione dell'equilibrio psichico dell'individuo, con compromissione dell'esame di realt\u00e0, frequente assenza di insight, e frequente presenza di disturbi del pensiero come allucinazioni e deliri.\nVenne introdotto nel 1845 da Ernst von Feuchtersleben con il significato di \"malattia mentale o follia\". Nel senso comune (es. nel linguaggio giornalistico) il termine indica genericamente un sentimento di forte paura e ansia legato ad un particolare evento scatenante tale da condizionare il comportamento delle persone. Le forme pi\u00f9 comuni e note di psicosi sono la paranoia, il disturbo bipolare e la schizofrenia.\nDescrizione.\nSintomatologia.\nEsistono diverse articolazioni cliniche dei disturbi psicotici. I sintomi psicotici sono ascrivibili a disturbi di \"forma\" del pensiero, disturbi di \"contenuto\" del pensiero, e disturbi della sensopercezione.\nSi distinguono anche in \"positivi\", caratterizzati da espansione della percezione e della sensazione (deliri, allucinazioni, ecc.), e \"negativi\", caratterizzati da introiezione e molta iporeattivit\u00e0 (sintomi autistici, catatonia, isolamento, ecc.).\nDi queste tre categorie di sintomi, il disturbo del contenuto del pensiero (delirio) \u00e8 quello caratterizzante tutti i quadri psicotici; infatti nei disturbi psicotici dell'umore le allucinazioni possono essere assenti.\nTali sintomi possono presentarsi sotto forma di episodi in diverse altre condizioni:\nEpidemiologia.\nL'et\u00e0 di insorgenza delle psicosi \u00e8 variabile; nel caso delle psicosi infantili gi\u00e0 nel primo anno di vita vi possono essere comportamenti abnormi.\nLe psicosi hanno un'incidenza tra i 15 e i 54 anni di 1/100 persone. Variano per gravit\u00e0 e prognosi in base alle caratteristiche della malattia, e in base alle caratteristiche dell'ambiente in cui vive la persona. Gli studi dell'Organizzazione Mondiale della Sanit\u00e0, l'\"International Pilot Study of Schizophrenia\" e il \"Collaborative Study on Determainants of Outcome of Severe Mental Disorders\", condotti su 1400 individui osservati in un tempo superiore ai 20 anni, mostrano che la schizofrenia \u00e8 ubiquitaria, e che contesti sociali diversi determinano esiti sociali diversi.\nNon sono emerse aree geografiche con incidenza particolarmente alta per i disturbi psicotici. Una prognosi decisamente migliore si \u00e8 evidenziata per i soggetti appartenenti ai paesi in via di sviluppo. \u00c8 risultato inoltre che i quadri clinici che si manifestano in maniera acuta presentano una evoluzione migliore di quelli con esordio insidioso e progressivo. Tuttavia, la tendenza ad un esito migliore nei paesi in via di sviluppo \u00e8 comunque stata riscontrata sia per i quadri clinici a esordio acuto, sia per quelli a esordio progressivo.\nEziologia e ipotesi interpretative.\nL'eziologia del disturbo (ovvero la sua causa) \u00e8, come per molte condizioni mediche, multifattoriale e in larga parte poco conosciuta.\nDa un punto di vista psicobiologico, la sintomatologia psicotica trova una correlazione con alterazioni organiche a vari livelli, da una predisposizione genetica, all'alterato funzionamento di neurotrasmettitori quali la dopamina, la serotonina, il glutammato, il GABA, l'NMDA, i peptidi endogeni ed altri ancora.\nLa psicoanalisi interpreta le psicosi con una rottura del rapporto dell'Io con la realt\u00e0 esterna, dovuta alla pressione dell'Es sull'Io. Secondo Sigmund Freud, l'Io cede all'Es per poi recuperare parzialmente la costruzione di una propria realt\u00e0 attraverso il delirio, recuperando il rapporto oggettuale. Secondo la psicoanalista Melanie Klein, le psicosi sono legate alla caduta nella posizione schizoparanoide della prima infanzia. Secondo lo psicologo analista Carl Gustav Jung, nelle psicosi si ha il sopravvento di complessi autonomi inconsci sul complesso dell'Io, che non riesce a mantenere il controllo sulle formazioni inconsce.\nSecondo Otto Kernberg, la psicosi si distingue dalla nevrosi per la \"diffusione dell'identit\u00e0\" e la messa in atto di meccanismi di difesa primitivi (idealizzazione primitiva, svalutazione, scissione, identificazione proiettiva, diniego, onnipotenza), che proteggono l'individuo dalla disintegrazione e dalla fusione di s\u00e9 con l'oggetto, con regressione di fronte all'interpretazione. Un altro elemento distintivo \u00e8 quello della perdita della percezione della realt\u00e0. Infatti, al contrario della nevrosi, lo psicotico non riesce ad accettare elementi della realt\u00e0 che lo circonda, e se ne crea una rappresentazione diversa.\nDal punto di vista della psicologia esistenziale, Karl Jaspers parla di esperienze psicotiche quando queste vengono vissute come incomprensibili per il soggetto per le modalit\u00e0 con le quali scaturiscono dall'attivit\u00e0 psichica, facendo declinare le condizioni ontologiche dell'esistenza (tempo, spazio, coesistenza, progettualit\u00e0). L'indirizzo sociale della psichiatria esprime anche un'interpretazione legata al contesto socio-ambientale e relazionale, che, come si \u00e8 visto, risulta determinante per l'integrazione dei pazienti psicotici e la loro riabilitazione.\nMolto efficace risulta la seguente conclusione:"}
{"id": "58934", "revid": "7", "url": "https://it.wikipedia.org/wiki?curid=58934", "title": "Disturbi della personalit\u00e0", "text": ""}
{"id": "58935", "revid": "125888595", "url": "https://it.wikipedia.org/wiki?curid=58935", "title": "Disturbo borderline di personalit\u00e0", "text": "Il disturbo \"borderline\" di personalit\u00e0 \u00e8 un disturbo di personalit\u00e0 le cui caratteristiche essenziali includono la paura del rifiuto, l'instabilit\u00e0 nelle relazioni interpersonali, nell'immagine di s\u00e9, nell'identit\u00e0 e nel comportamento. Possono essere presenti ira incontrollabile, depressione e, pi\u00f9 raramente, mania. Tali comportamenti sono presenti fin dall'adolescenza e si manifestano attraverso una variet\u00e0 di situazioni e contesti.\nI sintomi solitamente includono, oltre alla paura del rifiuto, intensi timori di abbandono, rabbia estrema e irritabilit\u00e0, spesso per ragioni che gli altri hanno difficolt\u00e0 a comprendere o considerano futili. Le persone con tale disturbo sono spesso impegnate nell'idealizzazione e/o svalutazione degli altri, che consiste nell'alternanza tra un'alta considerazione positiva (per esempio del partner o di s\u00e9 stessi o degli amici) ad una netta svalutazione. Pratiche di autolesionismo, ideazioni suicide, abuso di sostanze e sono frequenti. Vi sono prove che anomalie del sistema limbico siano correlabili a molti dei sintomi.\nLa malattia \u00e8 riconosciuta nel manuale diagnostico e statistico dei disturbi mentali. Dal momento che un disturbo di personalit\u00e0 \u00e8 una condizione pervasiva, duratura e inflessibile di esperienze interiori di disadattamento e un comportamento patologico, vi \u00e8 una generale riluttanza nel diagnosticare questi tipi di disturbi nella prima adolescenza. Tuttavia, senza un trattamento precoce, i sintomi possono peggiorare.\n\u00c8 in corso un dibattito sulla terminologia di questo disturbo, in particolare l'idoneit\u00e0 della parola \"borderline\". Il manuale ICD-10 si riferisce alla condizione come disturbo di personalit\u00e0 emotivamente instabile (\"tipo borderline\" e \"tipo impulsivo\") con, tuttavia, criteri diagnostici simili. Nel DSM-5, il nome della malattia \u00e8 rimasto uguale alle precedenti edizioni. Pu\u00f2 essere confuso con il disturbo dell'umore detto disturbo bipolare, ma il passaggio tra depressione e mania/ipomania (e viceversa) \u00e8 qui molto pi\u00f9 rapido e fugace\nEpidemiologia.\nLa prevalenza del disturbo borderline \u00e8 stata inizialmente stimata tra l'1% e il 2% della popolazione generale e si riscontra tre volte pi\u00f9 frequentemente nelle donne rispetto agli uomini. Tuttavia, la prevalenza \"una tantum\" della condizione riscontrata in uno studio condotto nel 2008 \u00e8 risultato essere del 5,9% della popolazione generale, con il 5,6% degli uomini e il 6,2% delle donne. In questo studio, la differenza nei tassi tra uomini e donne non \u00e8 stata trovata per essere statisticamente significativa.\nSi stima che il disturbo borderline di personalit\u00e0 contribuisca al 20% dei ricoveri psichiatrici e si riscontri nel 10% dei pazienti ambulatoriali, quindi dei borderline riconosciuti ufficialmente 1/3 si cura solo in ambulatorio, mentre 2/3 subiscono almeno un ricovero.\nDefinizione e quadro generale.\nL'idea originaria era riferita a pazienti con personalit\u00e0 che funzionano \"al limite\" della psicosi e della mania pur non giungendo agli estremi delle vere psicosi (come ad esempio la schizofrenia). Questa definizione \u00e8 oggi considerata pi\u00f9 appropriata al concetto teorico di \"Organizzazione Borderline\", che \u00e8 comune ad \"altri\" disturbi di personalit\u00e0, mentre il \"disturbo borderline\" ne \u00e8 un quadro particolare. L'organizzazione borderline si trova anche negli estremi dei vari sbalzi d'umore, come la depressione grave o il disturbo bipolare II, e in altre forme gravi di patologia, ma senza vera psicosi .\nLe formulazioni del manuale DSM IV e le versioni successive, come pure le classificazioni pi\u00f9 moderne internazionali (ICD-10) hanno ristretto invece la denominazione di disturbo borderline fino a indicare, pi\u00f9 precisamente, quella patologia i cui sintomi sono la \"disregolazione emozionale\" e l'instabilit\u00e0 del soggetto. \u00c8 stato proposto perci\u00f2 anche un cambio di nome del disturbo.\nIl disturbo borderline di personalit\u00e0 \u00e8 definito oggi come disturbo caratterizzato da vissuto emozionale eccessivo, variabile, infantile, immaturo, e da instabilit\u00e0 riguardanti l'identit\u00e0 dell'individuo. Uno dei sintomi pi\u00f9 tipici di questo disturbo \u00e8 la \"paura dell'abbandono\" alternata a mania lieve o moderata (?! ). I soggetti borderline tendono, in certe fasi, a soffrire di crolli della fiducia in s\u00e9 stessi e dell'umore, e allora cadere in comportamenti autodistruttivi e distruttivi delle loro relazioni interpersonali. In altre fasi assumono comportamenti pericolosi, perdono la capacit\u00e0 di autocontrollo e di valutazione delle conseguenze, che sono inquadrabili nello spettro dell'episodio maniacale lieve o moderato. Alcuni soggetti possono soffrire di momenti depressivi acuti anche estremamente brevi, ad esempio pochissime ore, ed alternare comportamenti maniacali e infine normali altrettanto brevi. La rapidit\u00e0 delle fluttuazioni delle emozioni, oltre alla struttura della personalit\u00e0 a volte manipolatrice, rendono, al clinico non sufficientemente attento, difficile il riconoscimento di tali fluttuazioni.\nSi osserva in questi pazienti la tendenza all'oscillazione del \"giudizio tra polarit\u00e0 opposte\", un pensiero cio\u00e8 in \"bianco o nero\" o \"dicotomico\", oppure alla \"separazione\" cognitiva (\"sentire\" o credere che una cosa o una situazione si debba classificare solo tra possibilit\u00e0 opposte; ad esempio la classificazione \"amico\" o \"nemico\", \"amore\" o \"odio\", ecc.). Tale tendenza \u00e8 riflessa sul medico curante e sul terapeuta. Questa separazione non \u00e8 pensata, in quanto il borderline ha una scarsa capacit\u00e0 d'uso del pensiero razionale durante la fase depressiva e quella maniacale, bens\u00ec \u00e8 immediatamente percepita da una struttura di personalit\u00e0 che mantiene e amplifica certi meccanismi primitivi di difesa.\nLa caratteristica dei pazienti con disturbo borderline \u00e8, inoltre, una generale instabilit\u00e0 esistenziale e sociale. La loro vita \u00e8 caratterizzata da relazioni affettive intense, turbolente, confuse, che terminano bruscamente, e il disturbo ha spesso effetti molto gravi provocando \"crolli\" nella vita lavorativa e di relazione dell'individuo. Le relazioni sentimentali a volte sono con partner deboli (manipolabili). In tal caso il borderline attua comportamenti caotici, come ripetuti tradimenti, litigi furiosi, allontanamenti e riavvicinamenti bruschi, che riesce, mediante la manipolazione del partner, a rendere ininfluenti. Nel caso di partner equilibrato, nel momento in cui questo si allontana dal soggetto borderline come spontaneo meccanismo di autotutela, il soggetto metter\u00e0 in atto atteggiamenti autolesivi, arrivando al suicidio, per richiamare l'attenzione del partner, che tenta quindi di far diventare responsabile del suo disturbo. Le amicizie sono scarse e logorate, in quanto il soggetto borderline prima crea un rapporto amicale morboso e poi, non riuscendo ad ottenere altrettanto dall'amico, lo allontana violentemente (fase rabbiosa e inversione dell'opinione dicotomica), credendo di poter fare a meno di tutte le amicizie (fase maniacale). \nIl disturbo compare nell'adolescenza e concettualmente ha aspetti in comune con le comuni crisi di identit\u00e0 e di umore che caratterizzano il passaggio all'et\u00e0 adulta, ma avviene su una scala maggiore, estesa e prolungata determinando un funzionamento che interessa totalmente anche la personalit\u00e0 adulta dell'individuo. Le manifestazioni compaiono con le prime relazioni, con l'avvento di fobie e con ricerca ossessiva di attenzione.\nCause.\nOltre a sospette anomalie neurologiche, si pensa che vi sia una forte influenza ambientale, soprattutto familiare. Il disturbo borderline di personalit\u00e0 \u00e8 stato spesso, e non a torto, associato a eventi traumatici subiti nell'infanzia (quindi sviluppatisi in seguito a un disturbo post traumatico da stress nell'infanzia), quali abusi sessuali o fisici, o l'essere cresciuti con genitori affetti da problemi comportamentali o disturbi mentali (quali la schizofrenia, il disturbo bipolare, il disturbo schizoaffettivo, ecc.) anche se non sempre ci\u00f2 \u00e8 vero. Alcuni hanno subito una separazione precoce da una persona amata, un lutto in et\u00e0 infantile, altri problemi o sono figli di una famiglia disfunzionale.\nAdler e Buie (1979) sostengono invece il dolore intimo e l'insofferenza sono dovuti all'impossibilit\u00e0 di questi soggetti di richiamare alla memoria esperienze affettive confortanti, causata dalla reale carenza in cui si sia ricevuto conforto e protezione di fronte a sentimenti di pericolo, di solitudine e di ansia che l'ambiente famigliare ha creato; il paziente borderline non sviluppa cos\u00ec rappresentazioni oggettuali confortanti e contenenti da richiamare alla mente nei momenti di separazione dalla figura materna.\nAlcuni pazienti borderline non hanno sub\u00ecto da piccoli una depressione abbandonica a causa della madre assente, che era invece presente, ma con uno stile educativo non corretto (ansiosa, ossessiva, paranoica). In questi casi Masterson e Rinsley (1975) ipotizzano che le madri di questi pazienti borderline sono esse stesse affette da un disturbo borderline o dell'umore, o da ansia, o da paranoie, e sono incapaci di favorire un processo di separazione corretto, e di solito\u00a0\u2013 anche del tutto inconsciamente e senza colpa\u00a0\u2013 insegnano implicitamente che la conquista di una maggiore autonomia condurr\u00e0 ad una perdita di amore e protezione della madre stessa, e che la crescita e la separazione produrranno comunque dolore; esse hanno perci\u00f2 uno stile genitorale di accudimento iperprotettivo con un legame madre-figlio di natura simbiotica (per la psicoanalisi vi \u00e8 un complesso di Edipo non risolto del bambino). \u00c8 riscontrabile, nell'et\u00e0 adulta, la frequente interferenza della madre sulle pratiche terapeutiche, percepite da quest'ultima come pericolose al rapporto simbiotico, e patologico, che questa ha con il figlio.\nSecondo il modello patogenetico di Otto Kernberg (1975), che fu il primo a definire compiutamente il concetto di \"borderline\" (poi sviluppato nel BDP e nell'organizzazione borderline di personalit\u00e0), il paziente soffre psicoanaliticamente di fissazione alla sottofase del riavvicinamento, periodo compreso tra i sedici e i ventiquattro mesi secondo il modello di Margaret Mahler, un modello di sviluppo diverso e integrativo delle classiche fasi dello sviluppo psicosessuale secondo Freud. Il bambino in questo caso non impara ad avere una giusta distanza dalla madre, pur amandola e interessandosi a lei dopo un periodo di allontanamento, come accade normalmente; non sopporta invece le attese e le frustrazioni, teme di essere abbandonato e lasciato solo, internamente non si sente al sicuro dalla paura della perdita, pensiero col quale non viene mai a patti, tentando di rimuoverlo. Il suo attaccamento rende molto difficile anche il distacco al momento di frequentare le scuole, si isola dai coetanei o interagisce con l'ambiente tramite disturbi della condotta verso i compagni, iperattivit\u00e0/distrazione verso l'insegnamento e disturbo oppositivo-provocatorio verso gli adulti che lo contrariano. Il bambino e l'adolescente non imparano a gestire le proprie emozioni, che rimangono a uno stato primitivo-impulsivo, molto infantile, pur essendo l'intelligenza normalmente sviluppata. Anche su questo, i genitori dimostrano immaturit\u00e0 nella gestione dei loro rapporti interpersonali, che spesso sono ostili, o morbosi, ansiosi, paranoici, configurandosi quindi una traccia evidente della severa natura disfunzionale famigliare a cui il bambino, anche primo infante, \u00e8 stato vittima.\nSegni e sintomi.\nKernberg individua alcune tipiche manifestazioni comportamentali e mentali dell'organizzazione borderline, che si ritrovano nei disturbi di personalit\u00e0 ma che possono comparire anche nel BDP:\nI sintomi pi\u00f9 distintivi della condizione sono una marcata sensibilit\u00e0 all'ostracismo e ricorrenti paure di un possibile abbandono. Nel complesso, le caratteristiche del disturbo comprendono sensibilit\u00e0 insolitamente intensa nel rapporto con gli altri, difficolt\u00e0 nel regolare le emozioni e impulsivit\u00e0. Altri sintomi possono includere una insicurezza nella propria identit\u00e0 personale, nella morale e nei valori; possono riscontrarsi pensieri paranoici quando si \u00e8 sotto stress e una grave dissociazione.\nDiagnosi secondo il DSM IV-TR.\nIl disturbo di personalit\u00e0 borderline \u00e8 un disturbo dell'area affettiva, cognitiva e comportamentale. Le caratteristiche essenziali di questo disturbo sono una modalit\u00e0 pervasiva di instabilit\u00e0 delle relazioni interpersonali, dell'immagine di s\u00e9 e dell'umore, ed una marcata impulsivit\u00e0; tali caratteristiche compaiono nella prima et\u00e0 adulta e sono identificabili, secondo il DSM IV-TR, in presenza di cinque (o pi\u00f9) dei seguenti elementi:\nL'ipersessualit\u00e0 o promiscuit\u00e0, presente in fase di mania \u00e8 da intendere in senso lato, sia come rapporto sessuale che come uso di pornografia, masturbazione compulsiva, ecc.\nDiagnosi secondo il ICD-10.\nIl disturbo di personalit\u00e0 emotivamente instabile \u00e8 descritto come un disturbo della personalit\u00e0 individuale caratterizzato da una certa propensione per le azioni impulsive senza tener conto delle conseguenze, con le seguenti caratteristiche:\nSi distingue in due tipologie: \nLa personalit\u00e0 presenta un disturbo aggressivo, al confine ed eccitabile. Diagnosi differenziale con disturbo della personalit\u00e0 dissociale (F60.2), ossia il disturbo antisociale di personalit\u00e0 e il disturbo narcisistico della personalit\u00e0.\nEmozioni.\nI pazienti borderline sono stati descritti come \u00abpersone di cristallo, delicate da toccare, facili a rompersi e pericolose quando sono in frantumi\u00bb. Le persone con disturbo borderline vivono le emozioni pi\u00f9 intensamente, con una generale tendenza al discontrollo e alla difficolt\u00e0 nella regolazione emotiva. Per disregolazione emotiva si intende l'incapacit\u00e0, nonostante gli sforzi del soggetto, di modificare o regolare i segnali che suscitano emotivit\u00e0, di modulare l'intensit\u00e0 dell'esperienza soggettiva, le azioni, le risposte verbali o non verbali emesse in situazioni di vita quotidiana. si tratta di un funzionamento deficitario perlopi\u00f9 automatico e incontrollato. quando questa disregolazione diventa pervasiva, il soggetto presenta una propensione ad attivare l'emotivit\u00e0 in maniera intensa anche a fronte di stimoli blandi. Questa condizione nel disturbo borderline rappresenta, non solo una modalit\u00e0 di regolazione emotiva, ma anche e soprattutto una condizione di funzionamento. La disregolazione emotiva ha le sue radici in una specifica forma di vulnerabilit\u00e0 emotiva in cui sono coinvolti tre componenti di base:\n- particolare sensibilit\u00e0 agli stimoli, ovvero una ipervigilanza agli stimoli che provocano emozioni;\n- l'intensit\u00e0 della risposta che riguarda la marcata reattivit\u00e0 emotiva ai segnali veicolanti emozioni;\n- il lento ritorno alla condizione normale che non consente la possibilit\u00e0 al soggetto di tornare alla soglia di funzionamento base.\nNella visione di Marsha Linehan, la sensibilit\u00e0, l'intensit\u00e0 e la durata con cui le persone con disturbo borderline provano emozioni possono avere effetti sia positivi che negativi. Le persone con disturbo borderline sono spesso eccezionalmente entusiaste, idealiste, gioiose e con voglia di amare.\nTuttavia, possono sentirsi sopraffatti dalle emozioni negative (\"ansia, depressione, senso di colpa/vergogna, paura, rabbia, odio, ecc.\"), sperimentando un intenso stato di dolore e tristezza, vergogna, umiliazione invece di un leggero imbarazzo, rabbia invece di fastidio e panico invece di nervosismo.\nGli individui con maggiori sintomi di BPD usano pi\u00f9 strategie di coping inefficaci (per esempio, soppressione, ruminazione, evitamento) e meno strategie di coping efficaci (per esempio, rivalutazione cognitiva, problem solving, accettazione) rispetto agli individui sani e quelli con pochi sintomi di BPD. Gli individui con BPD tendono anche a usare pi\u00f9 ruminazione ed evitamento (e meno problem solving e accettazione) rispetto a quelli con altri disturbi mentali. La soppressione, la ruminazione e l'evitamento sono considerate strategie inefficaci perch\u00e9 sono associate a costi che superano i benefici della riduzione a breve termine dell'emozione acuta, come l'aumento delle risposte fisiologiche e i rimbalzi nell'intensit\u00e0 dell'affetto che si vuole regolare. \nLe persone con disturbo borderline sono anche particolarmente sensibili ai sentimenti di rifiuto, alla critica, all'isolamento e alla percezione di un fallimento. Prima di imparare altri meccanismi di \"coping\", i loro sforzi per gestire o fuggire dalle loro emozioni negative possono portare ad autolesionismo o comportamenti suicidari.\nL'approccio della previsione del comportamento suicidario \u00e8 stato proposto da Breton e al per valutare e trattare gli adolescenti con comportamenti suicidari. I risultati degli studi per quanto riguarda gli adolescenti che considerano il suicidio in campioni di comunit\u00e0 convergono verso la stessa conclusione: l'uso di strategie di coping non produttive, comprese le strategie di evitamento, aumenta il rischio di suicidio nei campioni clinici e nei campioni comunitari. In un campione di comunit\u00e0 di adolescenti, Gardner et al hanno identificato una forte correlazione positiva tra BPD e coping evitante non produttivo. Questi risultati supportano l'importanza di esplorare il legame tra strategie di coping e comportamenti suicidari tra gli adolescenti con BPD. Questo studio ha cercato di confrontare gli adolescenti con BPD con gli adolescenti senza BPD per quanto riguarda il loro comportamento suicidario e i profili delle strategie di coping. I risultati hanno rappresentato un'immagine di adolescenti con BPD che hanno riportato un punteggio significativamente pi\u00f9 alto di strategie e stili di coping non produttivi e un punteggio significativamente pi\u00f9 basso di strategie e stili di coping produttivi rispetto al gruppo non BPD. In questo studio, le strategie di coping non produttive utilizzate dagli adolescenti con disturbo borderline che considerano il suicidio erano per lo pi\u00f9 strategie di evitamento (per non farcela, ignorare il problema e stare in disparte). Le strategie di evitamento potrebbero essere viste come modi per ridurre l'intensit\u00e0 dei disturbi emotivi. Quando affrontano una situazione stressante, le persone con disturbo borderline sperimentano difficolt\u00e0 crescenti nel regolare il proprio stato emotivo. Ci\u00f2 riecheggia il fatto che la disregolazione emotiva \u00e8 considerata un fattore chiave nel BPD. Gli adolescenti che consideravano il suicidio avevano un profilo di coping diverso a seconda che avessero o meno un BPD. Diverse strategie di coping non produttive (soprattutto strategie di evitamento) erano associate negativamente a comportamenti suicidari, mentre alcune strategie di coping produttive focalizzate sui problemi erano positivamente associate a ideazione e comportamenti suicidari. Questi risultati suggeriscono che non si dovrebbero forzare strategie produttive focalizzate sul sui problemi erano positivamente associate a ideazione e comportamenti suicidari. Questi risultati suggeriscono che non si dovrebbero forzare strategie produttive focalizzate sul problema subito dopo un tentativo di suicidio su adolescenti con BPD. Pi\u00f9 in generale, lo studio ha implicazioni terapeutiche potenzialmente importanti derivate da questo nuovo modello che integra fattori di rischio e fattori protettivi nella psicopatologia. \nEssi sono spesso consapevoli dell'intensit\u00e0 delle loro reazioni emotive negative e, dal momento che non sono in grado di regolarle, le reprimono completamente. Questo pu\u00f2 essere dannoso per le persone con disturbo borderline, dal momento che le emozioni negative possono allertarle alla presenza di una situazione problematica e prepararli per affrontarla. Anche se l'abitudine della mente di bloccare le intense emozioni dolorose pu\u00f2 dare un sollievo temporaneo, si pu\u00f2 avere l'effetto collaterale indesiderato di bloccare anche le emozioni ordinarie, rendendo meno efficace il processo decisionale nella vita quotidiana, e pi\u00f9 in generale i meccanismi interocettivi, facendo apparire il paziente come freddo e distante, almeno superficialmente.\nMentre le persone con disturbo borderline percepiscono gioia intensa, sono particolarmente inclini a disforia, depressione e/o sensazioni di disagio mentale ed emotivo. Zanarini e altri riconoscono quattro categorie di disforia che sono tipiche di questa condizione: emozioni estreme, distruttivit\u00e0 o di auto-distruttivit\u00e0, sensazione frammentate o prive di identit\u00e0 e sentimenti di vittimizzazione. All'interno di queste categorie, una diagnosi di disturbo borderline \u00e8 fortemente associata con una combinazione di tre stati specifici: sentirsi traditi, sensazione di farsi male e sentirsi fuori controllo. Poich\u00e9 non vi \u00e8 grande variet\u00e0 nei tipi di disforia che affliggono le persone con la condizione, l'ampiezza del disagio \u00e8 un indicatore utile per il disturbo borderline di personalit\u00e0.\nAttaccamento.\nLe origini di questa pervasiva disregolazione emotiva hanno tipicamente alla base due fattori: una specifica vulnerabilit\u00e0 comportamentale ed un ambiente familiare invalidante il quale, di fronte ad un bambino con un'espressivit\u00e0 emotiva diretta ed intensa, risponde respingendolo o ignorandolo lasciando il bambino sprovvisto del necessario supporto interpersonale essenziale per la regolazione emotiva. \u00c8 emerso infatti che alla base della disregolazione emotiva uno dei fattori determinanti \u00e8 l\u2019attaccamento insicuro o disorganizzato/irrisolto. Il BPD \u00e8 stato associato ad una maggiore presenza di rappresentazioni di attaccamento insicure e soprattutto disorganizzate/non risolte.\nIl disturbo borderline di personalit\u00e0 (BPD) \u00e8 caratterizzato da disregolazione degli affetti, discontrollo comportamentale e ipersensibilit\u00e0 interpersonale con radici eziologiche nell'attaccamento infante-genitore e nelle esperienze infantili avverse.\n\u00c8 emerso infatti che alla base della disregolazione emotiva uno dei fattori determinanti \u00e8 l\u2019attaccamento insicuro o disorganizzato/irrisolto. Il BPD \u00e8 stato associato ad una maggiore presenza di rappresentazioni di attaccamento insicure e soprattutto disorganizzate/non risolte. L'attaccamento irrisolto \u00e8 stato collegato a un funzionamento cognitivo compromesso, ad un sistema di ossitocina compromesso e maggiori attivazioni neurali nel sistema limbico \u00e0 i pazienti con BPD con attaccamento irrisolto sono significativamente pi\u00f9 compromessi per quanto riguarda la psicopatologia, il funzionamento psicosociale e hanno riportato una mancanza di risoluzione della perdita traumatica e dell'abuso. Esiste una connessione significativa tra lo sviluppo di BPD e le esperienze precoci dell'infanzia, in particolare l'invalidazione emotiva da parte del caregiver, che porta a poche opportunit\u00e0 di imparare a controllare i diversi stati emotivi. \u00c8 stato riscontrato in una meta-analisi che il 71,1% dei partecipanti con BPD ha avuto almeno un'esperienza infantile avversa in cui l'abbandono fisico era la pi\u00f9 grande categoria sperimentata, seguita da abuso emotivo, abuso fisico, abuso sessuale, abbandono. motivo. La spiegazione di questa alta correlazione potrebbe essere spiegata dalla sovrapposizione tra il disturbo da stress post-traumatico (PTSD) e i criteri BPD come condizioni di comorbilit\u00e0 + riduzione dell\u2019ossitocina. Poich\u00e9 gli individui con BPD sono ritenuti emotivamente sensibili dalla nascita, \u00e8 difficile per loro sviluppare adeguate strategie di coping e emotive, creando un ciclo di comportamenti disregolati. Questo ciclo diventa quindi un'abitudine che predispone al fallimento gli individui con BPD quando si formano relazioni con gli altri. \nLa paura dell'abbandono pu\u00f2 essere una conseguenza di \"esperienze avverse della prima infanzia\" nel contesto di una disposizione interna sensibile a temere il rifiuto.\nPaura dell'abbandono.\nIl criterio della \"paura dell'abbandono\" \u00e8 stato descritto per la prima volta da Masterson come un costrutto borderline. Anche se \u00e8 stato definito come \"paura della solitudine\", la paura dell\u2019abbandono \u00e8 attualmente inteso come un sintomo dell'attaccamento insicuro precoce. L'intolleranza alla solitudine (con l'associata perdita di s\u00e9) \u00e8 alla base delle paure di abbandono e guida il comportamento che mantiene relazioni disfunzionali e dannose. Nelle persone con BPD, la paura del rifiuto causa un'estrema tensione avversativa che \u00e8 pi\u00f9 pronunciata e duratura che in altri disturbi. Di conseguenza, sperimentano un'intensa angoscia in caso di rifiuto reale o percepito. Alcuni sostengono che questa elevata sensibilit\u00e0 al rifiuto sia collegata ad altri sintomi del BPD. La paura del rifiuto pu\u00f2 essere alla base di strategie disfunzionali di regolazione delle emozioni comuni nel BPD, come risposte impulsive all'angoscia, ruminazione rabbiosa, difficolt\u00e0 a impegnarsi in comportamenti orientati agli obiettivi, non accettazione delle emozioni e scarsa chiarezza emotiva.\nLa paura immaginaria o reale dell'abbandono \u00e8 uno dei sintomi pi\u00f9 debilitanti del BPD e spesso il principale catalizzatore dell'autolesionismo, delle crisi acute e del deterioramento clinico generale.\nLa paura dell'abbandono nel BPD \u00e8 talvolta attribuita a esperienze precoci di trascuratezza emotiva dei genitori e di amore condizionato.\nCi sono diverse spiegazioni del perch\u00e9 il rifiuto causi tanta sofferenza nelle persone con diagnosi di BPD. Questi sentimenti intensi e dolorosi possono essere sperimentati pi\u00f9 frequentemente a causa di bias negativi nelle loro interpretazioni situazionali.\nLa paura dell'esclusione sociale pu\u00f2 indurre comportamenti autodistruttivi, portando a distorsioni cognitive, decisioni irrazionali e perdita del senso del futuro. La paura dell'abbandono pu\u00f2 influenzare negativamente le relazioni interpersonali in molteplici ambiti. \nComportamento.\nUn comportamento impulsivo \u00e8 frequente, tra cui l'abuso di sostanze o di alcool, disturbi alimentari, rapporti sessuali non protetti o sesso indiscriminato con partner multipli (se sessualmente attivo), spese avventate e guida spericolata, tutte caratteristiche associate a scarso controllo degli impulsi e disregolazione emotiva. Il comportamento impulsivo potrebbe includere anche l'abbandono del posto di lavoro, o delle relazioni affettive, la fuga e l'autolesionismo.. In fase depressiva pu\u00f2 avvenire un rifiuto della propria precedente personalit\u00e0.\nLe persone con un disturbo borderline agiscono impulsivamente, poich\u00e9 ci\u00f2 gli fornisce un immediato sollievo dal loro dolore emotivo. Tuttavia, nel lungo periodo, queste persone incorrono in un aumento del dolore per via della vergogna e del senso di colpa che seguono tali azioni. Un ciclo inizia spesso quando le persone con disturbo borderline sentono dolore emotivo, assumono un comportamento impulsivo e gravemente disadattivo per alleviare questo dolore, provano vergogna e senso di colpa per le loro azioni, percepiscono un maggior dolore emotivo in seguito alla vergogna e al senso di colpa e, infine, per sperimentare stimoli pi\u00f9 forti intraprendono nuovi comportamenti impulsivi per alleviare il nuovo dolore senza valutazione delle conseguenze. Col passare del tempo, il comportamento impulsivo pu\u00f2 diventare una risposta automatica al dolore emotivo, evidenziando il funzionamento patologico della persona, cio\u00e8 stato depressivo, episodio maniacale di compensazione, quindi nuovo episodio depressivo conseguente dell'episodio maniacale. In alcuni soggetti, tale susseguirsi di episodio maniacale a depressivo, \u00e8 rapido (alcune ore) e sfugge alla preliminare analisi clinica.\nAutolesionismo e suicidio.\nComportamenti autolesionistici o suicidiari sono uno dei criteri diagnostici di base contenuti nel DSM IV-TR. La gestione e il recupero da questi comportamenti pu\u00f2 essere complesso e impegnativo. Il rischio di suicidio tra le persone con disturbo borderline \u00e8 tra il 3% e il 10%. Vi sono prove che suggeriscono che gli uomini con diagnosi di disturbo borderline abbiano circa il doppio di probabilit\u00e0 in pi\u00f9 di commettere un suicidio rispetto alle donne con la medesima diagnosi. Vi sono anche prove che molti suicidi avvengano in persone che avevano la condizione ma che non era stata ancora diagnosticata dal curante, oppure nel caso il paziente non abbia seguito le indicazioni farmacologiche del curante.\nL'autolesionismo \u00e8 comune e pu\u00f2 avvenire con o senza l'intento suicidiario. Le ragioni per cui si assumono comportamenti autolesionistici non suicidiari includono il desiderio di esprimere la rabbia, di infliggersi una auto-punizione e/o di distrarre s\u00e9 stessi dal dolore emotivo o dalle circostanze difficili. Al contrario, i tentativi di suicidio riflettono in genere una convinzione che gli altri staranno meglio in seguito al suicidio. Sia il suicidio che l'autolesionismo non sono una risposta alla sensazione di emozioni negative.\nL'abuso sessuale pu\u00f2 essere un particolare fattore scatenante per il comportamento suicidiario negli adolescenti con tendenze borderline.\nIl trattamento dell'episodio suicidario e autolesivo \u00e8 reattivo ad antipsicotici a dosaggio da moderato a massimale, come successivamente spiegato.\nNei borderline si possono evidenziare anche comportamenti parafilici di tipo sadomasochista, sia sadismo (sessuale o no) che masochismo. Il disturbo sadico e il disturbo masochistico di personalit\u00e0 non sono pi\u00f9 inclusi nel DSM-IV e 5, ma i loro tratti sono inclusi negli altri disturbi.\nRelazioni interpersonali e tendenza alla scissione.\nLe relazioni interpersonali problematiche sono uno dei sintomi principali del BPD, insieme alla disregolazione affettiva e al disturbo dell'identit\u00e0. La disfunzione interpersonale \u00e8 considerata uno dei migliori discriminatori nella diagnosi del BPD. \nQueste persone possono essere molto sensibili a come vengono trattate dagli altri, provando una gioia intensa e gratitudine quando percepiscono espressioni di gentilezza e una tristezza intensa o rabbia alle critiche o alla percezione di una ostilit\u00e0. I loro sentimenti verso gli altri spesso si spostano dall'ammirazione, dall'amore alla rabbia o all'antipatia dopo una delusione o una perdita di stima agli occhi di qualcuno che apprezzano. Questo fenomeno, a volte chiamato scissione, comprende un passaggio dalla idealizzazione degli altri alla loro svalutazione. In combinazione con disturbi dell'umore, l'idealizzazione e la svalutazione possono minare i rapporti con la famiglia, con gli amici e con i colleghi di lavoro. L'immagine di s\u00e9 pu\u00f2 anche cambiare rapidamente da sana a malsana.\nNonostante desiderino fortemente l'intimit\u00e0, le persone con disturbo borderline, seguendo la prospettiva della teoria dell'attaccamento, tendono verso modelli di attaccamento insicuri, prevalentemente di tipo timoroso e manifestano comportamenti ambivalenti o con forti timori nei rapporti e spesso vedono il mondo come pericoloso e malevolo. La condizione, come altri disturbi della personalit\u00e0, \u00e8 legata a un aumento dei livelli di stress cronico e di conflitto nelle relazioni romantiche, diminuzione della soddisfazione da parte dei partner sentimentali, abusi e gravidanze indesiderate.\nLe persone con BPD sono meno capaci di comprendere che le prospettive degli altri potrebbero essere diverse dalle loro e di incorporare tale conoscenza nelle strategie di risoluzione dei problemi, il che parla di problemi sottostanti di mentalizzazione che influiscono negativamente sulle relazioni interpersonali. I deficit di mentalizzazione sono anche legati allo sviluppo dell'attaccamento insicuro/disorganizzato negli individui con BPD. La mentalizzazione implica la capacit\u00e0 psicologica di immaginare gli affetti e i comportamenti di s\u00e9 e degli altri in termini dei loro stati mentali sottostanti e, come tale, \u00e8 fondamentale sia per l'autoregolazione che per la regolazione degli affetti, nonch\u00e9 per il funzionamento interpersonale. I deficit di mentalizzazione a loro volta portano a una disregolazione emotiva, interrompendo ulteriormente la capacit\u00e0 di mentalizzare. \nLe difficolt\u00e0 di mentalizzazione sono legate ad una storia di attaccamento irrisolto, che porta anche a problemi di regolazione degli affetti, attenzione e autocontrollo. \nPercezione di s\u00e9.\nLe persone con un disturbo borderline tendono ad avere difficolt\u00e0 a percepire un quadro chiaro della loro identit\u00e0. In particolare, essi tendono ad avere difficolt\u00e0 a capire in cosa credono, cosa preferiscono e cosa gli possa fare piacere. Essi sono spesso incerti circa i loro obiettivi a lungo termine per le relazioni e per le occupazioni lavorative. Questa difficolt\u00e0 pu\u00f2 causare nelle persone con disturbo borderline di provare la sensazione di \"vuoto\" e di \"perso\".\nCognizioni: tendenza alla dissociazione.\nLe emozioni, spesso intense, vissute dalle persone con disturbo borderline della personalit\u00e0 possono rendere difficile il controllo sulla loro attenzione e concentrazione. Inoltre, tali persone possono tendere a dissociarsi, che pu\u00f2 essere ritenuta come una forma intensa di \"zoning out (distrarsi)\". La dissociazione spesso si verifica in risposta a un evento doloroso (o qualcosa che fa scattare il ricordo di un evento doloroso). Essa coinvolge la mente reindirizzando automaticamente l'attenzione lontano da quell'evento, presumibilmente come protezione contro l'intensa emozione e gli impulsi comportamentali indesiderati che tale emozione potrebbero scatenare. Non \u00e8 da confondere con il vero disturbo dissociativo dell'identit\u00e0. A volte \u00e8 possibile notare quando una persona con disturbo borderline \u00e8 dissociato, poich\u00e9 le loro espressioni facciali e vocali possono diventare piatte o inespressive, o possono sembrare distratte; altre volte, la dissociazione pu\u00f2 essere appena percettibile.\nDiagnosi differenziali.\nLa diagnosi \u00e8 clinica, differenziale e tramite test classici, ma le caratteristiche sono ben visibili anche nei test psicologici come il test di Rorschach. La diagnosi differenziale \u00e8 con i seguenti disturbi:\nComorbilit\u00e0.\nIl disturbo borderline compare spesso assieme a una o pi\u00f9 delle seguenti patologie:\nSebbene non sia menzionato nel DSM-IV, teorici precedenti hanno proposto infatti quest'ultima entit\u00e0 come un disturbo della personalit\u00e0 a s\u00e9 stante, che ha una combinazione di caratteristiche derivanti dal disturbo borderline e dal disturbo evitante di personalit\u00e0, chiamato \"personalit\u00e0 mista evitante-borderline\" (APD/BPD).\nBorderline e comportamenti ossessivo-compulsivi.\nIl disturbo ossessivo-compulsivo \u00e8 presente nel 15,6 % dei pazienti con BDP: il paziente borderline con OCD, come strategia di coping, diventa iper-razionale in alcuni ambiti fino allo sviluppo di ossessioni e idee prevalenti e paradossalmente irrazionali, per tenere sotto controllo le sue emozioni eccessive e i sensi di colpa utilizza \"rituali\". Inizialmente, come in molti disturbi della personalit\u00e0 (egosintonici), un disturbo egodistonico come il DOC pu\u00f2 rappresentare il primo sintomo o spia per molto tempo.\nTrattamento.\n\u00c8 indispensabile un trattamento psicoterapico, anche se \u00e8 molto difficile portare a termine tale trattamento a causa dei frequenti abbandoni da parte del paziente. Riveste invece funzione salvavita quello farmacologico, che anch'esso trova ostacoli in quanto spesso il paziente si sente incompreso dal medico, o ritiene la terapia troppo debole, o troppo forte, o ancora trova l'ambiente familiare ostile alla pratica farmacologica. L'episodio critico, in particolare quello depressivo severo o quello maniacale, necessita di trattamento ospedaliero, pertanto lo psicoterapeuta dovr\u00e0 educare il paziente a rivolgersi alla struttura ospedaliera per arginare invece comportamenti compensativi disadattivi (ricerca del sollievo in affetti morbosi, o in pratiche sessuali a rischio, o ancora nell'abuso di sostanze stupefacenti e alcolici). Possono essere adottate psicoterapie individuali, terapie cognitivo-comportamentali, terapie di gruppo interpersonale, terapie familiari per educare la famiglia all'accettazione della natura patologica del disturbo del loro caro, e la pet therapy per riempire il senso di vuoto.\nSi rileva molto efficace, sul lungo termine, la terapia psicodinamica di origine psicoanalitica.\nFarmacoterapia.\nPertanto \u00e8 fondamentale un approccio integrato tra psicoterapia e farmacoterapia, quest'ultima a base di stabilizzatori dell'umore come terapia di base. Sconsigliato l'uso di ansiolitici se non per un trattamento episodico, vista la spiccata caratteristica di tutte le benzodiazepine di creare dipendenza nel paziente, gi\u00e0 predisposto. Molto efficace si rileva il trattamento con antipsicotici a breve e medio termine.\nSolo se necessari antidepressivi, i quali andranno sospesi al minimo sospetto dell'inizio di un periodo di mania, caratteristica pi\u00f9 pericolosa di questo disturbo (somigliante alla mania del bipolarismo), in quanto precede l'episodio depressivo conseguente. L'episodio maniacale, di frequente, porta il paziente all'abbandono della terapia farmacologica, data la sua caratteristica incapacit\u00e0 nella fase maniacale di avere un corretto esame di realt\u00e0. Sono stati dimostrati dei benefici anche con la schema therapy.\nStabilizzanti dell'umore.\nGli stabilizzanti dell'umore sono la terapia cardine nel disturbo borderline. La caratteristica del disturbo infatti \u00e8 l'episodio di mania (lieve, moderata, molto raramente severa) nei quali il paziente perde il controllo, l'esame di realt\u00e0 e la capacit\u00e0 di insight, e che, una volta esaurito, viene seguito da episodio depressivo profondo. A differenza del bipolarismo di tipo 1 il DBP presenta episodi maniacali di durata di qualche ora (al pi\u00f9 qualche giorno), che precedono la caduta depressiva di altrettanta durata, e che potrebbero sfuggire all\u2019esame clinico preliminare, nel quale il paziente potrebbe presentarsi sano e poco cosciente dello stato di malessere. Gli episodi sono frequenti. Al fine di evitare un uso prolungato degli antipsicotici, al quale il paziente si rivela molto sensibile, lo stabilizzante permette una riduzione dei dosaggi e della frequenza d'uso, sul lungo termine, di questi. La carbamazepina, la lamotrigina, il valproato di sodio e il litio, sono tutti farmaci di prima linea e ampiamente efficaci sul lungo termine. Quest'ultimo presenta per\u00f2 le limitazioni indotte dagli effetti collaterali endocrini, pertanto diventa farmaco di seconda scelta in presenza di disturbi endocrini pregressi o anche solo sospetti.\nAntidepressivi.\nGli SSRI si sono dimostrati efficaci solo nell'alleviare l'ansia e la depressione, come la rabbia e l'ostilit\u00e0, associati in alcuni pazienti affetti da questa patologia. \u00c8 necessario un periodo maggiore, rispetto alla depressione, affinch\u00e9 gli effetti benefici dei medicinali appaiano. Si rivelano quindi inutili, se non controproducenti, nel trattamento dell'episodio critico. Possono rilevarsi pericolosi nella fase maniacale del disturbo, nel quale il paziente si sentir\u00e0 sano, guarito, manifestando una condotta terapeutica irresponsabile. Pertanto l'uso va moderato e attenzionato, i potenziamenti devono seguire una adeguata stabilizzazione dell'umore. Solo in caso di BDP in comorbilit\u00e0 con disturbi ossessivo-compulsivi ad esordio precoce o grave (che aumentano le distorsioni del pensiero), forte ansia, organizzazione borderline di personalit\u00e0 o pervasivi disturbi da tic, l'associazione degli SSRI a dose massimale (solo se lontani dalla fase in cui prevalgono i comportamenti maniacali), o del valproato, o di altri stabilizzanti pi\u00f9 lievi, con gli antipsicotici a dose pi\u00f9 bassa del normale, \u00e8 considerata una pratica terapeutica utile.\nAntipsicotici.\nI nuovi antipsicotici atipici sono noti per avere degli effetti migliori di quelli tipici. Gli antipsicotici sono usati per trattare distorsioni del pensiero, le false percezioni, le ossessioni, le dipendenze affettive, sessuali, da sostanze da abuso, l'episodio maniacale lieve o moderato, l'episodio depressivo grave, e nel BDP sono utilizzati come integrazione alla psicoterapia, senza i quali, a quest'ultima il paziente sarebbe poco ricettivo vista la difficolt\u00e0 di autocontrollo. I dosaggi vanno da moderati a massimali, e vanno incrementati fino alla completa scomparsa degli episodi depressivi acuti, dei pensieri ossessivi e della condotta pericolosa.\nL'uso degli antipsicotici \u00e8 generalmente di breve termine (da 6 a 12 mesi), e raggiunge il dosaggio massimale se necessario. Infatti quattro test non-controllati e otto casi, suggeriscono che gli antipsicotici atipici come la clozapina, l'olanzapina, la quetiapina e il risperidone, aiutano i pazienti affetti dal DBP con sintomi psicotici, impulsivi, irresponsabili nella sessualit\u00e0, oppure in preda a intenti suicidari e autolesivi, dipendenze da sostanze o da affetti, eccessiva reattivit\u00e0 a comportamenti famigliari inadeguati, e si configurano come terapia efficace e assolutamente necessaria nella fase critica, al fine di scongiurare il suicidio al di fuori dell'ambiente ospedaliero. L'olanzapina e la quetiapina, in particolare, si rivelano essere i farmaci pi\u00f9 sicuri, fino a dosaggi rispettivi di 20mg e 800mg. Tuttavia, anche per quest'ultimi, ci sono molti effetti collaterali (seppur minori rispetto agli antipsicotici classici), quali la discinesia tardiva dopo un lungo uso, il forte aumento di peso corporeo e tutto ci\u00f2 che ne consegue. \u00c8 fondamentale, pertanto, che l'uso dell'antipsicotico venga limitato nel tempo, basando la terapia farmacologica sulla stabilizzazione dell'umore per la prevenzione, o moderazione, degli episodi futuri. \u00c8 fondamentale, data l'importanza salvavita del trattamento antipsicotico, un'adeguata educazione alimentare del paziente da parte del medico e dello psicoterapeuta, per il contenimento dell\u2019incremento ponderale, spesso causa di abbandono della terapia anche in presenza di gravi stati di sofferenza.\nNella cultura di massa.\nNella serie Mental, che parla proprio di patologie mentali, il personaggio di Michele \u00e8 affetto da disturbo borderline di personalit\u00e0.\nNella serie Skam Italia il personaggio di Niccol\u00f2 Fares, fidanzato di Martino Rametta, soffre di questo disturbo."}
{"id": "58936", "revid": "486946", "url": "https://it.wikipedia.org/wiki?curid=58936", "title": "F.C. Pro Vasto", "text": ""}
{"id": "58937", "revid": "339392", "url": "https://it.wikipedia.org/wiki?curid=58937", "title": "Super Ego", "text": ""}
{"id": "58940", "revid": "1305772", "url": "https://it.wikipedia.org/wiki?curid=58940", "title": "REM", "text": ""}
{"id": "58941", "revid": "1226", "url": "https://it.wikipedia.org/wiki?curid=58941", "title": "Disturbo della personalit\u00e0", "text": ""}
