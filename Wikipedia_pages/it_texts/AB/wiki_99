{"id": "87151", "revid": "2194347", "url": "https://it.wikipedia.org/wiki?curid=87151", "title": "Turks e Caicos", "text": "Le isole Turks e Caicos (in acronimo inglese \"TCI\"; ) sono territori d'oltremare britannici che comprendono le isole Caicos, di dimensioni maggiori, e le pi\u00f9 piccole isole Turks, ovvero due gruppi di isole tropicali nell'arcipelago delle Bahama dell'Oceano Atlantico e delle Indie occidentali settentrionali. Conosciute principalmente per il turismo e come centro finanziario offshore, la popolazione residente era di 31.458 nel 2012, di cui 23.769 vivevano a Providenciales, nelle isole Caicos. Le stime di luglio 2020 indicano una popolazione pari a 55.926 abitanti. Si tratta del terzo territorio britannico d'oltremare pi\u00f9 popoloso.\nLe Turks e Caicos si trovano a sud-est di Mayaguana, nella striscia di isole delle Bahamas, a nord-est di Cuba e a nord dell'isola di Hispaniola (Haiti e Repubblica Dominicana). Cockburn Town, capitale dal 1766, si trova sull'isola di Grand Turk, circa 1.042 km est-sudest di Miami, negli Stati Uniti. Le isole coprono una superficie totale di 430 km\u00b2.\nAbitate per secoli da popoli indigeni, il primo avvistamento europeo documentato delle isole risale al 1512. Nei secoli successivi le isole furono rivendicate da diverse potenze europee, con l'Impero britannico che alla fine ne ottenne il controllo. Per molti anni le isole furono governate indirettamente attraverso le Bermuda, le Bahamas e la Giamaica. Quando le Bahamas ottennero l'indipendenza nel 1973, le isole ebbero un loro proprio governatore e da allora sono rimaste un territorio britannico d'oltremare autonomo separato.\nDenominazione.\nIl nome \"Caico[s]\" deriva dal termine in lingua ta\u00edno \"caya hico\", che significa 'striscia di isole'. Le isole Turks traggono il nome dal \"Melocactus intortus\", un genere di cactus il cui cefalio rosso ricorda il fez indossato dal popolo turco nel tardo impero ottomano.\nStoria.\nEpoca precoloniale.\nI primi abitanti delle isole furono i ta\u00edno di lingua arawak, che molto probabilmente giunsero in loco partendo da Hispaniola tra il 500 e l'800 d.C. Insieme ai ta\u00edno, emigrati da Cuba alle Bahamas meridionali pi\u00f9 o meno nello stesso periodo, queste persone entrarono a contatto e si fusero etnicamente con i lucaiani. Probabilmente questi popoli dovettero convivere nei secoli successivi fino all'insediamento europeo.\nArrivo europeo.\nNon si sa con precisione chi sia stato il primo europeo ad avvistare le isole. Alcune fonti affermano che Cristoforo Colombo vide le isole durante il suo viaggio verso le Americhe nel 1492. Tuttavia, altri ritengono, pi\u00f9 verosimilmente, che il \"conquistador\" spagnolo Juan Ponce de Le\u00f3n fu il primo europeo a scorgere le Turks e Caicos nel 1512. Comunque sia, dopo il 1512 gli spagnoli iniziarono a fare prigionieri i ta\u00edno e i lucaiani come lavoratori nel sistema delle \"encomienda\". Ci\u00f2 consent\u00ec di rimpiazzare la popolazione indigena in gran parte impoverita di Hispaniola. In conseguenza a tale evento, a cui si aggiunse il contagio causato dagli europei di malattie dalle quali i nativi non erano immuni, le Bahamas meridionali e le Turks e Caicos si spopolarono del tutto intorno al 1513, preservando tale condizione fino al XVII secolo.\nInsediamento europeo.\nDalla met\u00e0 del 1600, i collezionisti di sale delle Bermuda iniziarono a visitare le isole stagionalmente, stabilendosi in seguito in modo pi\u00f9 permanente con i loro schiavi africani. Per diversi decenni verso la fine del XVIII secolo, le isole divennero popolari nascondigli per diverse bande di pirati. Nel corso della guerra anglo-francese (1778-1783), i francesi conquistarono l'arcipelago nella battaglia di Grand Turk del 1783, perdendolo tuttavia in favore degli inglesi dopo il trattato di Parigi. Dopo la rivoluzione americana, molti lealisti fuggirono nelle colonie caraibiche britanniche, portando con s\u00e9 anche schiavi africani. In virt\u00f9 di tale evento storico, si diffuse la produzione del cotone per l'esportazione, senza che per\u00f2 ci\u00f2 riuscisse a superare l'industria del sale, la quale costituiva l'attivit\u00e0 preponderante compiuta dagli schiavi africani o dai discendenti dei nativi delle isole caraibiche, che presto superarono di numero i coloni europei.\nNel 1799, sia i gruppi di isole di Turks che di Caicos furono annessi dall'impero britannico come parte delle Bahamas. La lavorazione del sale marino crebbe soprattutto per commerciarla dalle Indie occidentali verso il vecchio continente, continuando a costituire una grande fonte di guadagni ancora nel XIX secolo.\nXIX secolo.\nNel 1807, la Gran Bretagna proib\u00ec la tratta degli schiavi e, nel 1833, l'abol\u00ec nelle sue colonie. Le navi britanniche a volte intercettavano mercanti di schiavi nei Caraibi e alcune facevano naufragio al largo delle coste di queste isole. Nel 1837, la \"Esperan\u00e7a\", un'imbarcazione schiavista portoghese, fece naufragio al largo di East Caicos, una delle isole maggiori. Mentre l'equipaggio e 220 africani prigionieri sopravvissero al naufragio, 18 africani morirono prima che i sopravvissuti fossero portati a Nassau. Gli africani di questa nave potrebbero essere stati tra i 189 africani liberati che i coloni britannici stabilirono nelle Turks e Caicos dal 1833 al 1840.\nNel 1841, la \"Trouvadore\", una nave di schiavi guidata da spagnoli, naufrag\u00f2 al largo della costa di East Caicos. Tutti i 20 uomini dell'equipaggio e i 192 prigionieri africani sopravvissero all'affondamento. I funzionari liberarono gli africani e fecero in modo che 168 persone potessero compiere un apprendistato per un anno dai proprietari dell'isola a Grand Turk, con i restanti 24 che vennero reinsediati a Nassau. A tale circostanza fece seguito un aumento demografico del 7%. Anche l'equipaggio spagnolo fu portato l\u00ec, per poi essere consegnato alla custodia del console cubano e condotto a Cuba per essere processato. Una lettera del 1878 documenta che i \"trouvadore africani\" e i loro discendenti costituivano una fetta consistente della \"popolazione con un impiego\" delle isole. Nel 2004, gli archeologi marini affiliati al museo nazionale di Turks e Caicos scoprirono un relitto, chiamato \"Black Rock Ship\", che ricerche successive hanno suggerito potrebbe essere quello del \"Trouvadore\". Nel novembre 2008, una spedizione cooperativa di archeologia marina, finanziata dagli Stati Uniti del NOAA, conferm\u00f2 che il relitto presentava caratteristiche che, per stile ed epoca di realizzazione, potrebbero corrispondere con grossa probabilit\u00e0 al \"Trouvadore\".\nNel 1848, la Gran Bretagna design\u00f2 le Turks e Caicos come una colonia separata e sottoposta all'autorit\u00e0 di un suo presidente. Nel 1873-1874, le isole furono incluse nella colonia della Giamaica; nel 1894, al capo ufficiale coloniale si design\u00f2 il titolo di commissario. Nel 1917, il primo ministro canadese Robert Borden propose l'annessione alla nazione che rappresentava delle Turks e Caicos, ma tale scenario venne respinto dal primo ministro britannico David Lloyd George e le isole rimasero una dipendenza della Giamaica.\nXX e XXI secolo.\nIl 4 luglio 1959 le isole furono nuovamente designate come colonia separata, l'ultimo commissario fu ribattezzato amministratore. Il governatore della Giamaica continu\u00f2 ad agire come governatore delle isole, ma quando questa ottenne l'indipendenza dalla Gran Bretagna nell'agosto 1962, le isole Turks e Caicos divennero una colonia della corona britannica. A partire dal 1965, il governatore delle Bahamas funse anche da governatore delle Turks e Caicos, sovrintendendo agli affari locali.\nQuando le Bahamas ottennero l'indipendenza nel 1973, le Turks e Caicos ricevettero un proprio governatore (l'ultimo amministratore fu rimosso dal suo incarico). Nel 1974, il parlamentare canadese del Nuovo Partito Democratico Max Saltsman cerc\u00f2 di impiegare il disegno di legge C-249, intitolato \"An Act Respecting a Proposed Association Between Canada and the Caribbean Turks and Caicos Islands\", che proponeva che il Canada formasse un'associazione con le isole Turks e Caicos; tuttavia, la bozza non venne mai discussa dall'assemblea parlamentare. Dall'agosto 1976, le isole hanno un proprio governo guidato da un primo ministro (oggi detto comunemente premier), il primo dei quali fu James McCartney. I progressi verso l'indipendenza all'inizio degli anni '80 furono bloccati dalle elezioni delle Isole Turks e Caicos di un partito anti-indipendenza nel 1980 e da allora le isole rimasero territorio britannico. Il governo locale venne commissariato dal 1986 al 1988, in seguito all'accusa di coinvolgimento del governo nel traffico di droga che port\u00f2 all'arresto del primo ministro Norman Saunders.\nNel 2002 le isole andarono rinominate territorio britannico d'oltremare, con gli isolani che hanno ottenuto la piena cittadinanza britannica. Nel 2006, si approv\u00f2 una costituzione; tuttavia nel 2009 il premier Michael Misick si dimise di fronte alle accuse di corruzione e il Regno Unito assunse il controllo diretto dell'esecutivo. Una nuova carta costituzionale \u00e8 stata promulgata nell'ottobre 2012 e il governo \u00e8 stato restituito al pieno amministrazione locale dopo le elezioni del novembre 2012.\nNel 2010 i governatori delle Bahamas e delle Turks e Caicos discusero la possibilit\u00e0 di dare forma a una federazione.\nNelle elezioni del 2016, il Progressive National Party (PNP) di Rufus Ewing perse per la prima volta da quando era subentrato a Derek Hugh Taylor nel 2003. Il Movimento Democratico Popolare (PDM) vinse e ottenne la maggioranza con Sharlene Cartwright-Robinson alla guida del partito. Alla politica \u00e8 subentrato Washington Misick dopo che il Partito nazionale progressista ha vinto le elezioni generali del 2021.\nGeografia.\nFisica.\nI due gruppi di isole si trovano nell'Oceano Atlantico settentrionale, a sud-est delle Bahamas, a nord-est di Cuba, a circa 160 km a nord di Hispaniola, e a circa 1.000 da Miami, negli Stati Uniti. Il territorio \u00e8 geograficamente contiguo alle Bahamas, essendo entrambe comprese nello stesso arcipelago, pur costituendo politicamente un'entit\u00e0 separata. Le isole Caicos sono separate dal passaggio delle Caicos (\"Caicos Passage\") dalle isole Bahamas pi\u00f9 vicine, cio\u00e8 Mayaguana e Great Inagua. La terra straniera pi\u00f9 vicina alle Turks e Caicos \u00e8 l'isola delle Bahamas di Little Inagua, a circa 48 km da West Caicos.\nLe otto isole principali e le pi\u00f9 di 22 isole minori hanno una superficie totale di 616,3 km\u00b2. A livello di conformazione geologica, si compongono principalmente di calcare basso e piatto, sul quale si sono originate estese paludi e pozze ai cui lati crescono delle mangrovie; sono invece 332 i chilometri quadrati di spiagge. Le alture maggiori delle isole sono le Blue Hills, su Providenciales, e Flamingo Hill, su East Caicos, entrambe situate a 48 m s.l.m. Il tempo \u00e8 generalmente soleggiato (si ritiene che in media le isole ricevano 350 giorni di sole all'anno) e relativamente secco, ma la zona \u00e8 esposta al rischio degli uragani, invero abbastanza frequenti. Le isole hanno risorse naturali limitate in termini di acqua dolce: sono le cisterne private che sopperiscono a questo scopo, raccogliendo l'acqua piovana necessaria. Prosperano sulle isole diverse specie di aragoste, conchiglie e altri crostacei. Le Turks e Caicos ospitano tre ecoregioni terrestri: le foreste secche delle Bahamas, le pinete delle Bahamas e le mangrovie delle Bahamas-Antille.\nI due distinti gruppi di isole sono separati dal passaggio delle isole Turks.\nIsole Turks.\nLe isole Turks sono separate dalle Caicos da una sezione marina profonda pi\u00f9 di 2.200 m. Le isole formano una catena che si estende da nord a sud. Secondo il censimento del 2012, la popolazione ammontava di 4.939 abitanti nelle due isole principali, le uniche isole abitate del gruppo:\nInsieme alle isole vicine, tutte sul lato delle Turks, le due pi\u00f9 grandi formano i due distretti amministrativi del territorio (sui sei in totale) che ricadono nelle isole Turks. La sezione delle Turks, pi\u00f9 piccola di quella del gruppo di isole di Caicos, si estende su un'area totale di circa 324 km\u00b2.\nLe principali isole disabitate sono:\nBanco di Mouchoir.\n25 km ad est delle Isole Turks e separata da esse dal passaggio Mouchoir \u00e8 il banco di Mouchoir. Sebbene questo non abbia atolli emergenti, alcune parti sono molto poco profonde e l'acqua non supera il metro di profondit\u00e0. La sezione viene compresa a livello politico nelle isole Turks e Caicos e rientra nella sua zona economica esclusiva. In totale, misura 960 km\u00b2. Due banchi pi\u00f9 a est, detto Silver e Navidad, costituiscono geograficamente una continuazione, ma appartengono politicamente alla Repubblica Dominicana.\nIsole Caicos.\nL'isola pi\u00f9 grande dell'arcipelago di Caicos \u00e8 Middle Caicos, scarsamente abitata, che misura 144 km\u00b2, ma aveva una popolazione di soli 168 cittadini al censimento del 2012. L'isola pi\u00f9 popolata \u00e8 Providenciales, con 23.769 abitanti nel 2012 e una superficie di 122 km\u00b2. North Caicos (116 km\u00b2) contava 1.312 abitanti, South Caicos (21 km\u00b2) 1.139 e Parrot Cay (6 km\u00b2) 131. East Caicos (amministrata come parte del distretto di South Caicos) \u00e8 disabitata, mentre gli unici abitanti permanenti di West Caicos (amministrato come parte del distretto di Providenciales) sono quelli che fanno parte del personale del resort.\nIl gruppo delle Caicos comprendono le seguenti isole principali:\nClima.\nLe isole Turks e Caicos vantano, secondo la classificazione dei climi di K\u00f6ppen, il clima della savana tropicale (AW), con temperature relativamente costanti durante tutto l'anno. I gradi registrati in estate raramente superano i 33 \u00b0C e di notte, in inverno, di rado si scende sotto i 18 \u00b0C.\nFlora e fauna.\nLe Turks e Caicos rappresentano un punto caldo di biodiversit\u00e0, poich\u00e9 le isole vantano molte specie endemiche e altre di importanza internazionale, a causa delle condizioni create dal pi\u00f9 antico sviluppo delle saline dei Caraibi. La variet\u00e0 di viventi comprende un numero di specie endemiche di lucertole, serpenti, insetti, piante e organismi marini; inoltre, costituisce un'importante area di riproduzione degli uccelli marini.\nI governi del Regno Unito e delle isole Turks e Caicos hanno una responsabilit\u00e0 congiunta nella conservazione e nella tutela dell'ecosistema per adempiere agli obblighi previsti dalle convenzioni ambientali internazionali. Grazie alla grande variet\u00e0 faunistica e floristica, le isole figurano nell'elenco provvisorio redatto dal Regno Unito relativo ai papabili siti da proporre per un riconoscimento UNESCO.\nUmana.\nTrasporti.\nL'Aeroporto Internazionale di Providenciales supplisce alla gestione del traffico aereo locale ed \u00e8 il principale punto di approdo alle isole Turks e Caicos, ma anche l'Aeroporto Internazionale JAGS McCartney serve la capitale Cockburn Town sull'isola di Grand Turk. In totale, si contano sette aeroporti, situati rispettivamente su ciascuna delle isole abitate. Cinque di essi hanno piste asfaltate (tre delle quali sono lunghe circa 2 km e una lunga circa 1 km), mentre le restanti due presentano punti di atterraggio non asfaltati (una delle quali \u00e8 lunga circa 1 km e l'altra \u00e8 significativamente pi\u00f9 corta).\nLe isole vantano ben 121 km totali di autostrada, 24 dei quali asfaltati e i restanti 97 no. Come le isole Vergini americane e le isole Vergini britanniche, il senso di marcia durante la guida sulle Turks e Caicos \u00e8 a sinistra. I principali porti locali e internazionali del territorio si trovano su Grand Turk e Providenciales. Non vi sono ferrovie di lunghezza significativa: all'inizio del XX secolo, sull'isola di East Caicos vi era una ferrovia trainata da cavalli per trasportare agave sisalana dalla piantagione al porto. La rotta di 14 km \u00e8 stata rimossa dopo la cessazione del commercio di agave sisalana.\nVolo spaziale.\nDal 1950 al 1981, gli Stati Uniti avevano una stazione di localizzazione di missili a Grand Turk. Nei primi giorni del programma spaziale statunitense, la NASA lo utilizz\u00f2 attivamente. Dopo le sue tre orbite terrestri nel 1962, l'astronauta statunitense John Glenn atterr\u00f2 con successo nel vicino oceano e torn\u00f2 a terra sull'isola di Grand Turk.\nAmministrazione e istituzioni.\nStatus amministrativo.\nLe isole Turks e Caicos sono un territorio d'oltremare britannico. In virt\u00f9 di tale status, il suo sovrano \u00e8 la regina Elisabetta II, in vece della quale esercita il potere sulle isole un governatore nominato dalla corona, su suggerimento del Ministero degli Affari esteri. Con l'elezione di James A.G.S. McCartney, primo ministro nella storia delle isole, queste ultime adottarono una prima carta fondamentale il 30 agosto 1976. In tale giornata si celebra la festa della Costituzione.\nIl suffragio \u00e8 universale e al diritto al voto si accede una volta raggiunta la maggiore et\u00e0, ovvero i 18 anni. Grand Turk \u00e8 la capitale amministrativa e politica delle isole Turks e Caicos e Cockburn Town \u00e8 la sede del governo dal 1766.\nLe Turks e Caicos partecipano alla Banca dello Sviluppo Caraibica, aderiscono alla Comunit\u00e0 Caraibica, sono membri dell'Unione postale universale e dispongono di un proprio sub-ufficio nell'Interpol. Il Comitato speciale per la decolonizzazione delle Nazioni Unite include i luoghi in esame nella lista dell'ONU dei territori non autonomi.\nIn base alla nuova carta costituzionale entrata in vigore nell'ottobre del 2012, il potere legislativo \u00e8 detenuto da un'assemblea legislativa unicamerale, composta da 19 seggi, 15 eletti e quattro nominati dal governatore; dei membri eletti, cinque subentrano in blocco e 10 provengono da collegi uninominali, rimanendo in carica per quattro anni.\nDivisioni amministrative.\nLe Turks e Caicos sono divise in sei distretti amministrativi (due nelle isole Turks e quattro nelle Caicos), guidati da commissari distrettuali. Con riferimento alla Camera dell'assemblea, le isole Turks e Caicos sono divise in 15 distretti elettorali (quattro nelle Turks e undici nelle Caicos).\nMagistratura.\nIl sistema giuridico del territorio si basa sul common law britannico, con un numero limitato di leggi trasposte dalla Giamaica e dalle Bahamas. Alle corti di primo grado locali si affianca, per gli appelli, la Corte d'appello e, per ottenere un giudizio di terzo grado, ci si deve rivolgere al Comitato giudiziario del Consiglio privato del Regno Unito. Ci sono tre giudici della Corte suprema, un giudice capo e altri due. La Corte d'appello \u00e8 composta da un presidente e da almeno due giudici d'appello. Le Corti dei magistrati (\"Magistrates' Courts\") sono le corti inferiori e gli appelli delle stesse sono inviati alla Corte Suprema.\nA partire dal mese di aprile 2020, il giudice capo \u00e8 Mabel Agyemang.\nServizi pubblici.\nGendarmeria e polizia.\nIn quanto territorio britannico d'oltremare, la difesa di Turks e Caicos \u00e8 responsabilit\u00e0 del Regno Unito.\nIl governatore Nigel Dakin ha annunciato all'inizio di dicembre 2019 che Turks e Caicos avrebbero dato vita a un proprio reggimento di difesa, il reggimento delle Turks e Caicos, con l'assistenza del Ministero della difesa del Regno Unito sulla scia del reggimento delle Bermuda e del reggimento delle isole Cayman. Tra gli obiettivi previsti per il gruppo militare si \u00e8 indicato l'aumento della sicurezza della nazione e, in caso di disastri naturali, il reggimento sar\u00e0 istruito nell'ambito ingegneristico e delle comunicazioni. A met\u00e0 dicembre 2019, un comitato del ministero della difesa si era recata dall'Europa a Turks e Caicos per iniziare a dare forma il reggimento. Il termine previsto per la costituzione del reggimento locale era il terzo trimestre del 2020, a quasi sei mesi dal reggimento Cayman, ma la pandemia di COVID ha ritardato i tempi.\nNella primavera del 2020, una squadra di sicurezza e assistenza \u00e8 arrivata dal Regno Unito nelle Turks e Caicos per le operazioni di sostegno contro la pandemia di COVID-19. Inoltre, ulteriori scopi del raggiungimento dell'America centrale riguardavano la tutela della popolazione per via della stagione degli uragani atlantici e per supervisionare le operazioni di costituzione del nuovo reggimento Turks e Caicos. All'inizio di giugno 2020, il tenente colonnello Ennis Grant \u00e8 stato nominato comandante del nuovo reggimento Turks e Caicos.\nLa responsabilit\u00e0 delle attivit\u00e0 di polizia su Turks e Caicos appartiene al corpo locale delle isole Turks e Caicos.\nSimboli.\nL'adozione della bandiera delle Turks e Caicos come simbolo nazionale, selezionata il 7 novembre 1968, \u00e8 stata confermata nel 2016.\nPopolazione e societ\u00e0.\nDemografia.\nOtto delle trenta isole del territorio sono abitate, con una popolazione totale stimata dai risultati preliminari del censimento del 25 gennaio 2012 (pubblicato il 12 agosto 2012) di 31.458 abitanti, con un incremento del 58,2% rispetto alla popolazione di 19.886 registrate nel 2001. Le stime di luglio 2018 stimano una popolazione di 53.700 abitanti. Un terzo della popolazione ha meno di 15 anni e solo il 4% ha 65 anni o li supera. Nel 2000 la popolazione cresceva ad un tasso del 3,55% annuo. Il tasso di mortalit\u00e0 infantile era di 18,66 decessi per 1.000 nati vivi e la speranza di vita alla nascita era di 73,28 anni (71,15 anni per i maschi, 75,51 anni per le femmine). Il tasso di fertilit\u00e0 totale era di 3,25 bambini nati per donna. Il tasso di crescita annuo della popolazione \u00e8 del 2,82%.\n\"The CIA World Factbook\" suddivide l'etnia degli isolani nella seguente maniera: afro-americani (87%), europei (7,9%), etnia mista (2,5%), indiani dei Caraibi (1,3%) e altri (0,7%). Esiste una piccola comunit\u00e0 haitiana sulle isole.\nIstruzione.\nIl Ministero dell'Istruzione, della Giovent\u00f9, dello Sport e dei Servizi Bibliotecari sovrintende all'istruzione a Turks e Caicos. L'istruzione pubblica \u00e8 supportata dalla tassazione ed \u00e8 obbligatoria per i bambini dai cinque ai sedici anni. L'istruzione primaria dura sei anni e l'istruzione secondaria dura cinque anni. Negli anni '90 \u00e8 stato lanciato il Progetto di formazione degli insegnanti in servizio primario (PINSTEP) nel tentativo di aumentare le competenze dei suoi insegnanti di scuola primaria, quasi un quarto dei quali non erano qualificati. Nelle Turks e Caicos sono stati avviati dei progetti per rinnovare le sue scuole primarie, ridurre i costi dei libri di testo e aumentare le attrezzature e le forniture concesse alle scuole. Ad esempio, nel settembre 1993, a ogni scuola elementare sono stati dati abbastanza libri per consentire agli insegnanti di creare biblioteche in classe. Nel 2001, il rapporto studenti-insegnanti al livello primario era di circa 15:1.\nLe scuole secondarie pubbliche includono:\nLa Scuola Internazionale delle Isole Turks e Caicos (\"International School of the Turks and Caicos Islands\"), un istituto privato che supplisce alla scuola materna fino al sesto anno, si trova a Leeward, a Providenciales. Nel 2014 contava 106 studenti ed \u00e8 rimasta conosciuta, fino a quell'anno come \"The Ashcroft School\".\nIl \"Turks and Caicos Islands Community College\" offre istruzione superiore gratuita agli studenti che hanno completato con successo l'istruzione secondaria. Inoltre, supervisiona anche un programma di alfabetizzazione per adulti. Una volta che uno studente ha completato la propria istruzione presso il Turks and Caicos Islands Community College, ha la facolt\u00e0 di proseguire l'apprendimento presso un'universit\u00e0 a scelta negli Stati Uniti, in Canada o nel Regno Unito gratuitamente. Affinch\u00e9 si possa procedere, occorre prima trovare impiego nelle isole Turks e Caicos per quattro anni, ricevendo in cambio la possibilit\u00e0 di proseguire gli studi all'estero.\nL'Universit\u00e0 di Charisma (\"Charisma University\") \u00e8 un'universit\u00e0 privata senza scopo di lucro riconosciuta dal Ministero della Pubblica Istruzione, della Giovent\u00f9, dello Sport e dei Servizi Bibliotecari delle isole Turks e Caicos. Questo offre corsi di laurea e dottorati riconosciuti anche all'estero, oltre a programmi di certificazione in varie discipline insegnate da oltre 100 docenti. La \"University of the West Indies Open Campus\", che \u00e8 pubblica, ha una sua sede nel territorio.\nSanit\u00e0.\nLe Turks e Caicos hanno istituito un piano nazionale di assicurazione sanitaria nel 2010. I residenti vi contribuiscono attraverso delle trattenute sullo stipendio e grazie alle quote nominali di utenza. La maggior parte delle cure \u00e8 fornita da ospedali di partenariato pubblico-privato gestiti da Interhealth Canada (che ha la sede principale a Toronto), un ospedale a Providenciales e uno sull'isola di Grand Turk. Inoltre, esistono una serie di cliniche governative e cliniche private. Gli ospedali sono stati aperti nel 2010 e sono stati accreditati da Accreditation Canada dal 2012.\nCittadinanza.\nUn tempo la cittadinanza degli abitanti delle Turks e Caicos come cittadini britannici non era riconosciuta di diritto, essendo territori d'oltremanica e non Stati indipendenti. Le novelle arrecate dal legislatore nel 2002 grazie al \"British Overseas Territories Act\" hanno conferito lo status di cittadini britannici a tutti i cittadini dei territori d'oltremare, incluse le isole Turks e Caicos.\nEconomia.\nL'economia di Turks e Caicos \u00e8 dominata dal turismo, dalla finanza offshore e dalla pesca. Il dollaro statunitense \u00e8 la valuta principale utilizzata nel isole.\nStoricamente, l'industria del sale, insieme alle piccole esportazioni di spugne e canapa, ha rappresentato il maggiore introito di cui beneficiavano le Turks e Caicos, ma l'economia rimase stagnante e indietro rispetto ad altri possedimenti della corona inglese. Un cambiamento \u00e8 cominciato negli anni '60, quando degli investitori statunitensi arrivarono sulle isole e finanziarono la costruzione di una pista di atterraggio a Providenciales, costruendo altres\u00ec il primo hotel dell'arcipelago, \"The Third Turtle\". Un piccolo numero di turisti ha cominciato ad arrivare spinto dalla curiosit\u00e0 e dalla \"novit\u00e0\" rappresenta da queste isole caraibiche, contribuendo alla crescita dell'economia basata sul sale. Il Club M\u00e9diterran\u00e9e allest\u00ec negli anni '70 un resort a Grace Bay. Negli anni '80, questo finanzi\u00f2 un ammodernamento della pista di atterraggio per consentire velivoli pi\u00f9 grandi e, da allora, il turismo speriment\u00f2 un graduale aumento.\nNel 2009, il PIL locale si articolava per introiti come segue: hotel e ristoranti 34,67%, servizi finanziari 13,12%, edilizia 7,83%, trasporti, stoccaggio e comunicazioni 9,90% e attivit\u00e0 immobiliari, affitti e attivit\u00e0 commerciali 9,56%. Il restante 25% circa si basava sull'economia locale. Per soddisfare il bisogno alimentare e le necessit\u00e0 di altri generi per il consumo interno spesso i prodotti sono importati.\nNel 2010-2011, le principali fonti di entrate del governo includevano i dazi all'importazione (43,31%), l'imposta di bollo sulle transazioni fondiarie (8,82%), i permessi di lavoro e dazi minori (10,03%) e la tassa di soggiorno (24,95%). Il prodotto interno lordo del territorio alla fine del 2009 era di circa 795 milioni di dollari USA (24.273 dollari pro capite).\nLa forza lavoro ammontava a 27.595 lavoratori nel 2008. La distribuzione della forza lavoro nel 2006 risultava la seguente:\nIl tasso di disoccupazione nel 2008 ammontava all'8,3%. Nel 2007-2008, il territorio registrava ricavi per 206,79 milioni di $ contro spese di 235,85 milioni. Nel 1995, l'isola ricevette aiuti economici del valore di 5,7 milioni di dollari. La valuta del territorio \u00e8 rimasta anche dopo il boom il dollaro statunitense, ma alcune multe governative (come le infrazioni aeroportuali) sono pagabili in sterline. La maggior parte delle emissioni di monete commemorative sono denominate in corone.\nI prodotti agricoli primari includono quantit\u00e0 limitate di mais, fagioli, manioca (tapioca) e agrumi. Pesce e conchiglie sono le uniche esportazioni significative, con circa 169,2 milioni di dollari di aragoste, conchiglie essiccate e fresche e conchiglie esportate nel 2000, principalmente nel Regno Unito e negli Stati Uniti. Negli ultimi anni, tuttavia, il pescato \u00e8 diminuito. Le isole sono diventate un importante punto di trasbordo per i narcotici sudamericani destinati agli Stati Uniti, ma a causa della continua pressione di uno sforzo combinato americano, delle Bahamas e di Turks e Caicos questo commercio \u00e8 stato notevolmente ridotto. Le isole importano cibo e bevande, tabacco, abbigliamento, manufatti e materiali da costruzione, principalmente dagli Stati Uniti e dal Regno Unito. Le importazioni hanno totalizzato 581 milioni di dollari nel 2007.\nLe isole producono e consumano elettricit\u00e0 proveniente completamente da combustibili fossili.\nTurismo.\nIl turismo \u00e8 una delle maggiori fonti di reddito per le isole, con la maggior parte dei visitatori provenienti dal continente americano via nave. Gli arrivi sono aumentati a 264.887 nel 2007 e a 351.498 nel 2009. Nel 2010, un totale di 245 navi da crociera sono arrivate al Grand Turk Cruise Terminal, convogliando un totale di 617.863 visitatori. Nel 2019 si registrava la cifra di 1.598.557 visitatori.\nIl governo ha perseguito una duplice strategia per aumentare il turismo. I resort pi\u00f9 esclusivi sono destinati alle fasce pi\u00f9 abbienti, mentre un grande nuovo porto e centro ricreativo nave da crociera \u00e8 stato costruito per quel turismo di massa che si interessa a Grand Turk. La promozione per il territorio ha spinto molto sulla presenza di una delle barriere coralline pi\u00f9 lunghe del mondo e sugli allevamenti di conchiglie, una pratica molto in voga. \nLe isole sono diventate popolari perch\u00e9 meta di varie celebrit\u00e0. Diverse star di Hollywood hanno posseduto case nelle Turks e Caicos, tra cui Dick Clark e Bruce Willis. Ben Affleck e Jennifer Garner si sposarono a Parrot Cay nel 2005. L'attrice Eva Longoria e il suo ex marito Tony Parker sono andati nelle isole per la luna di miele nel luglio 2007. Il musicista Nile Rodgers ha una casa per le vacanze nell'arcipelago.\nPer incentivare i flussi di persone durante la bassa stagione caraibica di fine estate, dal 2003 l'Ente del Turismo di Turks e Caicos ha organizzato e ospitato una serie annuale di concerti durante questo arco temporale chiamata Turks &amp; Caicos Music and Cultural Festival. Il festival si svolge in un padiglione temporaneo al Turtle Cove Marina, a Providenciales, dura circa una settimana e vede la presenza di diversi artisti di fama internazionale: tra questi, in passato \u00e8 stato possibile assistere a Lionel Richie, LL Cool J, Anita Baker, Billy Ocean, Alicia Keys, John Legend, Kenny Rogers, Michael Bolton, Ludacris, Chaka Khan, e Boyz II Men. Pi\u00f9 di 10.000 persone vi partecipano ogni anno.\nCultura.\nLingua.\nLa lingua ufficiale \u00e8 l'inglese, ma la popolazione si esprime anche in creolo, una versione non troppo dissimile da quello delle Bahamas. A causa della sua vicinanza a Cuba e Hispaniola, nel territorio si sono sviluppate grandi comunit\u00e0 creolo-haitiane e di lingua spagnola a causa dell'immigrazione, sia legale che illegale, da Haiti di lingua creola haitiana e da Cuba e dalla Repubblica Dominicana di lingua spagnola.\nReligione.\nL'86% della popolazione di Turks e Caicos \u00e8 cristiana (battismi 35,8%, Chiesa di Dio 11,7%, cattolici 11,4%, anglicani 10%, metodisti 9,3%, avventista del settimo giorno 6%, testimoni di Geova 1,8%), con altre fedi che costituiscono il restante 14%.\nI cattolici sono serviti dalla missione sui iuris di Turks e Caicos, istituita nel 1984 con territorio prima compreso nell'arcidiocesi di Nassau.\nMusica.\nLe Turks e Caicos sono forse meglio conosciute musicalmente per la musica ripsaw, un genere che ha avuto origine nelle isole. Le isole Turks e Caicos sono famose per il loro festival annuale di musica e cultura che mette in mostra molti talenti locali e altre esibizioni dinamiche di molte celebrit\u00e0 musicali di tutti i Caraibi e degli USA.\nTradizioni.\nLe donne portano avanti l'antica tradizione di realizzare ceste e copricapo intagliati con la paglia sulle isole pi\u00f9 grandi di Caicos. \u00c8 possibile che questo costume sia stato ereditato dagli africani giunti dall'Africa negli anni 1830 e 1841 da schiavisti naufraghi. Ad oggi alcuni degli oggetti realizzati sono esposti nei negozi di artigianato e abbigliamento dell'isola.\nCucina.\nLa cucina \u00e8 quella creola, che nasce da secoli di incontro della cucina indiana, spagnola e inglese, con piatti che sono soprattutto a base di pesce fresco delle acque che circondano l'isola, cotto arrosto e consumato con fagioli o riso.\nOttimi anche i frutti di mare e i crostacei, cos\u00ec come la frutta da cui si ottengono succhi.\nTra le bevande si consumano prevalentemente la birra e il rum.\nLa cucina di Turks e Caicos si basa principalmente sui frutti di mare, in particolare il conch. Due piatti locali comuni sono le frittelle di conchiglie e insalata di conchiglie.\nSistema postale.\nNon esiste un sistema centralizzato di consegna postale nelle Turks e Caicos; la posta viene ritirata in uno dei quattro uffici dislocati su ciascuna delle isole maggiori. La posta viene trasportata tre o sette volte alla settimana, a seconda della destinazione. L'ufficio postale \u00e8 parte del governo del territorio e riferisce al ministro dei servizi di supporto del governo.\nMedia.\nIl sistema \u00e8 connesso con la terra tramite due cavi sottomarini e i satelliti Intelsat. Sull'isola sono attive 2 stazioni radio AM e 7 FM, ricevute dalle circa 8.000 radio disponibili sulle isole. \u00c8 attivo un solo canale televisivo (\"WIV TV\"), ma \u00e8 possibile ricevere trasmissioni via cavo dalle Bahamas. Il territorio ha due \"Internet Service Provider\". Il dominio internet \u00e8 .tc.\nI giornali pi\u00f9 diffusi a Turks and Caicos sono \"Turks and Caicos Weekly News\", \"Turks and Caicos SUN\" e \"Turks and Caicos Free Press\", di cui tutti e tre sono settimanali. Altre riviste locali sono il \"Times of the Islands\", \"s3 Magazine\", \"Real Life Magazine\", \"Baller Magazine\" e \"Unleashed Magazine\".\nSport.\nMentre i turisti si recano sull'isola per praticare il nuoto, le immersioni subacquee \u00e8 il tennis, il cricket resta lo sport pi\u00f9 praticato a livello nazionale. La nazionale di cricket di Turks e Caicos partecipa ai tornei regionali del Campionato Americano di cricket, oltre ad aver preso parte ad una partita del Twenty20 compreso nel torneo Stanford 20/20 del 2008. Esistono due campionati nazionali, uno a Grand Turk, a cui partecipano tre squadre, e un altro a Providenciales.\nAl 13 dicembre 2021, la nazionale di calcio di Turks e Caicos occupa il 205\u00ba posto nel ranking Fifa. Dato che il territorio non \u00e8 riconosciuto dal Comitato Olimpico Internazionale, alle Olimpiadi i cittadini di Turks e Caicos gareggiano per la Gran Bretagna."}
{"id": "87152", "revid": "775372", "url": "https://it.wikipedia.org/wiki?curid=87152", "title": "Isole Vergini britanniche", "text": "Le Isole Vergini Britanniche sono un territorio d'oltremare del Regno Unito. Fanno parte dell'arcipelago delle Isole Vergini nel Mar delle Antille ripartito tra Regno Unito e Stati Uniti d'America.\nLe Isole Vergini Britanniche sono un arcipelago di 40 isole, 15 delle quali abitate fra cui Tortola, Anegada e Virgin Gorda. Il capoluogo \u00e8 la cittadina di Road Town, situata sull'isola di Tortola.\nIl capo dello Stato \u00e8 il sovrano del Regno Unito (attualmente la regina Elisabetta II), che esercita le sue funzioni tramite un governatore; a quest'ultimo spettano, su mandato del sovrano, alcuni incarichi tra i quali quello della nomina del Premier.\nGeografia fisica.\nLe Isole Vergini britanniche comprendono una sessantina di isole, per la maggior parte di origine vulcanica e dal profilo collinare. La pi\u00f9 estesa \u00e8 Tortola (55,7\u00a0km\u00b2), seguono Virgin Gorda, Anegada e Jost Van Dyke. Tra le isole minori vi sono:\nStoria.\nLe isole Vergini vennero popolate dagli indiani aruachi, che vi giunsero intorno al 100 a.C. (anche se vi sono alcune tracce di un primo popolamento umano che risalirebbe al 1500 a.C.). Nel corso del Quattrocento le isole furono conquistate dalla bellicosa trib\u00f9 dei caribi.\nIl primo europeo a visitare l'arcipelago fu Cristoforo Colombo, durante il suo secondo viaggio 1493. Colombo battezz\u00f2 le isole \"Santa Ursula y las Once Mil V\u00edrgenes\" (Sant'Orsola e le undicimila Vergini), traendo ispirazione dalla leggenda di Sant'Orsola. Il nome fu poi abbreviato in \"Las V\u00edrgenes\", da cui la denominazione attuale.\nLa corona spagnola, pur avendo reclamato il possesso delle isole agli inizi del XVI secolo, non vi cre\u00f2 mai degli insediamenti. Fu cos\u00ec che le Vergini vennero contese da inglesi, olandesi, francesi, spagnoli e danesi, diventando una nota base della pirateria. Bench\u00e9 non si abbiano notizie precise in merito alla popolazione amerindia nelle isole Vergini britanniche, \u00e8 certo che gli indigeni della vicina Saint Croix furono sterminati.\nTortola venne stabilmente occupata dagli olandesi a partire dal 1648, per poi essere presa dagli inglesi nel 1672. Nel 1680 si ebbe invece l'annessione, da parte inglese, di Anegada e Virgin Gorda. Nel frattempo, i danesi occupavano le vicine Saint Thomas, Saint John e Saint Croix (che oggi costituiscono le Isole Vergini americane).\nInizialmente gli inglesi sfruttarono le isole annesse unicamente per la loro posizione strategica. Tuttavia, successivamente, si decise di introdurvi la coltivazione della canna da zucchero, il che rese necessario importare schiavi dall'Africa. Le isole godettero di un'economia molto prospera sino alla met\u00e0 dell'Ottocento, quando l'abolizione della schiavit\u00f9, una serie di disastrosi uragani, nonch\u00e9 la diffusione della coltivazione della barbietola negli USA e in Europa provocarono un netto declino economico.\nPur sempre sotto il dominio britannico, nel corso del tempo le isole fecero parte di diverse suddivisioni amministrative, finch\u00e9 non divennero una colonia a s\u00e9 stante nel 1960 (a cui segu\u00ec, nel 1967, il conseguimento dell'autonomia). A partire dagli anni sessanta, l'economia delle isole, tradizionalmente basate sull'agricoltura, si \u00e8 diversificata, estendendosi ai servizi turistici e finanziari, sino a diventare una delle aree caraibiche pi\u00f9 ricche.\nSociet\u00e0.\nEvoluzione demografica.\nNel 2003 la popolazione delle isole ammontava a 21.730 unit\u00e0. L'83,36% degli abitanti \u00e8 composto da neri, discendenti dagli schiavi importati dai britannici. Seguono bianchi (7,28%, soprattutto britannici, portoghesi e siro-libanesi); individui di etnia mista (5,38%); indiani asiatici (3,14%) e altri (0,84%).\nL'86% degli isolani professa il protestantesimo (metodisti e anglicani sono rispettivamente, il 33% e il 17%). Vi \u00e8 anche una piccola minoranza cattolica (10%).\nEconomia.\nLe Isole Vergini Britanniche, oltre all'agricoltura, basano la loro economia sul turismo e sulla presenza di societ\u00e0 offshore. Circa mezzo milione di aziende estere (societ\u00e0 e banche), nel corso del ventennio passato, hanno optato per registrasi o aprire appositi sportelli e uffici all'interno della relativa giurisdizione; ci\u00f2 soprattutto per la bassa imposizione fiscale attuata e, in particolare, per l'assenza di norme e misure restrittive di controllo sul versante delle transazioni finanziarie. Il sistema fiscale italiano, col Decreto Ministeriale 04/05/1999, ha inserito le Isole Vergini Britanniche tra gli Stati o Territori aventi un regime fiscale privilegiato, nella cosiddetta Lista nera, ponendo quindi limitazioni fiscali ai rapporti economico commerciali che si intrattengono tra le aziende italiane ed i soggetti ubicati in tale territorio. Gli Stati Uniti d'America, invece, nel luglio 2010, per il tramite dei governatori della Federal Reserve o dei responsabili dei diversi organi e istituti federali hanno stipulato con la Commissione Finanziaria delle Isole Vergini Britanniche un accordo (cosiddetto \"gentleman agreement\") per uno scambio di informazioni a carattere fiscale e finanziario.\nLa valuta corrente \u00e8 il dollaro USA."}
{"id": "87153", "revid": "1355461", "url": "https://it.wikipedia.org/wiki?curid=87153", "title": "Isole Vergini americane", "text": "Le Isole Vergini americane o Isole Vergini statunitensi, ufficialmente \"Virgin Islands of the United States\", sono un territorio non incorporato degli Stati Uniti d'America. Formano un arcipelago di 53 isole vulcaniche, parte delle Piccole Antille, nel Mar dei Caraibi. Sono nella lista delle Nazioni Unite dei territori non autonomi.\nBuona parte della popolazione, composta da vari gruppi etnici di origine africana ed europea, vive nelle isole principali: Saint John, Saint Croix e Saint Thomas. Le isole godono di autonomia amministrativa esercitata da un senato di quindici membri. Gli abitanti, a partire dal 1932, hanno la cittadinanza statunitense. Sull'arcipelago si trova il Parco nazionale delle Isole Vergini.\nIl turismo \u00e8 l'attivit\u00e0 principale, sebbene Saint Croix abbia utilizzato fondi statunitensi per sviluppare l'industria, col risultato di aver avuto una delle pi\u00f9 grandi raffinerie di petrolio del mondo, ora per\u00f2 quasi del tutto in disuso. Vi si producono inoltre canna da zucchero, rum ed \u00e8 fiorente l'attivit\u00e0 della pesca.\nStoria.\nOriginariamente abitate da varie trib\u00f9 amerindie (ciboney, caribi e aruachi), le isole Vergini furono cos\u00ec chiamate, in onore di Sant'Orsola e delle sue seguaci vergini, da Cristoforo Colombo, che le raggiunse durante il suo secondo viaggio (1493).\nNei tre secoli successivi furono occupate da spagnoli, inglesi, olandesi, francesi nonch\u00e9, da ultimo, danesi. Nel 1653 l'isola di St. Croix fu venduta dalla Francia, insieme a St. Martin, St. Barthelomew e una porzione di St. Kitts all'Ordine dei cavalieri di Malta. Ma questi, gi\u00e0 nel 1665 rivendettero le isole, con buon guadagno, alla Compagnia francese delle Antille.\nNel 1672 la Compagnia danese delle Indie occidentali (\"Dansk Vestindien Kompagni\") prese possesso dell'isola di Saint Thomas (Kristiansted). Nel 1694 venne invece occupata Saint John (St. Jan), mentre nel 1733 Saint Croix (St. Kreuz) venne acquistata dalla Francia. Nel 1754 le isole divennero una colonia danese con il nome di \"Jomfru\u00f8erne\". Per tutto il XVIII e i primi decenni del XIX secolo l'economia isolana si resse sulla coltivazione della canna da zucchero, realizzata sfruttando il lavoro di schiavi importati dall'Africa.\nAl 3 luglio 1848 risale l'abolizione della schiavit\u00f9, ottenuta grazie all'intervento dell'allora governatore Peter von Scholten. Questo drastico cambiamento, tuttavia, rese il sistema economico delle Vergini molto debole, tant'\u00e8 che nei successivi decenni il governo danese si trov\u00f2 costretto ad effettuare significativi trasferimenti di denaro a favore delle autorit\u00e0 locali. Nel 1867 venne stipulato un trattato con gli Stati Uniti, mai reso efficace, che prevedeva la vendita agli statunitensi di Saint Thomas e Saint John.\nLo scoppio della prima guerra mondiale e, in particolare, lo svilupparsi del conflitto sottomarino tra tedeschi e alleati, resero impossibili i collegamenti tra le isole e la Danimarca. Fu cos\u00ec che gli Stati Uniti, temendo un possibile attacco tedesco, proposero al governo danese di vendere le Vergini. Dopo alcuni mesi di negoziazioni, si stabil\u00ec il prezzo di vendita: 25 milioni di dollari. Si pensa che la Danimarca abbia forse subito alcune pressioni nell'accettare la vendita: del resto, i danesi temevano che, nel caso di un'invasione tedesca dello Stato danese, gli Stati Uniti potessero occupare le isole. Oltretutto, il costo del mantenimento della colonia rendeva favorevoli alla cessione pressoch\u00e9 tutti i membri del parlamento danese. Acquistate nel 1916, il passaggio divenne definitivo il 17 gennaio 1917 e gli statunitensi presero possesso delle isole il 31 marzo dello stesso anno. Nel 1927 agli isolani venne concessa la cittadinanza statunitense.\nWater Island, una piccola isola a sud di Saint Thomas, non era inclusa nell'atto di vendita originario. Essa, infatti, rimase possedimento della Compagnia danese delle Indie occidentali sino al 1944, quando venne acquistata dagli Stati Uniti per dollari.\nInizialmente amministrata dal governo federale degli Stati Uniti, Water Island divenne parte delle Isole Vergini Americane solo nel 1996.\nGeografia.\nLe Isole Vergini americane sono situate nell'Oceano Atlantico, circa a est di Porto Rico e immediatamente a ovest delle Isole Vergini britanniche. Fanno parte dell'arcipelago delle Isole Vergini insieme alle Isole Vergini spagnole (Amministrate da Porto Rico) e le Isole Vergini Inglesi. Il territorio \u00e8 formato da quattro isole principali: Saint Thomas, Saint John, Saint Croix e Water Island ed una dozzina di isole minori. Le isole principali hanno dei soprannomi usati dagli abitanti dell'arcipelago: \"Twin City\" (St. Croix), \"Rock City\" (St. Thomas) e \"Love City\" (St. John).\nLe isole sono conosciute per le loro spiagge di sabbia bianca e per i porti strategici di Charlotte Amalie e Christiansted. La maggior parte delle isole dell'arcipelago \u00e8 di origine vulcanica. Il punto pi\u00f9 alto delle isole \u00e8 Crown Mountain, Saint Thomas ().\nSaint Croix \u00e8 l'isola pi\u00f9 grande, situata a Sud dell'arcipelago \u00e8 per lo pi\u00f9 pianeggiante. Il Parco Nazionale occupa pi\u00f9 della met\u00e0 dell'isola di Saint John, quasi tutta Hassel Island e molti chilometri di Barriera Corallina.\nLe Isole Vergini americane si trovano al confine tra la placca nordamericana e la placca caraibica. I principali rischi naturali sono i terremoti e i cicloni tropicali.\nClima.\nIl clima \u00e8 tropicale, con minime differenze tra le stagioni. Le precipitazioni si concentrano tra maggio e ottobre. La differenza della temperatura massima tra inverno ed estate \u00e8 di circa .\nEconomia.\nIl turismo \u00e8 l'attivit\u00e0 economica principale. Le isole normalmente ospitano 2 milioni di visitatori l'anno, la maggior parte dei quali proveniente dalle navi da crociera.\nIl settore manifatturiero consiste principalmente nella distillazione artigianale del rum. L'agricoltura \u00e8 poco sviluppata e la maggior parte del cibo viene importato. Gli affari internazionali e i servizi finanziari sono una piccola ma crescente parte dell'economia. Gran parte dell'energia \u00e8 generata grazie al petrolio importato dell'estero, cosa che rende il costo dell'energia quattro o cinque volte pi\u00f9 alto che nel resto degli Stati Uniti. L'energia viene utilizzata anche per la desalinizzazione dell'acqua."}
{"id": "87157", "revid": "1522738", "url": "https://it.wikipedia.org/wiki?curid=87157", "title": "Bermuda", "text": "Bermuda (conosciuta anche come le Bermude) ( in inglese britannico, in inglese americano) \u00e8 un territorio d'oltremare britannico nel Nord Atlantico, costituito da un arcipelago che comprende circa trecento isolotti corallini, venti dei quali abitati, detti le Bermude (errato il plurale \"Bermuda\"). \nIl capoluogo \u00e8 Hamilton, situato nella Grande Bermuda. Bermuda \u00e8 un membro associato della CARICOM.\nGli abitanti sono in prevalenza neri o mulatti, ma vi sono anche minoranze di bianchi.\n\u00c8 il pi\u00f9 vecchio e il pi\u00f9 popoloso dei territori d'oltremare britannici.\nNome.\nQueste isole atlantiche prendono il nome del loro scopritore, lo spagnolo Juan de Berm\u00fadez, che le raggiunse nel 1505. In seguito colonizzate dai naufraghi della \"Sea Venture\" nel 1609, assunsero il nome di Isole Somers, in onore dell'ammiraglio George Somers.\nIl triangolo delle Bermude.\nL'arcipelago di Bermuda insieme alla Florida e a Porto Rico d\u00e0 il nome al cosiddetto \"triangolo delle Bermude\".\nStoria.\nPrime esplorazioni.\nIl primo esploratore ad aver raggiunto Bermuda \u00e8 stato il capitano spagnolo Juan de Berm\u00fadez nel 1503, da cui l'arcipelago prende il nome. In seguito alla sua esplorazione le isole furono assegnate all'impero spagnolo, anche se per tutto il XVI secolo non vi venne mai costruito un insediamento permanente.\nInsediamento inglese.\nNel 1607 l'inglese Virginia Company aveva fondato la colonia di Jamestown in Virginia; due anni dopo un gruppo di imbarcazioni salp\u00f2 dall'Inghilterra con destinazione Jamestown, per ampliare la nuova colonia, ma una tempesta costrinse le navi a trovare riparo presso l'arcipelago. Qui i naufraghi trovarono riparo e si fermarono per circa dieci mesi, fondando la prima colonia stabile e costruendo alcune nuove imbarcazioni per riprendere la navigazione in direzione della Virginia.\nNel 1610, dopo aver rivendicato il possesso dell'arcipelago per la corona britannica, gran parte dei sopravvissuti salp\u00f2 verso il continente americano, ma alcuni di loro rimasero a Bermuda. Due anni pi\u00f9 tardi, dall'Inghilterra salp\u00f2 la nave \"Plough\", con l'intenzione di popolare queste isole e fondare una vera e propria citt\u00e0, Saint George, che divenne quindi la prima capitale della nuova colonia.\nL'isola \u00e8 stata amministrata, come estensione della Virginia, da parte della Virginia Company fino al 1614. Nel 1615 la colonia venne assegnata alla Somers Isles Company, che la gest\u00ec fino al 1684, dopo di che la concessione alla societ\u00e0 venne revocata e l'amministrazione pass\u00f2 direttamente al governo inglese.\nLe isole divennero una colonia britannica a seguito dell'Atto di Unione del 1707, l'unificazione dei parlamenti della Scozia e dell'Inghilterra, che ha creato il Regno di Gran Bretagna.\nXX secolo.\nDal 1949, quando Terranova divenne una provincia del Canada, Bermuda \u00e8 rimasto il pi\u00f9 vecchio territorio d'oltremare britannico.\nNel marzo del 1995 il Parlamento di Bermuda ha passato un disegno di legge per l'indipendenza, soggetto a un referendum, ma al referendum, tenutosi il 16 agosto dello stesso anno il NO all'indipendenza ha vinto con un ampio margine del 24% (74,1% dei voti totali), pari a 16\u00a0369 voti.\nDal momento del ritorno di Hong Kong alla Cina nel 1997, Bermuda \u00e8 il territorio d'oltremare britannico pi\u00f9 popoloso. La sua prima capitale, St. George's Town, \u00e8 il pi\u00f9 antico insediamento inglese delle Americhe abitato in modo continuativo dalla sua fondazione fino a oggi.\nGeografia.\nBermuda \u00e8 un arcipelago di isole di origine vulcanica situate nell'oceano Atlantico, nella parte occidentale del Mar dei Sargassi, a circa 578 miglia nautiche a est-sud-est di Capo Hatteras.\nL'arcipelago \u00e8 formato dai punti pi\u00f9 alti sul bordo della caldera di un vulcano sottomarino che forma una montagna sottomarina. Il vulcano \u00e8 parte di una serie che si \u00e8 formata nello stesso processo che ha creato il fondale dell'Atlantico e la dorsale medio-atlantica. La parte superiore di questo monte ha attraversato periodi di sommersione completa, durante il quale un gran numero di organismi marini ha formato la sua copertura calcarea, seguiti da periodi in cui l'abbassamento del livello del mare portava allo scoperto grandi parte di terraferma, come ad esempio durante i periodi delle glaciazioni, in cui si formava un'isola la cui estensione poteva superare i 500\u00a0chilometri quadrati.\nSebbene solitamente indicato al singolare, il territorio \u00e8 costituito da 181 isole, con una superficie totale di 53,3 chilometri quadrati. L'isola pi\u00f9 grande \u00e8 Grande Bermuda, a volte chiamata semplicemente \"Bermuda\". Otto delle isole pi\u00f9 grandi, quelle abitate, sono collegate da ponti.\nLista delle isole.\nLa redazione di un elenco delle isole \u00e8 spesso complicata, poich\u00e9 molte di esse hanno pi\u00f9 di un nome (come d'altra parte succede per lo stesso arcipelago, che \u00e8 stato storicamente conosciuto anche come \"La Garza\", \"Virgineola\" e \"Isola dei demoni\").\nSuddivisione amministrativa.\nBermuda \u00e8 suddivisa amministrativamente in nove parrocchie civili e due municipalit\u00e0 esterne alle parrocchie (le cittadine di Hamilton e Saint George).\nLe nove parrocchie civili di Bermuda sono:\nMunicipalit\u00e0:\nVillaggi:\nSociet\u00e0.\nLingue.\nSi parlano l'inglese (lingua ufficiale) e il portoghese.\nReligione.\nLa religione predominante \u00e8 il protestantesimo con circa il 52% della popolazione, segue quella cattolica con il 15% e le altre con il 32%.\nPolitica.\nOrganizzazione dello Stato.\nIl potere esecutivo spetta al monarca, ed \u00e8 esercitato a suo nome dal governatore, nominato dalla Regina su consiglio del governo britannico. L'attuale governatore \u00e8 Rena Lalgie, in carica dal 14 Dicembre 2020 C'\u00e8 anche un vice governatore (attualmente David Arkley).\nIl capo del governo di Bermuda \u00e8 il premier di Bermuda, dal 19 luglio 2017 Edward David Burt, che viene nominato dal governatore di Bermuda.\nBermuda \u00e8 classificato come territorio d'oltremare britannico, ma \u00e8 la pi\u00f9 antica colonia britannica. \nNel 1620, un assenso reale ha concesso a Bermuda un limitato autogoverno; il suo Parlamento \u00e8 il quinto pi\u00f9 antico del mondo, dopo quello del Regno Unito, il Tynwald dell'Isola di Man, l'Althing islandese e il Sejm della Polonia e quella dell'Assemblea regionale siciliana. Di questi, solo il parlamento di Bermuda e il Tynwald dell'Isola di Man sono stati in vigore dal 1620 in maniera continuativa.\nEconomia.\nImportante per l'economia di Bermuda \u00e8 il turismo; nell'isola si producono inoltre frutta e ortaggi. Notevole \u00e8 l'esportazione di fiori, essenze e bulbi.\nParadiso fiscale.\nRispetto all'Italia.\nBermuda \u00e8 considerata un \"paradiso fiscale\". Il sistema fiscale italiano, col Decreto Ministeriale 04/05/1999, l'ha inserita tra gli Stati o Territori aventi un regime fiscale privilegiato, nella cosiddetta Lista nera, ponendo quindi limitazioni fiscali ai rapporti economico commerciali che si intrattengono tra le imprese italiane e i soggetti ubicati in tale territorio.\nBermuda applica imposte dirette molto basse su redditi di persone fisiche o giuridiche. Il sistema fiscale locale si basa su diritti doganali, imposte da redditi e sui consumi.\nMissioni spaziali.\n14 luglio 2000: viene lanciato Bermudasat 1 (ex EchoStar VI) , primo satellite di Bermuda.\nSport.\nBermuda ai Giochi olimpici ha ottenuto la prima medaglia d'oro olimpica nel triathlon con Flora Duffy, alle Olimpiadi di Tokyo 2020.\nLa prima medaglia, invece, venne conquistata nel pugilato da Clarence Hill, bronzo alle Olimpiadi di Montr\u00e9al 1976.\nRicorrenze nazionali.\nUn importante aspetto culturale lo investono anche le feste nazionali ."}
{"id": "87160", "revid": "287204", "url": "https://it.wikipedia.org/wiki?curid=87160", "title": "Giustiniano (disambigua)", "text": "Persone.\nAltri personaggi della storia romana dello stesso nome:"}
{"id": "87163", "revid": "339392", "url": "https://it.wikipedia.org/wiki?curid=87163", "title": "Flavio Augusto Onorio", "text": ""}
{"id": "87164", "revid": "21880", "url": "https://it.wikipedia.org/wiki?curid=87164", "title": "Specie di Polystachya", "text": "Elenco delle specie di \"Polystachya\"."}
{"id": "87166", "revid": "1297", "url": "https://it.wikipedia.org/wiki?curid=87166", "title": "Polystachia", "text": ""}
{"id": "87169", "revid": "1297", "url": "https://it.wikipedia.org/wiki?curid=87169", "title": "Viticcini", "text": ""}
{"id": "87171", "revid": "1652134", "url": "https://it.wikipedia.org/wiki?curid=87171", "title": "Myrna Loy", "text": "Fra le sue interpretazioni, quella di Nora Charles nella serie di film \"L'uomo ombra\", in coppia con William Powell nei panni del detective Nick Charles.\nBiografia.\nEra di famiglia benestante; il padre David Franklin Williams aveva origini gallesi, mentre la madre aveva ascendenti scozzesi e svedesi. Oltre a essere banchiere e agente immobiliare, il padre fu anche il pi\u00f9 giovane deputato eletto in Montana.\nA causa di problemi di salute, la madre Adelle Mae decise di trasferirsi a sud per trovare un clima pi\u00f9 caldo, facendosi accompagnare dalla figlia. Il padre, nonostante avesse acquistato dei terreni, non volle mai lasciare definitivamente il Montana per trasferirsi in California, ma, dopo la sua morte, causata dall'influenza spagnola, tutta la famiglia si trasfer\u00ec a Culver City.\nMyrna Loy, che aveva iniziato a prendere lezioni di ballo, inizi\u00f2 a partecipare a diversi spettacoli in diversi teatri della zona. Durante una rappresentazione venne notata da Natacha Rambova, che la segnal\u00f2 al marito Rodolfo Valentino perch\u00e9 recitasse nel suo film \"What Price Beauty?\" (1925). La giovanissima Myrna Loy fece cos\u00ec la sua prima apparizione cinematografica nel ruolo di una \"femme fatale\". Grazie al suo fascino intrigante e ai suoi lineamenti vagamente esotici, fu impiegata durante tutti gli anni venti in ruoli di seduttrice e di vamp. Ma il vero grande successo arriv\u00f2 con l'avvento del sonoro, che le diede l'opportunit\u00e0 di mettere in luce il suo talento di attrice e la sua bellezza in ruoli di ironica moglie o capricciosa ereditiera.\nNel 1933 venne scritturata dalla Metro-Goldwyn-Mayer e, l'anno seguente, ottenne un grande successo al fianco di William Powell nella commedia \"L'uomo ombra\" (1934), diretta da W. S. Van Dyke, e tratta dall'omonimo romanzo di Dashiell Hammett, in cui i due impersonarono una coppia di coniugi detective, ironici e amanti della vita mondana. Il film, che avr\u00e0 ben cinque seguiti (l'ultimo dei quali, \"Il canto dell'uomo ombra\", risale al 1947), offr\u00ec all'attrice la possibilit\u00e0 di dimostrarsi scanzonata, fascinosa e raffinata interprete brillante. \nNegli anni trenta e quaranta torn\u00f2 in altre occasioni in coppia con William Powell in numerose commedie, come \"La donna del giorno\" (1936) di Jack Conway, \"Il paradiso delle fanciulle\" (1936) di Robert Z. Leonard, \"Ti amo ancora\" (1940) di W. S. Van Dyke. Fu inoltre partner di Clark Gable e Spencer Tracy in \"Arditi dell'aria\" (1938) di Victor Fleming, e di Cary Grant nelle commedie \"Vento di primavera\" (1947) di Irving Reis e \"La casa dei nostri sogni\" (1948) di Henry C. Potter; interpret\u00f2 anche ruoli drammatici e di maggior impegno, come ne \"I migliori anni della nostra vita\" (1946) di William Wyler, in cui imperson\u00f2 la dolce moglie di un reduce di guerra (interpretato da Fredric March).\nDurante la Seconda guerra mondiale si dedic\u00f2 con costante impegno a spettacoli di intrattenimento per le truppe americane al fronte e, dopo la pace, come organizzatrice di attivit\u00e0 politiche e culturali per l'UNESCO. Dagli anni cinquanta la Loy, pur mantenendo la sua popolarit\u00e0, dirad\u00f2 i suoi impegni cinematografici, limitando le sue apparizioni a pellicole di vario genere, come \"Dodici lo chiamano pap\u00e0\" (1950) di Walter Lang, accanto a Clifton Webb, \"Non desiderare la donna d'altri\" (1958) di Vincent J. Donehue, con Montgomery Clift, \"Dalla terrazza\" (1960) di Mark Robson, con Paul Newman, \"Merletto di mezzanotte\" (1960) di David Miller, con Doris Day e Rex Harrison, \"Sento che mi sta succedendo qualcosa\" (1969) di Stuart Rosenberg, con Jack Lemmon e Catherine Deneuve, \"Airport '75\" (1975) di Jack Smight, \"Dimmi quello che vuoi\" (1980) di Sidney Lumet, suo ultimo film. Negli anni settanta si dedic\u00f2 maggiormente al teatro e alla televisione, ritirandosi dalle scene nel 1982.\nNel 1991 le venne conferito il Premio Oscar alla carriera.\nMor\u00ec all'et\u00e0 di 88 anni in un ospedale di Manhattan durante un intervento chirurgico non specificato. Il suo corpo fu cremato a New York e le sue ceneri inumate al cimitero di \"Forestvale\" a Helena (Montana), sua citt\u00e0 natia."}
{"id": "87172", "revid": "287204", "url": "https://it.wikipedia.org/wiki?curid=87172", "title": "Arcipelago", "text": "Un arcipelago, che letteralmente significa \"mare principale\", dal greco \"arkh-(i)-\" (principale) e \"pelagos\" (mare) \u00e8 un gruppo di isole riunite sotto la stessa denominazione.\nDescrizione.\nSi trovano generalmente in mare o oceano aperto, pi\u00f9 raramente vicino ad un continente. Sono spesso di natura vulcanica, trovandosi quindi lungo le dorsali sottomarine o i punti caldi: alcuni esempi sono le isole delle Hawaii o le Azzorre.\nTuttavia ci sono molti altri processi che possono generare questo fenomeno, tra i quali l'erosione e il deposito di sedimenti. \nEsiste poi una specie particolare di arcipelaghi che si formano negli immediati pressi della terraferma a causa della tettonica a zolle. Questi frammenti di crosta continentale, staccatisi dalla primitiva massa continentale prendono il nome di microcontinenti. Alcuni esempi sono le isole Farallon in California e le isole Mascarene. In Europa, esistono molti arcipelaghi: si pensi a quello del mar Egeo, alle isole britanniche o alle innumerevoli piattaforme che si trovano lungo le coste dei tre Stati scandinavi.\nAltri raggruppamenti di isole al mondo sono di natura corallina come nel Mar dei Caraibi, nell'Oceano Indiano e nell'Oceano Pacifico. Analizzando nel dettaglio, l'America centrale \u00e8 costellata di isolotti variamente colonizzati nel corso dei secoli precedenti da inglesi, francesi, spagnoli e olandesi: si suole suddividere tra Grandi Antille, che formano l'80% delle terre emerse della regione caraibica e in cui rientrano per esempio Cuba o Hispaniola, la terra raggiunta da Cristoforo Colombo il 12 ottobre 1492 e Piccole Antille, a cui appartengono Trinidad e Tobago, Antigua e Barbuda, Dominica, ecc. Il continente Oceania presenta anch'esso un gran gruppo di isole (circa 10.000) che formano arcipelaghi variamente distribuiti tra le quattro macroregioni di Australasia, Melanesia, Micronesia e Polinesia.\nSpesso gli arcipelaghi costituiscono veri e propri Stati, tanto che il pi\u00f9 grande al mondo \u00e8 composto unicamente di isole facenti capo alla stessa nazione, ossia l'Indonesia.\nEtimologia del termine.\nIl termine probabilmente deriva da un'alterazione di \u0391\u1f30\u03b3\u03b1\u1fd6\u03bf\u03bd \u03c0\u03ad\u03bb\u03b1\u03b3\u03bf\u03c2, \"aig\u00e0ion p\u00e8lagos\", ossia \"mar Egeo\" in greco antico e poi divenuto \u03b1\u03c1\u03c7\u03b9\u03c0\u03ad\u03bb\u03b1\u03b3\u03bf\u03c2, \"arkhip\u00e9lagos\", in italiano \"arcipelago\"."}
{"id": "87177", "revid": "125879615", "url": "https://it.wikipedia.org/wiki?curid=87177", "title": "Le Iene (programma televisivo)", "text": "Le Iene (chiamato anche Le Iene Show) \u00e8 un programma televisivo italiano di intrattenimento che va in onda su Italia 1 dal 22 settembre 1997. \u00c8 la versione italiana del programma televisivo argentino \"Caiga quien caiga\".\nStoria del programma.\nLa prima edizione de \"Le Iene\" va in onda nel 1997. condotta da Simona Ventura, Dario Cassini e Peppe Quintale (tra le \"iene\", cos\u00ec vengono definiti gli inviati della trasmissione, figura Teo Mammucari, che si diverte a prendere in giro i vip di turno con la cosiddetta \"supercazzola\"). Il programma nasce come appuntamento quotidiano nel pomeriggio. L'anno successivo, il programma va in onda settimanalmente il gioved\u00ec in seconda serata, sempre con la conduzione di Simona Ventura, affiancata stavolta da Fabio Volo e Andrea Pellizzari in sostituzione di Cassini e Quintale (che rimangono comunque tra gli inviati del programma).\nCon il passaggio della Ventura alla Rai nel 2001 la nuova conduttrice \u00e8 Alessia Marcuzzi, con Luca e Paolo. La sigla del programma \u00e8 la canzone \"Supereroi\" dei Meganoidi, estratta dall'album \"Into the Darkness, Into the Moda\". Il programma, dato il successo, sbarca anche in prima serata con il titolo \"Le Iene Show\", con la collaborazione prima di Claudio Bisio e poi di Enrico Bertolino. In questi anni il format si assesta nella prima serata della domenica in accoppiata con \"Mai dire domenica\", fino a sfociare in una fusione dei due format, intitolata \"Mai dire Iene\" e condotta dalla Gialappa's Band con il Mago Forest e Alessia Marcuzzi.\nDati vari impegni (\"Carabinieri\" e \"Scherzi a parte\"), la Marcuzzi viene sostituita nella versione in prima serata da varie showgirl o da Luciana Littizzetto, abbandoner\u00e0 definitivamente il programma quando sar\u00e0 scelta come nuova conduttrice del \"Grande Fratello\" e al suo posto verr\u00e0 chiamata la Miss Italia Cristina Chiabotto, ancora una volta con Luca e Paolo.\nDopo l'addio di Cristina Chiabotto nel 2007, impegnata nella conduzione di \"Scherzi a parte\", la nuova conduttrice \u00e8 Ilary Blasi, ancora una volta con Luca e Paolo. Nell'autunno 2008, al fianco di Blasi arriva Fabio De Luigi con la presenza di alcune \"Iene per una notte\", come Pierfrancesco Favino o Marco Simoncelli e con il ritorno di Luca e Paolo per la stagione inverno-primavera 2009. Nel settembre 2011, Luca e Paolo lasciano definitivamente la conduzione del programma venendo sostituiti da Enrico Brignano e Luca Argentero, sostituito da gennaio 2012 da Alessandro Gassmann e, dal 15 marzo 2012, da Claudio Amendola. La puntata dell'8 marzo 2012 viene condotta da Pippo Baudo.\nA partire dal gennaio 2013, la conduzione viene affidata a Ilary Blasi, Teo Mammucari e la Gialappa's Band, affiancati nel 2015 dalle \"Iene per una notte\" Fedez e Marco Mengoni. Dopo un autunno caratterizzato dall'abbandono della Gialappa's, sostituiti dal Trio Medusa, tutti questi conduttori lasciano l'incarico nel dicembre 2015.\nDal gennaio 2016 va in onda con due puntate in prima serata, prima la domenica e il marted\u00ec, poi la domenica e il gioved\u00ec, condotte da Geppi Cucciari rispettivamente insieme a Fabio Volo e Miriam Leone nella puntata della domenica, e a Nadia Toffa e Pif nella puntata del marted\u00ec, successivamente spostata al gioved\u00ec. La puntata del 28 febbraio 2016 viene aperta invece dalla formazione storica del programma, composta dalla Ventura, Volo e Pellizzari.\nDa ottobre 2016, torna Ilary Blasi, questa volta con Frank Matano e Giampaolo Morelli alla domenica. Nella puntata infrasettimanale del marted\u00ec, la conduzione viene affidata a Nadia Toffa con Matteo Viviani, Andrea Agresti, Paolo Calabresi e Giulio Golia. In seguito, dalla puntata del 16 ottobre 2016, viene invertita la conduzione delle puntate: la Blasi, Matano e Morelli passano al marted\u00ec, mentre la Toffa, Viviani, Calabresi, Golia e Agresti approdano alla domenica.\nNella stagione invernale, la puntata del marted\u00ec viene spostata al mercoled\u00ec ed inoltre vede un cambio di conduzione: Matano e Morelli lasciano la trasmissione e al loro posto torna Teo Mammucari, anche stavolta con Ilary Blasi.\nDal 1\u00ba ottobre al 19 dicembre 2017, il programma torna con la conduzione della riconfermata Nadia Toffa, affiancata dalla new-entry Nicola Savino, che in passato aveva gi\u00e0 fatto parte del cast del programma, e da Matteo Viviani e Giulio Golia, che si alternano ogni settimana (mentre Paolo Calabresi ed Andrea Agresti tornano a fare gli inviati) alla domenica; la puntata del marted\u00ec \u00e8 condotta dalla consolidata coppia formata da Ilary Blasi e Teo Mammucari con il ritorno della Gialappa's Band. Le ultime 3 puntate domenicali (del 3, 10 e 17 dicembre) sono condotte dal trio Savino-Viviani-Golia, in sostituzione di Nadia Toffa, che lascia temporaneamente la conduzione del programma per problemi di salute.\nDal 14 febbraio al 23 maggio 2018, l'appuntamento del marted\u00ec viene posticipato al mercoled\u00ec mantenendo invariati i conduttori, mentre l'appuntamento domenicale vede il ritorno di Nadia Toffa alla conduzione del programma dopo che lei era stata assentata per le ultime puntate domenicali della stagione autunnale 2017 causa problemi di salute, inoltre sono stati riconfermati Nicola Savino, Matteo Viviani e Giulio Golia (questi ultimi due si alternano ogni settimana). Nella puntata dell'11 marzo, Andrea Agresti torna a condurre il programma insieme a Nadia Toffa e Nicola Savino. Successivamente, dal 26 aprile al 10 maggio la puntata del mercoled\u00ec passa al gioved\u00ec mantenendo ancora invariati i conduttori, mentre dal 16 al 23 maggio l'appuntamento del gioved\u00ec torna al mercoled\u00ec.\nNella stagione 2018-2019 Ilary Blasi e Teo Mammucari lasciano il programma, e vengono sostituiti da Alessia Marcuzzi (che torna nel programma dopo 12 anni), Nicola Savino e la riconferma della Gialappa's Band nella puntata del mercoled\u00ec, poi spostata al marted\u00ec, mentre la puntata domenicale vede invece alla guida Nadia Toffa e Matteo Viviani, con Giulio Golia e Filippo Roma (questi ultimi si alternano alla conduzione ogni settimana).\nLa stagione 2019-2020, a seguito della morte di Nadia Toffa, vede alla conduzione per la puntata del marted\u00ec ancora Alessia Marcuzzi, Nicola Savino e la Gialappa's Band, mentre la puntata del gioved\u00ec (poi spostata alla domenica) vede alla conduzione, alternativamente ogni settimana, due trii, uno tutto al femminile, ossia Nina Palmieri, Roberta Rei e Veronica Ruggeri, ed uno tutto al maschile, ovvero Matteo Viviani, Giulio Golia e Filippo Roma. Il programma viene sospeso per COVID-19 e riprende dal 21 aprile 2020 solo il marted\u00ec vedendo alternarsi i due trii. Dal 25 febbraio al 23 giugno 2020 il programma \u00e8 andato in onda senza pubblico in studio a causa della pandemia del COVID-19.\nNella stagione 2020-2021 vengono ancora confermati, il marted\u00ec, Nicola Savino e Alessia Marcuzzi, mentre la puntata del gioved\u00ec vede alla conduzione, ogni settimana due trii, uno tutto al femminile e uno tutto al maschile. In questa stagione, il programma \u00e8 andato in onda senza pubblico in studio a causa delle misure del contenimento della pandemia del COVID-19.\nNella stagione 2021-2022 dopo l'abbandono di Alessia Marcuzzi la conduzione passa a Nicola Savino e alla Gialappa's Band affiancati, a rotazione, da Elodie, Paola Egonu, Lodovica Comello, Elisabetta Canalis, Roc\u00edo Mu\u00f1oz Morales, Madame, Elena Santarelli, Francesca Fagnani, Federica Pellegrini, Iva Zanicchi e Michela Giraud.\nLa prima parte di questa edizione termina il 21 dicembre 2021, al termine della quale sia Nicola Savino che la Gialappa's Band lasciano la trasmissione dopo quasi 4 anni, per poi riprendere il 9 febbraio 2022 con alla conduzione Teo Mammucari e Belen Rodriguez con la partecipazione di Max Angioni nella unica puntata del mercoled\u00ec. In questa parte di edizione non vi \u00e8 l'alternanza dei due terzetti (Golia-Viviani-Roma, Palmieri-Ruggerri-Rei). Novit\u00e0 di questa seconda parte dell'edizione, oltre alla conduzione, \u00e9 il rinnovamento scenografico.\nI contenuti.\nLa trasmissione \u00e8 incentrata quasi esclusivamente sui servizi realizzati con la tecnica del reportage dagli inviati, definiti \"iene\". I servizi sono introdotti brevemente dai conduttori attraverso dei brevi sketch. Nelle prime edizioni dello show e fino a met\u00e0 anni duemila, i conduttori erano seduti dietro una scrivania; in seguito \u00e8 stata adottata una scenografia completamente bianca nella quale i conduttori, liberi di muoversi e ballare nello studio, conducono in piedi.\nInizialmente orientato verso una dimensione pi\u00f9 scanzonata e provocatrice, tanto da essere spostato dalla fascia del daytime alla seconda serata esclusa dalla fascia protetta, nel corso del tempo ha dato sempre pi\u00f9 spazio a servizi di denuncia, che spesso sfociano nell'inchiesta.\nTra le rubriche pi\u00f9 rappresentative del programma spicca \"l'intervista doppia\", formato poi sfruttato anche in diverse altre trasmissioni, che prevede un faccia a faccia tra due personaggi famosi sottoposti alle stesse domande, spesso provocatorie e scabrose o comunque decisamente fuori dai comuni schemi di intervista televisiva. Si ricordano anche gli stralunati interventi di Enrico Lucci nei party mondani, le interviste di cultura generale ai politici di Sabrina Nobile all'uscita di Montecitorio e le lezioni di inglese poco convenzionali di \"Mr. Brown\", personaggio interpretato da Andrea Pellizzari.\nCasi celebri sollevati dalla trasmissione.\nLo scandalo dei chierichetti del Papa.\nNel novembre 2017 comincia l'inchiesta sui casi di molestie sessuali all'interno delle mura vaticane. A pochi passi dalla Basilica di San Pietro infatti nel collegio per gli aspiranti chierichetti del Papa si sarebbero verificati diversi episodi di abusi tra minori. La testimonianza di Don Andrea Stabellini, vicario giudiziale del Vaticano, aprir\u00e0 uno squarcio su un'estesa opera di insabbiamento durato per anni e che avrebbe avuto come protagonisti figure apicali del Vaticano. L'inchiesta di Gaetano Pecoraro fa il giro del mondo e porta all'apertura di un'inchiesta in Vaticano.\nIl caso David Rossi.\nNell'ottobre 2017 Le Iene, con i servizi di Antonino Monteleone, fanno riaprire il caso di David Rossi, responsabile della Comunicazione di Monte dei Paschi di Siena precipitato da una finestra della sede della banca a Rocca Salimbeni, nel centro della citt\u00e0 di Siena, la sera del 6 marzo 2013. Dopo le due archiviazioni presso la Procura di Siena, secondo cui si sarebbe trattato di suicidio, l'inchiesta di Antonino Monteleone fa aprire quattro nuove indagini sul caso: due presso la Procura di Genova (competente a indagare per fatti che riguardano i magistrati senesi) e due presso la Procura di Siena.\nPresunte irregolarit\u00e0 nella raccolta delle firme del Movimento 5 Stelle.\nNel settembre 2016 le Iene hanno realizzato diverse inchieste su presunte irregolarit\u00e0 nella raccolta di firme a sostegno della lista del M5S durante le Elezioni Amministrative di Palermo nel 2012. Su questa vicenda nel 2013 aveva indagato anche la Digos di Palermo, sentendo alcune persone informate dei fatti. Le indagini, per\u00f2, si erano fermate e il procedimento era stato archiviato. Filippo Roma si \u00e8 occupato a lungo della questione dopo aver ricevuto alcuni documenti che ai tempi delle indagini non erano venuti alla luce. A giugno 2017, a seguito di ci\u00f2 che emerse dai numerosi servizi delle Iene, il Gup di Palermo ha rinviato a giudizio 14 indagati per la vicenda.\nIl secondary ticketing.\nNel novembre 2016 comincia l'inchiesta di Matteo Viviani sul secondary ticketing, ovvero la rivendita \u201csecondaria\u201d dei biglietti dei concerti. La Iena ha svelato un meccanismo che sembra favorire illegalmente il \u201cbagarinaggio online\u201d. A seguito dei diversi servizi delle Iene, numerosi big della musica italiana hanno preso le distanze dalle societ\u00e0 coinvolte, tra cui Vasco Rossi, e sono state aperte alcune indagini.\nLa droga in Parlamento.\nNell'ottobre 2006 le Iene si sono interrogate su quanto potesse essere diffuso il consumo di droga tra i parlamentari italiani e hanno sottoposto - a loro insaputa - 50 onorevoli al \"drug wipe\", un test per rilevare l'eventuale consumo di droga. Il risultato del test avrebbe rivelato che \"un deputato su 3 usa droghe\". Lo scoop ha scatenato numerose polemiche e il servizio di Matteo Viviani \u00e8 stato bloccato dal Garante della privacy prima di andare in onda. Le Iene, nelle persone di Davide Parenti e Matteo Viviani, sono condannate in via definitiva in Cassazione a una multa di 15.000 euro per aver violato la privacy di deputati e senatori.\nI casi Brigliadori e Mereu.\nNell'ottobre 2016, Nadia Toffa racconta in un servizio come Eleonora Brigliadori, nota attrice e soubrette degli anni \u201980, si sia fatta testimone del cosiddetto \"metodo Hamer\" del medico Ryke Geerd Hamer, che professa l'utilizzo di vie alternative ampiamente smentite dalla medicina ufficiale per il trattamento dei tumori. Dopo aver posto alcune domande per avere chiarimenti in merito, l'inviata viene aggredita e insultata dalla Brigliadori. A causa di tale querelle, la RAI decide di espellere l'attrice dalla settima edizione di Pechino Express. Qualche mese prima, sempre Nadia Toffa si era occupata dell'attivit\u00e0 della dottoressa Gabriella Mereu, secondo la quale alcune gravi malattie si curerebbero con procedimenti terapeutici senza alcuna validit\u00e0 scientifica, come l'utilizzo dei fiori di Bach e una cosiddetta \"Terapia verbale\" (che prevede anche l'uso di insulti e parolacce). La donna \u00e8 stata poi radiata dall'Ordine dei Medici.\nI portaborse in nero in Parlamento.\nIn seguito ad alcuni servizi delle Iene sul fenomeno dei portaborse parlamentari che lavoravano gratis o che venivano pagati in nero dentro i palazzi della politica italiana, nel 2007 Fausto Bertinotti e Franco Marini, allora rispettivamente presidenti di Camera e Senato, prendono un impegno preciso per risolvere questa questione: un regolamento che stabilisca che nessun portaborse possa pi\u00f9 entrare dentro la Camera o il Senato senza un regolare contratto di lavoro. Ma nel 2009 l'inchiesta della Iena Filippo Roma continua: gli allora presidenti della Camera Gianfranco Fini e del Senato Renato Schifani ammettono il lavoro nero in Parlamento e si impegnano con le Iene a risolvere il problema.\nA ottobre 2017, l'inviato torna sulla questione con la storia di Federica Brocchetti, la ragazza che ha raccontato come avrebbe lavorato gratis e senza contratto come portaborse per l'onorevole Mario Caruso, il quale avrebbe invece dato un contratto al figlio del Sottosegretario alla Difesa Domenico Rossi. L'On. Rossi ha poi annunciato di voler rimettere le deleghe.\nL'Ilva di Taranto.\nDal marzo 2008, Giulio Golia realizz\u00f2 una serie di servizi sul caso Ilva di Taranto. Nel primo, mostr\u00f2 i risultati delle analisi compiute sul formaggio ricavato dal latte degli animali allevati nei pressi dello stabilimento: i valori di diossine e policlorobifenili (PCB) erano superiori di tre volte ai limiti di legge. Citando i dati provenienti da alcune associazioni di ambientalisti locali, si riportava inoltre che la diossina emessa dal camino del siderurgico sarebbe stata dieci volte maggiore i limiti consentiti dalla Comunit\u00e0 economica europea, pur nel pieno rispetto, per\u00f2, della legge italiana. Due medici tarantini riferirono che, secondo loro, l'incidenza di linfomi, mielomi e leucemie sulla popolazione della zona sarebbe stata del 30/40% in pi\u00f9 rispetto al normale. Negli anni, le Iene sono tornate in diverse occasioni a Taranto. In particolare, Nadia Toffa si \u00e8 occupata dei malati di tumore in citt\u00e0, promuovendo la campagna di beneficenza \u201cIe Jesche Pacce Pe Te\u201d, una raccolta fondi finalizzata ad aiutare le famiglie colpite da casi di tumore e finanziare l'ampliamento del reparto di Pediatria dell'Ospedale Santissima Annunziata di Taranto. In pochi mesi, sono stati raccolti 490.000 euro.\nGli uffici del senato presso l'ISMA.\nA seguito di diversi servizi de Le Iene a partire dal 2011, \u00e8 emerso che la struttura benefica ISMA di Piazza Capranica a Roma, in prossimit\u00e0 del Senato della Repubblica, \u00e8 stata affittata allo stesso Senato nel 2003 allo scopo di ricavarne degli uffici. Tuttavia, la spesa effettuata per la ristrutturazione, ancora largamente incompleta all'epoca dei servizi, pare essere stata di ben 30 milioni di Euro dal 2003 al 2011 (una cifra 7 volte maggiore da quanto consentito dalla legge vigente), con inoltre un ritardo nella consegna di diversi anni. In tale ristrutturazione \u00e8 avvenuta la scoperta del Tempio di Matidia. Infine, da tale indagine \u00e8 emerso pubblicamente che la destinazione d'uso assistenziale originaria del complesso \u00e8 stata deplorevolmente disattesa in violazione all'atto originario di donazione: questo fatto \u00e8 stato denunciato anche da Oliva Salviati, discendente ed erede del cardinale fondatore del collegio che ne ha evidenziato la somiglianza nelle modalit\u00e0 con quanto avvenuto allo storico Ospedale di San Giacomo degli Incurabili pure a Roma.\nIl caso delle molestie nel mondo del cinema italiano.\nSull'onda del caso Weinstein, Dino Giarrusso ha raccolto la testimonianza di diverse donne dello spettacolo che, secondo quanto raccontato, avrebbero subito presunte molestie. In particolare, alcune di loro \u2013 le cui versioni dei fatti coinciderebbero in molti punti \u2013 fanno riferimento a uno stesso regista romano, ovvero Fausto Brizzi.. In seguito ad alcuni articoli apparsi sui quotidiani, \u00e8 emerso il nome del regista che poi le Iene hanno confermato.\nCritiche e controversie.\nLa trasmissione \u00e8 diventata spesso oggetto di controversie per il modo con cui sono state realizzate certe inchieste dagli inviati della trasmissione. Alcune inchieste giornalistiche prodotte da Le Iene sono state fortemente criticate perch\u00e9 riportanti, con toni allarmistici o sensazionalistici, informazioni non veritiere.\nNel settembre 2005 il giornalista Amedeo Goria si autosospende dal video dopo un filmato delle \u00abIene\u00bb. Le Iene mandano in onda un servizio il 22 settembre 2005 su Italia Uno in cui si vedeva un \u00abnoto personaggio televisivo\u00bb fare proposte esplicite a una ragazza, Michela Morellato. La replica di Amedeo Goria \u00e8: \u00abSono stato vittima di un raggiro televisivo trasmesso nella serata del 22 settembre 2005 da ItaliaUno\u00bb.\nNel dicembre 2005 fu censurato un filmato sulla Battaglia di Nassiriya (Iraq) che coinvolgeva soldati italiani della missione Antica Babilonia. La redazione protest\u00f2 molto per la censura, ma il filmato fu mandato poi in onda il luned\u00ec seguente a \"Matrix\", considerato programma pi\u00f9 adatto a parlare di questo tema.\nNel gennaio 2008 la Iena Alessandro Sortino scelse di lasciare la trasmissione dopo che al programma fu impedito di mandare in onda un servizio di quest'ultimo dedicato al \"Caso Mastella\", nel quale il figlio di Mastella accusava Sortino di essere un raccomandato. La scelta dell'azienda fu criticata da Sortino, che cos\u00ec non avrebbe potuto difendersi dalle accuse.\nIl caso Stamina.\nParticolare eco mediatica ebbe, tra il 2013 e il 2014, la serie di servizi di Giulio Golia incentrati su dei pazienti affetti da malattie degenerative che avevano fatto ricorso, come cura compassionevole, al cosiddetto metodo Stamina di Davide Vannoni. Agli inizi del 2013 tali pratiche vennero sospese in seguito a un'ispezione dei NAS e una dell'AIFA (maggio 2012), che rilevava il mancato rispetto dei requisiti di sicurezza e igiene e la carenza nella documentazione prescritta dalla legge. Acclarato da tempo che Vannoni non era in realt\u00e0 un medico (e inoltre indagato per truffa), la trasmissione fu travolta da un ciclone mediatico perch\u00e9 diffondeva notizie e sostenere cause dannose per la salute. La senatrice e ricercatrice Elena Cattaneo, insieme con gli scienziati Gilberto Corbellini e Michele De Luca, in un articolo pubblicato da \"La Stampa\" accus\u00f2 il programma di aver \u00abconcorso a costruire l\u2019inganno Stamina [...] Con sapienti \"taglia e cuci\" hanno prodotto immagini distorte del serio lavoro svolto dai professionisti della Commissione incaricata dal ministro [...] con l'intento da un lato di spettacolarizzare le sofferenze dei malati, e dall'altro di alimentare un'idea falsata della controversia, dove Vannoni doveva apparire il benefattore contro cui si erano scatenati i poteri forti e cattivi [...] In un paese civile, Parenti e chi per lui, sarebbero anch'essi chiamati a rispondere davanti a un giudice.\u00bb. A questo articolo replic\u00f2, sempre sulle pagine della Stampa, Davide Parenti, rispondendo alle accuse mosse al programma: \"La commissione scientifica nominata dal Ministero boccia il metodo e dice: \u00e8 pericoloso per la salute dell\u2019uomo. Ma la stessa commissione scientifica poco dopo \u00e8 bocciata dal Tar del Lazio perch\u00e9 ritenuta non imparziale. \u00c8 accaduto pure questo? Assolutamente vero, ma anche in questo caso se chiedi a Cattaneo, De Luca e Corbellini magari ti rispondono sempre con l\u2019indice puntato: \u00e8 colpa de Le Iene.\"\nNel 2014 alcuni servizi riguardanti la relazione tra alimentazione vegetariana e presunte guarigioni da tumori e poi uno in cui si raccontava di un indennizzo dovuto, secondo i giudici, a vaccinazioni che potevano essere possibili cause dell'autismo, hanno destato perplessit\u00e0 e obiezioni nel mondo scientifico. Cattaneo, Corbellini e De Luca definirono \"pericolose falsit\u00e0-trash\" le tesi sviluppate nel programma e accusarono gli autori di una \"buona dose di malvagit\u00e0, malevolenza, narcisismo, assenza di vergogna (...) per perseguire cos\u00ec insistentemente nell'opera di aggravare le sofferenze altrui\" dopo il caso Stamina.\nEmergenza Xylella.\nNel 2015, la trasmissione si \u00e8 occupata dell'emergenza fitosanitaria degli oliveti del Salento, legata all'espandersi della patologia nota come Complesso del disseccamento rapido dell'olivo (CoDiRO). La trasmissione ha ipotizzato la mancanza di nesso eziologico tra la patologia e l'infezione batterica del fitopatogeno \"Xylella fastidiosa\".\nIl caso Blue Whale.\nIl programma, nel maggio del 2017, attraverso un servizio di Matteo Viviani, tratta un fenomeno di condizionamento mentale noto come Blue Whale (pratica nata in Russia consistente in una serie di sfide e di pratiche deleterie per la propria salute culminanti con il suicidio). Dopo essere state accusate di aver falsificato parte del servizio, anche le stesse Iene hanno ammesso che molti dei contenuti utilizzati erano girati non in Russia, bens\u00ec in Cina, e altri erano vecchi e non appartenenti al fenomeno, ma il programma ha comunque negato che l'intero fenomeno fosse falso.\nMatteo Viviani \u00e8 stato anche accusato di avere portato diversi individui problematici ad emulare la pratica esposta in maniera dettagliata nel servizio e di aver creato un panico di massa ingiustificato come gi\u00e0 fatto precedentemente da molti Mass Media in pi\u00f9 occasioni, con il solo scopo di ottenere visibilit\u00e0, esaltando fenomeni inesistenti o molto di nicchia (il fenomeno \u00e8 noto come panico morale, uno degli esempi pi\u00f9 noti \u00e8 quello dell'influenza aviaria che ha portato danni per miliardi di dollari).\nIl GIP di Milano ha poi prosciolto Matteo Viviani da queste accuse.\nIl caso Gran Sasso.\nIl programma, il 21 novembre 2017, trasmette un servizio su un \u00abpresunto pericoloso esperimento nucleare tenuto nascosto\u00bb nei Laboratori nazionali del Gran Sasso, servizio smentito da autorevoli fonti del mondo scientifico e anche ad esso esterno.\nLe Iene.\nIl fulcro della trasmissione sono gli inviati, le cosiddette \"iene\", che solitamente realizzano autonomamente i propri reportage per proporli a Davide Parenti, autore e coordinatore dell'intera trasmissione. Nel corso delle stagioni, molte \"iene\" hanno poi proseguito la loro carriera televisiva diventando conduttori o personaggi di successo, come \u00e8 successo per Teo Mammucari, il Trio Medusa, Maccio Capatonda, Fabio Canino e Nadia Toffa. Anche i conduttori della trasmissione, che solitamente non realizzano servizi ma si limitano a lanciarli durante la trasmissione, vengono definiti \"iene\". Nessuna delle \"iene\" \u00e8 iscritta all'albo dei giornalisti.\nSigle.\nAltre sigle.\nCome intro per alcuni servizi di Marco Berry \u00e8 stato usato l'inizio del brano \"The Wizard\" dei Black Sabbath e per i servizi di Andrea Pellizzari nei panni di Mr. Brown \u00e8 stata usata come sottofondo la canzone per bambini \"London Bridge Is Falling Down\", inoltre per alcuni servizi \u00e8 stato usato l'attacco di \"Montecchi e Capuleti\" o \"Danza dei Cavalieri\" dal balletto musicale \"Romeo e Giulietta\" di Prokofiev. In molti servizi vengono utilizzate frequentemente anche \"Golden Brown\" degli Stranglers, \"Flyswatter\" degli Eels e la \"Sarabanda\" di H\u00e4ndel. Nelle ultime stagioni del programma, durante i servizi vengono usate alcune delle colonne sonore della serie televisiva statunitense The Knick.\nAscolti.\nNonostante le critiche che ne hanno accompagnato il debutto e le prime edizioni, il programma \u00e8 sempre stato particolarmente amato dal pubblico, diventando nel corso degli anni il programma di punta di Italia 1. Inizialmente in onda al pomeriggio dal luned\u00ec al venerd\u00ec, nelle prime edizioni l'appuntamento fisso con la trasmissione era per la seconda serata del gioved\u00ec, per poi debuttare nella prima serata del marted\u00ec e, con particolare successo, della domenica, una delle collocazioni pi\u00f9 frequenti del programma, che nel corso delle stagioni \u00e8 stato trasmesso in diversi giorni della settimana.\nEdizioni speciali.\n\"Le Ienone di fine anno\".\nPer salutare il vecchio millennio, il 30 dicembre 1999 and\u00f2 in onda, su Italia 1, uno speciale in seconda serata dal titolo \"Le Ienone di fine anno\" condotto da Simona Ventura, Andrea Pellizzari e Fabio Volo con il meglio dei servizi girati nei primi due anni di vita del programma.\n\"Le Iene - Aspettando Zelig\".\nProgramma andato in onda ogni luned\u00ec dal 9 ottobre al 18 dicembre 2000, che anticipava la messa in onda di Zelig su Italia 1. Nello specifico venivano trasmessi due servizi, per la durata complessiva di 5 minuti.\n\"Le Iene.it\".\n\"Le Iene.it\" era, dal 2001 al 2005, l'anticipazione al programma nella sola messa in onda della seconda serata e durava dai 5 ai 15 minuti; prevedeva semplicemente la programmazione di un servizio introduttivo ed era menzionato nei palinsesti di Italia 1.\nNegli anni a seguire \u00e8 stato sostituito da uno spazio iniziale denominato \"Le Iene-Coming soon\" ma direttamente inglobato nel programma madre.\nDal 2019 tale denominazione viene utilizzata per uno spazio all'interno de \"Le Iene\", condotto da Giulia Innocenzi, dedicato agli aggiornamenti sui vari casi trattati e alle segnalazioni del pubblico provenienti dal sito web (da cui il nome) o dalle pagine social.\n\"Le Iene P.S. (politically scorrect)\".\nProgramma in seconda serata de Le Iene andato in onda su Italia 1 in cui veniva trasmesso tutto il materiale non inviato in onda nel programma madre ed accumulato negli anni. Una prima puntata-pilota and\u00f2 in onda il 26 marzo 2003 condotta dal Trio Medusa e successivamente in un ciclo di sette puntate dal trio Victoria Cabello, Sabrina Nobile e Debora Villa a partire dal 21 aprile 2004.\n\"Le Iene by Night\".\nLe \"Iene by Night\" era l'edizione notturna del programma andata in onda dal 2009 al 2016 tra le 23:00 e le 0:30 e condotto parallelamente dai conduttori originali del programma. Durante la versione notturna andavano in onda alcuni servizi non adatti ad un pubblico di bambini in aggiunta a servizi storici del programma e ad un solo servizio inedito.\nLa nascita di questo programma notturno non \u00e8 un caso: \"Le Iene\", dal 1998 al 2001, andava in onda solo in seconda serata ogni gioved\u00ec senza godere, ancora, di un appuntamento in prima serata.\nDal 2001, in aggiunta alla prima serata della domenica (con il nome \"Le Iene Show\"), l'edizione in seconda serata continuava a chiamarsi semplicemente \"Le Iene\"; solo nel 2009 riportava il titolo de \"Le Iene - I servizi hard\" e per le stagioni successive de \"Le Iene by Night\". Nella stagione invernale-primaverile del 2016, con l'innovativo raddoppio della prima serata alla domenica e al marted\u00ec/gioved\u00ec, il programma non prevede pi\u00f9 la messa in onda della seconda serata.\n\"Le Iene Speciale\".\n\"Le Iene Speciale\" \u00e8 una serie di puntate speciali, in onda in prima serata su Italia 1 e dedicate all'approfondimento di argomenti gi\u00e0 trattati nel programma madre, in particolare:\nSpin-off.\n\"Mai dire Iene\".\n\"Mai dire Iene\" nacque nel 2004, come fusione dei format \"Mai dire Domenica\" e \"Le Iene\". L'idea nacque da una puntata sperimentale andata in onda nel 2004, in cui la Gialappa's Band e il Mago Forest condussero insieme a Luca e Paolo e Alessia Marcuzzi l'ultima puntata de \"Le Iene\" della stagione. I buoni ascolti di quell'esperimento portarono alla realizzazione di un nuovo format, condotto dalla Gialappa's, da Forest e dalla Marcuzzi. \"Mai dire Iene\" univa le rubriche tradizionali de \"Le Iene\" (commentate fuori campo dalla Gialappa's Band) con gli ingredienti umoristici di Mai dire Domenica (in particolare quelli curati da Forest e dal mago-iena Marco Berry). \"Mai dire Iene\" non ebbe il successo sperato e l'anno successivo non venne riproposto; la Gialappa's riprese \"Mai dire Luned\u00ec\" e \"Le Iene\" tornarono al loro format tradizionale, dove alcuni anni dopo torner\u00e0 l'irriverente trio.\n\"Scappati con la cassa\".\n\"Scappati con la cassa\" and\u00f2 in onda su Italia 1 il 4 dicembre 2007 in una puntata unica ed in seguito riedito in tre puntate andate in onda il 9, 16 e 23 giugno 2009, condotte da Sabrina Nobile. Il programma proponeva le storie di truffatori italiani che dopo aver abilmente truffato diverse persone sono fuggiti all'estero facendo perdere le loro tracce. La trasmissione si proponeva di rintracciarli e dar loro voce in modo che i truffati potessero capire e soprattutto sperare in un risarcimento.\nInviati: Giulio Golia (caso di Vincenzo Canese), Luigi Pelazza (caso di Alberto Soliani), Matteo Viviani (caso di Gianluca Merchiori).\n\"Le Iene Trip\".\n\"Le Iene Trip\" fu uno \"spin-off\" andato in onda su Italia 2 dal 6 agosto 2011. Fu condotto da Niccol\u00f2 Torielli (il conduttore degli spazi Sconvolt), Angelo Duro (interprete di Nuccio vip e del cantante senza pubblico) e Giorgia Crivello e ripercorreva i pi\u00f9 popolari servizi del programma-madre. Dall'autunno 2012 vengono trasmesse le puntate di Mr Brown show, Gip show e Pif show.\n\"XLove\".\n\"XLove\" fu uno \"spin-off\" andato in onda su Italia 1 tra il 2014 e il 2015. Il programma, condotto dalla iena Nina Palmieri prevedeva alcuni servizi, curati dalle stesse iene del programma madre, riguardanti la sfera sentimentale-amorosa.\n\"Le Iene presentano: Scherzi a parte\".\n\"Le Iene presentano: Scherzi a parte\" and\u00f2 in onda su Canale 5 nel 2015, ed \u00e8 stata la tredicesima edizione dello storico programma di Fatma Ruffini che ha visto la collaborazione del team de \"Le Iene\" per la realizzazione dei vari scherzi rivolti ai personaggi famosi. Il programma, condotto da Paolo Bonolis, ha visto questa collaborazione solo per questa edizione, ritornando nel 2018 al tradizionale titolo di \"Scherzi a parte\" senza il team del programma di Italia 1.\n\"Ieneyeh\".\nDal 7 gennaio al 22 aprile 2020, \u00e8 andato in onda lo spin-off \"Ieneyeh\", in cui sono stati ripercorsi oltre 20 anni di storia d'Italia attraverso l'archivio di tutti i servizi girati dagli inviati de Le Iene in questi anni.. \u00c8 andato in onda nella fascia di Day-time dal luned\u00ec al venerd\u00ec dalle 19:20 alle 20:20."}
{"id": "87180", "revid": "79968", "url": "https://it.wikipedia.org/wiki?curid=87180", "title": "Ellenismo", "text": " \nL'Ellenismo, nella storiografia moderna, indica quel periodo storico-culturale della storia del Mondo Antico \u00abche segue le imprese di Alessandro (spedizione contro il regno persiano nel 334 a.C.) e arriva fino alla formale nascita dell'Impero Romano\u00bb con la morte di Cleopatra e con l'annessione dell'ultimo regno ellenistico, il Regno tolemaico d'Egitto, nel 30 a.C. con Ottaviano vincitore ad Azio nel 31 a.C. \nL'ellenismo \u00e8 noto anche come \"et\u00e0 ellenistica\" o \"et\u00e0 alessandrina\". Il suo tratto caratterizzante \u00e8 la diffusione della civilt\u00e0 greca nel mondo mediterraneo, eurasiatico e orientale, e la sua fusione con le culture dell'Asia Minore, dell'Asia Centrale, della Siria e della Fenicia, dell'Africa del Nord, della Mesopotamia, dell'Iran e dell'India, e la conseguente nascita di una civilt\u00e0, detta appunto \u00abellenistica\u00bb, che fu modello per altre culture relativamente alla filosofia, economia, religione, scienza e arte.\nGeograficamente, il mondo ellenistico comprendeva una vasta area che andava dalla Sicilia e dall'Italia meridionale (\"Magna Grecia\") all'India (Regno indo-greco) e dal Mar Nero (Regno del Bosforo Cimmerio) all'Egitto, zone in cui una versione della lingua greca antica, la \"koin\u00e8\", divenne la lingua franca della politica, dell'economia e della cultura. La cultura ellenistica si fuse con la cultura romana e continu\u00f2 ad esistere anche dopo la nascita dell'impero. In particolare dopo la conquista macedone dell'impero persiano, sorsero regni ellenistici in Medio Oriente (impero seleucide, regno di Pergamo, ecc.), Africa nord-orientale (regno tolemaico) e Asia meridionale (regno greco-battriano, regno indo-greco).\nEtimologia.\nIl vocabolo greco \u1f19\u03bb\u03bb\u03b7\u03bd\u03b9\u03c3\u03bc\u03cc\u03c2 \"hell\u0113nism\u00f2s\" compare nella versione dei Settanta della Bibbia ed in altri testi. Nel XIX secolo esso \u00e8 stato adottato per la prima volta dallo storico tedesco Johann Gustav Droysen per indicare la civilt\u00e0 greca dopo Alessandro Magno. Spesso viene riportato che il termine derivava da una errata interpretazione del termine \u1f19\u03bb\u03bb\u03b7\u03bd\u03b9\u03c3\u03c4\u03b1\u03af (hell\u0113nist\u00e0i) presente negli Atti degli Apostoli (). Droysen avrebbe ritenuto che tale vocabolo indicasse i greci orientalizzati. Luciano Canfora ha per\u00f2 dimostrato che il Droysen, nel coniare il termine, non si bas\u00f2 su questa interpretazione, poich\u00e9 non vi sono nelle sue opere riferimenti al brano in questione. La sua \"Storia dell'Ellenismo\" comunque permise di superare i pregiudizi neoclassicisti aprendo la strada ad una migliore comprensione di un'epoca che vide l'espansione del nuovo spirito greco in tutta l'ecumene e che lasci\u00f2 una traccia indelebile per lo sviluppo dell'Occidente.\nIl termine ellenismo ha alla fine prevalso \u00absull'altro di alessandrinismo (o periodo alessandrino), che ha lo svantaggio di presupporre per la cultura egizia di questo tempo un primato che essa non ebbe almeno in modo assoluto, e che le \u00e8 attribuito in specie perch\u00e9, grazie alla maggiore abbondanza delle fonti, essa \u00e8 meglio ricostruibile.\u00bb\nDescrizione.\nDatazione dell'ellenismo.\nL'et\u00e0 ellenistica si fa convenzionalmente iniziare con il 323 a.C., anno della morte di Alessandro Magno, e terminare con la morte dell'ultima sovrana ellenistica, Cleopatra d'Egitto, e con la conquista romana del Regno tolemaico d'Egitto (battaglia di Azio del 31 a.C.), che porta l'Oriente nell'orbita romana occidentale.\nSe il periodo ellenistico viene per\u00f2 considerato come un fenomeno di internazionalizzazione della cultura greca, la precedente datazione pu\u00f2 essere ampliata segnandone il termine con l'anno 529 d.C. quando l'imperatore Giustiniano nella sua campagna di persecuzione dei pagani ordin\u00f2 la chiusura dell'Accademia Platonica.\nSe si considera la cultura greca infatti non come semplice erudizione ma come \"paideia\", educazione formativa dell'individuo, allora anche l'ultima fase della cultura romana \u00e8 ellenistica, cos\u00ec come lo stesso Cristianesimo, che nei suoi rappresentanti pi\u00f9 notevoli, da Pseudo-Dionigi l'Areopagita a Clemente Alessandrino, da Origene a Sant'Agostino, contiene elementi della cultura ellenistica.\nSi pu\u00f2 dunque distinguere un Ellenismo greco (323 \u2013 31 a.C.) ed uno romano (31 a.C. \u2013 500 d.C. ca.).\nStoria, origine e caratteristiche.\nL'evento cruciale dell'avvento della nuova cultura ellenistica fu la crisi della polis, che non fu affatto improvvisa. L'esasperazione dei cittadini nei confronti delle interminabili guerre tra le citt\u00e0 port\u00f2 alla convinzione che la pace e l'unit\u00e0 potessero essere raggiunte solo attraverso l'intervento di un principe o una personalit\u00e0 esterna alla tradizionale politica egemonica delle poleis, che aveva visto prima la contrapposizione tra Sparta e Atene e infine l'effimera egemonia tebana. Cos\u00ec Filippo II di Macedonia riusc\u00ec ad entrare nelle discordie tra le poleis greche e ad imporre il proprio dominio personale. \nCon le imprese di Alessandro, che segu\u00ec Filippo, cessarono tutte le libert\u00e0 delle polis greche. I successi del principe macedone furono visti per\u00f2 come il coronamento di un sogno: la grande vittoria della Grecia unita contro il popolo persiano. A rafforzare il sostegno verso Alessandro fu l'ambizione stessa del giovane condottiero, che intendeva varcare l'Ellesponto per conquistare il mondo e creare un regno universale, unito dalla cultura greca.\nLa spedizione di Alessandro Magno (334-323 a.C.) pu\u00f2, per importanza e conseguenze, essere considerata uno degli eventi epocali nella storia del mondo antico. La portata di quella che \u00e8 stata chiamata 'rivoluzione alessandrina' fu talmente rilevante, per le implicazioni politiche e per i mutamenti culturali, da determinare la fine dell'era classica e l'inizio dell'era cosiddetta ellenistica.\nDopo la morte di Alessandro, ci fu un'accesa lotta fra i suoi successori, i Diadochi (\"successori\" in greco). Nel 323 a.C. il generale Perdicca regge l'Impero in nome del figlio di Alessandro; Antipatro ottiene il controllo della Macedonia e della Grecia, mentre Antigono controlla la Frigia e la Lidia, Tolomeo l'Egitto e Lisimaco la Tracia.\nMa dopo la morte di Antipatro (319 a.C.) e l'assassinio dei familiari di Alessandro, cominciano le dispute; infatti Antigono condanna a morte Eumene di Cardia e mira a diventare unico signore ma gli altri non vogliono lasciare i loro domini, si arriva cos\u00ec alla Guerra dei Diadochi (315 a.C.-301 a.C.). La Battaglia di Ipso decreta la sconfitta di Antigono e la creazione di quattro regni:, alla fine della quale, nel 281 a.C., il suo enorme impero fu smembrato in tre grandi regni:\nDopo la battaglia di Corupedio, si formeranno i Regni di Macedonia, di Asia Anteriore e d'Egitto. Solamente nel 263 a.C. sorse il regno indipendente di Pergamo sotto la dinastia degli Attalidi. Infine nel 250 a.C. la Battria di Diodoto, prima una satrapia seleucide, si ribell\u00f2 diventando un regno autonomo.\nQuesti nuovi stati esportarono la cultura e la lingua greca all'interno dei loro confini, per mezzo di flussi coloniali greco-macedoni. Al tempo stesso, tuttavia, i nuovi regni subirono influenze dalle culture indigene e ne adottarono le usanze quando necessario o vantaggioso. La cultura ellenistica rappresenta cos\u00ec una fusione dell'antichit\u00e0 greca con le culture asiatiche e medio-orientali, rompendo cos\u00ec con gli atteggiamenti precedenti nei confronti dei \"barbari\". Il mondo ellenistico fu infatti caratterizzato da un'ulteriore ondata di colonizzazione greca (distinta da quella arcaica, VIII-VI secolo a.C.), che port\u00f2 alla fondazione di citt\u00e0 greche in Asia ed Africa. Queste nuove \"poleis\" erano composte da coloni greci provenienti da diverse regioni della grecit\u00e0, e non come prima da una singola madrepatria.\nPer lungo tempo l'ellenismo \u00e8 stato considerato un periodo di transizione tra la magnificenza della Grecia classica e l'ascesa della potenza romana. Tuttavia, lo splendore di citt\u00e0 come Alessandria, Antiochia e Pergamo, l'importanza della cooperazione economica, la fusione delle culture e il ruolo dominante della lingua greca e la sua diffusione, sono fattori che modificarono profondamente l'antico Medio Oriente; questo patrimonio culturale sar\u00e0 poi assimilato nel mondo romano dal quale \u00abvennero stimoli culturali nuovi, improntati al realismo latino, i quali contribuirono in modo rilevante a creare e a diffondere il fenomeno dell'eclettismo\u00bb anche nel pensiero greco.\nIn questo periodo, durato circa un secolo, fino all'inizio della conquista del mondo mediterraneo ed orientale da parte degli eserciti romani, la civilt\u00e0 ellenistica raggiunse il massimo sviluppo.\nSociet\u00e0.\nL'et\u00e0 ellenistica \u00e8 caratterizzata da alcuni importanti fattori che trasformarono, anche in modo sostanziale, la cultura, l'economia, la societ\u00e0 e le istituzioni politiche greche.\nSe si immagina l'importanza che aveva assunto la polis all'interno della societ\u00e0 e della storia greca, \u00e8 facile anche immaginare quale profondo sconvolgimento la crisi delle citt\u00e0 apport\u00f2 a tutta la cultura ellenica. Tutto era stato definito in funzione della polis: l'economia, la struttura sociale, la libert\u00e0, la cultura, la religione, i valori morali, persino il rapporto fra gli individui con il mondo stesso. La polis cessa di essere un universo piccolo ma compiuto e autosufficiente.\nPoliticamente la conseguenza pi\u00f9 importante della rivoluzione alessandrina fu il cambiamento da un dominio politico della citt\u00e0-stato a quello delle grandi monarchie, fortemente accentrate intorno alla figura divinizzata del sovrano.\nLa trasformazione della compagine statale, in cui assumeva notevole rilievo la burocrazia, cui era concretamente affidata l'amministrazione dei regni ellenistici, fu accompagnata da una evoluzione economica e sociale. L'intensificazione del commercio tra i vari stati e le regioni orientali, la rifioritura dell'artigianato e l'incremento demografico apportarono un benessere economico che favor\u00ec la crescita di nuovi agglomerati urbani. Citt\u00e0 come Alessandria, Antiochia di Siria, Pergamo e Laodicea diventarono non solo centri di produzione e di largo consumo, veri e propri mercati finanziari, ma anche luoghi di diffusione di cultura. L'urbanesimo fu infatti un fenomeno tipico dell'et\u00e0 ellenistica, cui fece riscontro una progressiva accentuazione dei privilegi della citt\u00e0 rispetto alla campagna, dove si andavano affermando i latifondisti.\nCultura ellenistica.\nLa cultura \"ellenica\", propria dell'etnia greca, venendo a contatto con le tradizioni e le credenze delle varie popolazioni parlanti il greco derivato dalla lingua attica semplificata conosciuta come \"koin\u00e8\" (), vale a dire la lingua comune o panellenica, divenne cultura \"ellenistica\".\nDato l'ampliamento del territorio geografico, la cultura intera sub\u00ec una diffusione generale e una fioritura dei centri di cultura, anche se il prestigio straordinario di Atene non cess\u00f2 in breve tempo. Continu\u00f2 ad essere il centro della vita filosofica: il Liceo retto da Teofrasto e l'Accademia continuarono a svolgervi la propria attivit\u00e0; successivamente, nel IV secolo vi fissarono le proprie sedi le due pi\u00f9 importanti scuole ellenistiche: quella epicurea e quella stoica.\nNacquero cos\u00ec nuovi centri di cultura quali Rodi, Pergamo e soprattutto Alessandria, con la fondazione della Biblioteca e del Museo, da parte dei Tolomei.\nLe trasformazioni socio-politiche dell'et\u00e0 post-alessandrina ebbero notevoli ripercussioni sulla vita culturale ellenistica. Al declino della \"polis\" non fece da contraltare la nascita di organismi politici capaci di creare nuovi ideali: la trasformazione dei cittadini in sudditi, la coesistenza di genti diverse e l'impossibilit\u00e0 di partecipazione attiva al governo determinarono importanti mutamenti nella coscienza individuale e, di riflesso, nella vita culturale. Si diffuse infatti da un lato una tendenza sempre maggiore alla scoperta dell'individuo ed alla separazione tra etica e politica; dall'altro si attenu\u00f2 la diffidenza nei confronti della diversit\u00e0 etnica e culturale, che favor\u00ec la diffusione dell'ideale cosmopolitico, dissolvendo l'antica equazione tra uomo e cittadino.\nFilosofia.\nNel clima di generale insicurezza e di una \"fuga nel privato\" che caratterizza questa et\u00e0 di sconvolgimenti politici, sociali e culturali, alla filosofia si chiedono sostanzialmente due cose: da un lato una visione unitaria e complessiva del mondo, dall'altro lato una specie di \"supplemento d'animo\", ossia una parola di saggezza e di serenit\u00e0 capace di guidare la vita quotidiana degli individui. Conseguenza del ripiegamento verso il \"privato\" fu l'attenzione rivolta dagli intellettuali all'etica ed all'analisi interiore, piuttosto che ad una indagine filosofica astratta. I vari sistemi filosofici del periodo considerato, pur con le loro intrinseche differenze, ebbero come fulcro delle loro speculazioni i problemi dell'uomo che ricerca e riscopre se stesso come individuo, piuttosto che la riflessione politica sulla societ\u00e0.\nDagli insegnamenti dei filosofi, come Pirrone di Elide, Zenone di Cizio ed Epicuro, nacquero le maggiori dottrine filosofiche cosiddette ellenistiche, quali lo scetticismo, lo stoicismo, l'epicureismo e il cinismo di Antistene, propagandato dalla bizzarra figura di Diogene, lo scontroso interlocutore di Alessandro Magno.\nQueste scuole filosofiche ebbero tutte al centro del proprio interesse la \"eudaimonia\" (dal greco \u03b5\u1f50\u03b4\u03b1\u03b9\u03bc\u03bf\u03bd\u03af\u03b1 trad. \"felicit\u00e0\") ossia la ricerca di un'esistenza positiva da parte dell'uomo. L'ellenismo \u00e8 un momento storico in cui l'uomo \"esce\" dalla ristrettezza culturale radicata nei propri confini territoriali e nelle tradizioni incontrando un mondo di cultura e diversit\u00e0 nel quale la felicit\u00e0 non comprende solamente la soddisfazione personale dell'individuo bens\u00ec una collocazione nel mondo come cittadino del mondo, cosmopolita.\nQuesto nuovo rapporto con il mondo non fa per\u00f2 perdere di vista la dimensione individuale dell'uomo che mira ad una esistenza felice, la quale ora dipende da tutte quelle condizioni sociali, culturali e relazionali che permettono all'uomo di realizzarsi in questa nuova et\u00e0, contrassegnata da una rottura totale con gli schemi della Grecia classica.\nLa religiosit\u00e0 pagana, ormai confusa con molteplici culti provenienti dall'oriente, non fornisce pi\u00f9 all'uomo le risposte che egli cerca. Questi interrogativi trovano ora risposta nella filosofia, che assume carattere individualista e pragmatico. Il modello da seguire non \u00e8 pi\u00f9 il guerriero, l'eroe aristocratico, ma il filosofo: questi diviene un punto di riferimento contro le sofferenze, rivelando come la felicit\u00e0 non sia un traguardo raggiungibile con il piacere dei sensi, la ricchezza, il potere ed il successo, bens\u00ec con l'autarchia, l'imperturbabilit\u00e0 e l'apatia, le sole condizioni essenziali della saggezza e quindi della felicit\u00e0 interiore.\nLetteratura.\nNell'et\u00e0 ellenistica vi fu una vasta e raffinata produzione letteraria. Esempi del nuovo gusto ellenistico possono essere trovati nelle opere di Callimaco, Teocrito e Apollonio Rodio. In questo periodo alla decadenza dell'oratoria e della commedia di argomento politico fece raffronto l'affermazione della retorica e della commedia di costume. Un grande sviluppo conobbe la poesia d'occasione, con una spiccata preferenza a componimenti brevi ed eleganti, quali inni, epigrammi ed elegie, nei quali primeggiavano temi quotidiani e dimensioni pastorali e rustiche, come negli \"Idilli\" di Teocrito. Nacque infine il romanzo greco, ricco di avventure, elementi fantastici e storie d'amore.\nLe imprese di Alessandro offrirono molti spunti per una vasta letteratura storiografica, spesso al limite del romanzesco o addirittura del falso storico; sempre nel campo della storiografia si afferma comunque anche una tendenza che aspira a restituire alla medesima il carattere di massima verit\u00e0 possibile, richiamandosi, anche implicitamente, a Tucidide, e che vede Polibio come suo massimo rappresentante.\nStimolata dalla nascita di poli culturali, principalmente Alessandria e Pergamo, dalle scuole di grammatica che fornivano studiosi e strumenti di lavoro, dalla nascita della filologia la letteratura ellenistica pot\u00e9 essere esportata ed assimilata da altre culture, soprattutto quella romana, la cui poesia deve quasi pi\u00f9 alla scuola ellenistica, che non a quella della Grecia classica: Properzio volle presentarsi come il \"Callimaco romano\", e Catullo si dichiarava onorato di avere tradotto in latino la callimachea \"Chioma di Berenice\", cos\u00ec anche gli stessi Virgilio e Orazio non possono prescindere se non in minima parte dalla lezione letteraria ellenistica, come Teocrito e Apollonio Rodio per il primo e il \"labor limae\" per il secondo, senza dimenticare la profonda conoscenza che ha Petronio del romanzo ellenistico che parodia nel \"Satyricon\".\nFilologia.\nCome detto \u00e8 con l'ellenismo che si vede la nascita della filologia. Essa \u00e8 una diretta conseguenza del rapido scemare della cultura orale, e della sempre pi\u00f9 imponente funzione del libro. \u00c8 solo con la nascita delle grandi biblioteche alessandrine che ebbe inizio la ricerca dei testi originali, o per lo meno dei testi nell'ultima versione che l'autore volle (edizione critica). Nell'antichit\u00e0 l'unico luogo dove fosse possibile trovare due edizioni diverse dello stesso testo \u00e8 appunto la biblioteca, e per cominciare uno studio comparativo sistematico dei testi \u00e8 necessario avere parecchie edizioni diverse di parecchie opere. I custodi delle biblioteche alessandrine si trovarono davanti testi di opere uguali che differivano per alcuni brani. Questo spinse la cultura a chiedersi quale fosse l'opera originale, cosa cio\u00e8 avesse scritto o voluto in realt\u00e0 l'autore.\nLa produzione sempre maggiore in forma scritta conduce ad una inevitabile disgiunzione spaziale tra autore e lettore, per la quale sparisce quel rapporto empatico continuo con il pubblico che invece caratterizzava l'esposizione di aedi, rapsodi e sostanzialmente il poeta arcaico e classico. In questo ambiente culturale nasce quindi anche la figura del poeta filologo (primo fra tutti il gi\u00e0 citato Callimaco), che grazie ad uno studio scientifico ed accurato degli autori, ne conosce in profondit\u00e0 stile e tecniche, oltre che conoscere con estrema precisione forma e contenuti dei generi letterari. Paradossalmente come poeta invece questa figura solitamente si d\u00e0 ad uno sperimentalismo estremo, trasgredendo o stravolgendo quelle regole che conosce a menadito. In seguito a questa abitudine dei poeti alessandrini vi \u00e8 una conseguente trasformazione dei generi tradizionali: si applica la \"polyeideia\" (in greco \"\u03c0\u03bf\u03bb\u03c5\u1f72\u03b9\u03b4\u03b5\u03b9\u03b1\", la commistione di generi), essendo la poesia ormai svincolata dall'occasione, e la \"poikilia\" (in greco \"\u03c0\u03bf\u03b9\u03ba\u1fd6\u03bb\u03af\u03b1\", la contaminazione di generi, in latino \"contaminatio\").\nAssieme alla trasformazione di genere, \u00e8 evidente una parallela di pubblico: il \"target\" della poesia non \u00e8 pi\u00f9 vasto e espanso come prima, bens\u00ec ristretto ed elitario. Ci\u00f2 \u00e8 confermato dalla sempre maggiore raffinatezza dello stile, che non avrebbe permesso ai lettori meno esperti la comprensione del testo. Tipica dei poeti ellenistici (e di quelli posteriori che seguiranno tale scuola di pensiero) \u00e8 l'erudizione e l'ostentazione di questa. Erudizione che non spazia solo nella letteratura, ma comprende anche ambiti scientifico-sociologici e mitologici. L'esposizione di \"doctrinas\" (per dirla alla latina) \u00e8 lo strumento di questi poeti per ridurre il pubblico a lettori colti e contemporaneamente per dimostrare la propria capacit\u00e0 di fare letteratura alta, anzi altissima, con temi che non sembrerebbero per nulla adatti.\nEducazione.\nSecondo Marrou, a partire dalla generazione che venne dopo quella di Aristotele e di Alessandro Magno, l\u2019educazione antica \u00e8 divenuta veramente s\u00e9 stessa: ha raggiunto la sua forma classica unendo l\u2019aspetto prevalentemente morale con caratteri pi\u00f9 libreschi e scolastici; si diffonde in tutta la parte orientale del mondo mediterraneo e si prolunga poi a Roma e infine a Bisanzio, che accolgono la tradizione classica a cui la civilt\u00e0 ellenistica ha conferito la sua forma e di cui l\u2019educazione ellenista rappresenta la sintesi.\nQui la paideia viene intesa come costruzione di uno spirito pienamente sviluppato, quale \u00e8 indicata nella nozione di humanitas che \u00e8 il principio animatore della formazione ellenistica, ispirata a valori universali che distingue l\u2019uomo dal bruto, l\u2019elleno dal barbaro.\nLa formazione guarda a un uomo completo, moralmente sviluppato, che non sia solo un tecnico, ma appunto un uomo, nutrito di cultura prima di tutto letteraria ed esperto nell\u2019uso della parola, cosciente della tradizione e che si fa persona, soggetto dotato di carattere.\nTali principi ideali trovano una precisa elaborazione sia nei teorici della pedagogia ellenistica, sia nella scuola dell\u2019Ellenismo.\nCon Luciano siamo gi\u00e0 nel II secolo e viene fissata una critica al gymnasion come pure una dell\u2019oratoria: i modelli/strumenti formativi della scuola ellenistica.\nCon Plutarco di Cheronea siamo in una fase anteriore in cui \u00e8 centrale la formazione del carattere secondo il modello ellenistico di equilibrio e di razionalit\u00e0, di autodominio e di mitezza. In tutte le opere di Plutarco circola il modello della formazione del carattere che fa convergere natura, discorso, abitudine in modo armonico, che valorizza l\u2019opera del maestro che consiglia e guida, che sottolinea il ruolo dell\u2019ambiente in educazione e, infine, l\u2019obbiettivo etico-fisiologico di questo processo.\nMa \u00e8 forse con Plotino che la formazione come ascesi e passaggio della bellezza all\u2019 Uno, secondo un processo quasi mistico, si viene a delineare come un itinerario educativo spirituale a carattere etico-religioso.\nNelle Enneadi si fissa l\u2019ascesa dell\u2019anima verso l\u2019idea e l\u2019unit\u00e0, seguendo il percorso del Platone socratico e il valore religioso di questa ascesa, che non \u00e8 solo interiore ed etica, ma anche metafisica: legame con quell\u2019 Uno che costituisce il principio animatore e la regola di tutto il reale, il suo centro motore e il suo punto di aspirazione.\nIn questo itinerario alla bellezza viene assegnato un ruolo di unificazione e sublimazione educativamente molto significativo. Al centro dell\u2019itinerario pedagogico ellenistico si collega la formazione etica del carattere che si compie come cura di s\u00e9 come autocontrollo, direzione di s\u00e9, sviluppo autoregolato, attraverso un dosaggio di piacere e rinunce e attraverso un esercizio spirituale che guarda alla creazione di un abito interiore che contrassegni la personalit\u00e0 del soggetto disponendola a controllare gli eventi, in modo che non vengano a turbare i processi di equilibrio interiore.\nArte.\nLa costruzione dell'impero di Alessandro fu un avvenimento ricco di significato anche per l'arte greca che, trapiantandosi nelle terre orientali e derivandone alcune caratteristiche figurative, sub\u00ec delle mutazioni nelle tendenze formali.\nLa committenza delle opere d'arte pass\u00f2 dalle citt\u00e0 elleniche ai grandi centri culturali orientali e alle corti dei sovrani, spinti dal desiderio di abbellire le loro capitali, come Pella, Antiochia di Siria, Alessandria e Pergamo.\nConvenzionalmente si tende a distinguere l'arte ellenistica in tre distinti periodi: primo (323-240 a.C.), medio (240-150 a.C.) e tardo (150 a.C.-31 a.C.) ellenismo. Si sarebbe quindi passati dalle esperienze tardo-classiche del primo ellenismo, ad uno stile con caratteristiche quali il movimento, la grandiosit\u00e0 e la ricerca dell'effetto scenografico del medio ellenismo, fino ad un'arte con tendenze classicistiche del tardo ellenismo.\nArchitettura.\nL'architettura ellenistica si differenzia dalla precedente classica per uno spiccato carattere eclettico, che si manifesta sin dall'inizio per la tendenza alla sovrapposizione degli ordini dorico, ionico e corinzio, che ben si adattava al nuovo gusto decorativo attento agli effetti scenografici. Conformemente alle maggiori esigenze delle corti dinastiche, nascono nuove tipologie di edifici, come ginnasi e palestre, e si sperimentano innovazioni stilistiche nei portici, nei peristili e nelle vie colonnate delle citt\u00e0 di Delo, Atene, Eleusi, Mileto, Rodi e Pergamo. Anche l'architettura religiosa pur rimanendo fedele ai canoni classici risente delle nuove tendenze e vengono sperimentate soluzioni alternative alla staticit\u00e0 dell'impianto templare, come la pianta circolare (\"tholos\") e l'esedra semicircolare.\nLa stessa urbanistica delle nuove fondazioni orientali presenta novit\u00e0 importanti riguardanti l'impianto regolare di alcune citt\u00e0, come Priene e Dura-Europos. Nasce infine il nuovo tipo architettonico dell'altare monumentale, con il bellissimo esemplare dell'Altare di Zeus a Pergamo.\nScultura.\nDurante il periodo ellenistico la scultura diventa molto pi\u00f9 naturalistica, abbandonando in un certo modo gli ideali di bellezza e perfezione fisica caratteristici del periodo classico. La gente comune, uomini, donne, bambini, animali e scene domestiche, accanto a soggetti esotici (quali africani, pigmei, esseri fantastici), divengono soggetti comuni nella produzione scultorea, commissionata da famiglie abbienti per l'ornamento di ville e giardini. Alla scultura decorativa tipica delle scuole rodia e alessandrina, fa riscontro quella pi\u00f9 classicista delle opere destinate ai templi ed ai luoghi pubblici. Grande originalit\u00e0 manifest\u00f2 la scuola di Pergamo, fautrice di un'arte teatrale e dinamica.\nMa anche in questo caso ad una certa standardizzazione della produzione scultorea verso formule di pura imitazione delle opere di Skopas, Lisippo e Prassitele, si evidenzia una ricerca per l'effetto drammatico e plastico inusuale per i canoni estetici dell'arte greca.\nAlcune delle pi\u00f9 conosciute sculture ellenistiche come la \"Nike di Samotracia\", la \"Venere di Milo\" di Alessandro di Antiochia, il \"Galata morente\" ed il \"Gruppo del Laocoonte\" raffigurano temi classici, ma il loro trattamento \u00e8 molto pi\u00f9 sensuale, emotivo e ricco di pathos, lontano dalla bellezza austera tipica di soggetti analoghi della scultura del periodo classico.\nScienza.\n\u00c8 probabilmente alla scienza che spett\u00f2 il privilegio, nell'ambito della cultura ellenistica, di raggiungere le pi\u00f9 alte vette toccate nel mondo antico. Anche la scienza ellenistica sub\u00ec una scissione repentina dal progetto politico e dai problemi sociali: nacque la figura dello scienziato di professione, dedito allo studio e alla ricerca.\nIl primato di questa temperie culturale spett\u00f2 ad Alessandria, dove la Biblioteca ed il Museo attrassero tutti gli intellettuali greci dell'epoca, diventando un polo culturale di prima grandezza nel panorama del mondo allora conosciuto. La grande differenza che separa la scienza ellenistica da quella precedente sta nella nascita del metodo scientifico che permise di raggiungere un livello tecnologico pari a quello presente in Europa nel XVII secolo. Emblematico \u00e8 il caso del ritrovamento della macchina di Anticitera, considerato per molto tempo un manufatto \"fuori dal tempo\".\nMatematica e meccanica.\nNella matematica e nella geometria il primo posto spetta ad Euclide che con i suoi \"Elementi\" sistem\u00f2 in maniera rigorosa e sistematica il pensiero matematico greco, fornendo un impianto scientifico durato nei secoli. Ricordiamo Archita di Taranto per l'invenzione della vite e la scoperta del medio proporzionale nelle proporzioni. Aristosseno per la prima formulazione matematica delle teorie musicali. Ctesibio per la pneumatica e la pompa ad immersione ancora usata fino agli inizi del '900. Altro nome illustre fu Apollonio di Perga, di cui ci sono pervenute le \"Sezioni coniche\" nelle quali, fra l'altro, cre\u00f2 i termini parabola e iperbole. Matematico, oltre che ingegnere ed inventore, fu anche Archimede, il pi\u00f9 geniale degli autori di prima grandezza nella storia della scienza. Fra i matematici e ingegneri dell'et\u00e0 ellenistica va anche ricordato Erone di Alessandria il costruttore della prima turbina della storia detta Eolipila.\nGeografia.\nEratostene utilizz\u00f2 le sue conoscenze di matematica non solo per disegnare la prima carta del mondo con il criterio dei meridiani e dei paralleli, ma riusc\u00ec a calcolare le dimensioni della Terra con un'approssimazione di poche decine di chilometri inferiore al calcolo moderno.\nAstronomia.\nAd Aristarco di Samo nella prima met\u00e0 del III secolo a.C. si deve la prima teoria eliocentrica dell'antichit\u00e0. Come riferito da Archimede, egli suppose\nLa prima stima della precessione terrestre fu fatta da Ipparco nell'anno 130 a.C., confrontando le sue osservazioni con quelle babilonesi e caldee dei secoli precedenti. Sempre all'astronomo di Nicea si deve la prima mappa stellare conosciuta.\nMedicina.\nNella prima met\u00e0 del III secolo a.C. le ricerche di Erofilo di Calcedone ed Erasistrato di Iulide nell'anatomia e nella fisiologia portarono a scoperte fondamentali in campo medico, anche grazie agli studi su cadaveri dissezionati.\nCredenze religiose.\nAnche la cultura tradizionale greca mut\u00f2 caratteristiche per le forti influenze mediorientali, in special modo Persiane. Venendo a contatto con tradizioni e credenze diverse, la religione greca classica assimil\u00f2 alcune divinit\u00e0 venerate nell'area mediorientale, avviando un importante processo sincretistico. Divinit\u00e0 come Serapide, Cibele e Iside cominciarono a infiltrarsi nel pantheon greco, contemporaneamente alla crescita del culto di Dioniso, popolare in Macedonia (Alessandro Magno ne era devoto ed emulo), Creta e Asia Minore, Tracia e Tessaglia, ma anche ad Atene. La spiritualit\u00e0 del periodo ellenistico trover\u00e0 espressione nella crescita di popolarit\u00e0 della religiosit\u00e0 misterica, come nel caso dei misteri eleusini e orfici, e pi\u00f9 tardi di quelli di Mithra. Al declino delle monarchie ellenistiche nel II e I secolo a.C. fece riscontro l'espansione di Roma verso la Grecia e l'area del Mediterraneo orientale. In tal modo la cultura ellenistica, che costitu\u00ec una componente fondamentale della civilt\u00e0 romana e della successiva civilt\u00e0 bizantina, continu\u00f2 a permeare per secoli l'Occidente."}
{"id": "87182", "revid": "1318658", "url": "https://it.wikipedia.org/wiki?curid=87182", "title": "Westminster", "text": "Westminster (//) \u00e8 un quartiere della citt\u00e0 di Westminster, nel West End di Londra, in Inghilterra.\nUbicato a circa 700\u00a0metri a sud di Charing Cross e a circa 3\u00a0chilometri a sud-ovest della cattedrale di San Paolo, nella Citt\u00e0 di Londra, Westminster si trova lungo la riva settentrionale del fiume Tamigi.\nAll'interno di questo quartiere si trovano molti palazzi storici e delle attrazioni turistiche di Londra, tra cui il palazzo di Westminster (sede del Parlamento Britannico), la reggia di Buckingham Palace (residenza ufficiale dei sovrani del Regno Unito), l'Abbazia di Westminster (luogo tradizionale di incoronazione e sepoltura dei sovrani inglesi), la cattedrale di Westminster (sede dell'omonima Arcidiocesi cattolica) e la tipica zona londinese del West End.\nIl complesso di edifici che comprende il palazzo del Parlamento, l'abbazia di Westminster e la chiesa di Santa Margherita \u00e8 stato designato dall'UNESCO patrimonio dell'umanit\u00e0.\nGeografia fisica.\nLa zona di Westminster \u00e8 considerata il centro del Governo del Regno Unito, essendo la sede del Parlamento presso il Palazzo di Westminster e la maggior parte dei principali ministeri del Governo lungo Victoria Street, Great Smith Street e Whitehall.\nAll'interno dell'area vi \u00e8 la \"Westminster School\", una delle scuole pubbliche pi\u00f9 celebri del Regno Unito. Il confine nord del quartiere di Westminster \u00e8 segnato dal Green Park, uno dei parchi reali di Londra.\nBench\u00e9 tre dei quattro campus dell'Universit\u00e0 di Westminster siano all'interno del borgo della Citt\u00e0 di Westminster, nessuno di questi si trova nel quartiere di Westminster.\nOrigini del nome.\nIl nome \"Westminster\" deriva dall'unione delle parole inglesi \"west\" (\"occidente\", \"occidentale\") e \"minster\" (in origine \"monastero\", poi usata per designare chiese di particolare importanza, tra cui diverse cattedrali). Il nome era riferito inizialmente alla sola Abbazia di Westminster.\n\u00c8 comune ritrovare il toponimo di \"Westminster\" nella toponomastica del centro di Londra che pu\u00f2 essere trovato nel nome di parrocchie ecclesiastiche, di distretti di governo locale, di codici postali, di neologismi e nei nomi informali di quartieri (come quello di Victoria).\nOltre per il quartiere, il nome viene utilizzato anche per la pi\u00f9 grande Citt\u00e0 di Westminster, che \u00e8 uno dei borghi della capitale che, nel 1965, \u00e8 stato formato, aggregando gli ex borghi di Marylebone e Paddington.\nUtilizzo del toponimo in senso lato.\nIl nome \"Westminster\", a causa dei legami del quartiere con le attivit\u00e0 politiche, viene, sin dal medioevo, usato come metonimia per il Parlamento e la comunit\u00e0 politica del Regno Unito in generale (in modo analogo, ci si riferisce al servizio civile con il nome del quartiere \"Whitehall\"). Di conseguenza il toponimo \u00e8 utilizzato anche in riferimento al modello di governo parlamentare democratico che si \u00e8 evoluto nel Regno Unito: si parla infatti di \"sistema Westminster\" riferendosi alla costituzione dello Stato e al sistema politico di molte nazioni, in particolare di quelle del Commonwealth delle nazioni e di altre parti dell'ex-impero britannico.\nIl termine \"\"Westminster Village\", a volte utilizzato nel contesto della politica britannica, non fa riferimento ad un'area geografica ma viene impiegato soprattutto nella locuzione \"Westminster Village gossip\"\" (\"Pettegolezzi del villaggio Westminster\" in italiano); questo termine denota una presunta stretta cerchia sociale di parlamentari, giornalisti, politici, dei cosiddetti spin doctors e altri connessi ad eventi nel Palazzo di Westminster e nei Ministeri.\nStoria.\nSede reale.\nIl nucleo storico di Westminster \u00e8 l'antica isola di Thorney su cui venne costruita l'abbazia di Westminster che \u00e8 diventata la tradizionale sede dell'incoronazione dei re e delle regine d'Inghilterra.\nDal 1200 circa, nei pressi dell'abbazia, il palazzo di Westminster divenne la residenza reale principale, nella quale avvenne il trasferimento del tesoro reale e dei documenti finanziari da Winchester, nel Hampshire. Successivamente il palazzo ha ospitato il Parlamento e i tribunali d'Inghilterra. Di conseguenza, Londra ha sviluppato due punti focali: la Citt\u00e0 di Londra (economico finanziario) e, in seguito al trasferimento della Corte Reale, Westminster (centro politico e culturale).\nLa monarchia successivamente si trasfer\u00ec al Palazzo di Whitehall, localizzato a poca distanza in direzione nord-est rispetto al Palazzo di Westminster. I tribunali, invece, si sono mossi presso le Corti Reale di Giustizia, non lontano dal confine della citt\u00e0 di Londra, lungo lo Strand.\nDivisione dell'et\u00e0 vittoriana.\nLa \"mappa della povert\u00e0\" di Charles Booth del 1889 mostra l'intera gamma di reddito dei residenti di Londra. La mappa tematica mostra le strade con varie colorazioni in base alla classe economica dei residenti: giallo (\"classi medio-alta e superiore\"/\"ricchi\"), rosso (\"piccola borghesia, classe media\"), rosa (\"buono abbastanza confortevole utili ordinari\"), blu (\"retribuzione intermittente o casuale\") e nero (\"classe pi\u00f9 bassa: operai occasionali, venditori ambulanti, perdigiorno, criminali e semi-criminali\"). Booth color\u00f2 Victoria Street, con i suoi nuovi negozi e appartamenti, giallo/oro.\nAll'interno del quartiere di Westminster, l'area centro-occidentale (nella parte meridionale del burrone alluvionale del canale Tyburn) era una zona molto povera in quanto, ospitava, dal 1850, la baraccopoli nota come \"Acre del Diavolo\" (\"Devil's Acre\" in inglese); lungo la \"Victoria Street\" e altre piccole strade e piazze adiacenti, risiedevano, come mostra la colorazione giallo/oro, gli esponteni della classe sociale pi\u00f9 abbiente di Londra.\nI pi\u00f9 poveri residenti, a seguito del miglioramento del sistema drenaggio e il conseguente sgombero delle baraccopoli in cui vivevano, hanno lasciato Westminster; tuttavia \u00e8 rimasta intatta la tipica struttura dei quartieri centrali di Londra che prevede la distinzione tra zone molto ricche ed eleganti (anche dal punto di vista architettonico: in queste aree si trova un elevato numero di edifici classificati) e, nelle vicinanze di queste, zone di edilizia sociale, come gli edifici del \"Peabody Trust\" fondati dal filantropo George Peabody.\nAmministrazione.\nLa zona di Westminster faceva parte della \"Citt\u00e0 e Libert\u00e0 di Westminster\" (\"City and Liberty of Westminster\", in inglese) nella ex-contea del Middlesex. Questa unit\u00e0 amministrativa locale venne creata, nel 1585, con una sentenza della corte dei borghesi di Westminster (\"Westminster Court of Burgesses\") a seguito della dissoluzione dei territori dell'abbazia di Westminster.\nLa parrocchia di St. Margaret venne, nel 1727, suddivisa nelle due parrocchie di \"St. Margaret\" e \"St. John\". Nonostante la scissione, le due parrocchie hanno continuato a essere governato da un'unica sacrestia ed erano comunemente noti come \"Westminster St. Margaret and St. John\".\nLe due parrocchie sono state raggruppate nel distretto di Westminster nel 1855, quando entrarono nella zona di responsabilit\u00e0 del \"Metropolitan Board of Works\". 30 dei membri del Consiglio Direttivo del Distretto erano eletti da St. Margaret mentre 27 erano eletti da St. John: il consiglio locale dell'autorit\u00e0 che comprendeva queste due parrocchie venne nel 1887 ribattezzata come \"St Margaret and St John Combined Vestry\".\nL'area \u00e8 stata trasferita dalla contea del Middlesex alla contea di Londra nel 1889 e il governo locale di Westminster \u00e8 stato riformato nel 1900, quando il tribunale di borghesi e le sagrestie parrocchiali sono stati aboliti per essere sostituito con un consiglio di citt\u00e0 metropolitana. Al consiglio \u00e8 stato concesso lo status di Citt\u00e0 e pertanto \u00e8 conosciuto come \"Westminster City Council\".\nNel 1965, con la creazione della Grande Londra, l'area \u00e8 diventata parte del borgo della Citt\u00e0 di Westminster.\nInfrastrutture e trasporti.\nLa zona \u00e8 servita dalla stazione Westminster della metropolitana di Londra, ed \u00e8 collegata al quartiere di Lambeth, sull'altra sponda del Tamigi, tramite il Westminster Bridge."}
{"id": "87184", "revid": "2138421", "url": "https://it.wikipedia.org/wiki?curid=87184", "title": "Sede vacante", "text": "La sede vacante (in latino: \"Sedes vacans\") \u00e8 il periodo che si verifica quando una diocesi o una Chiesa particolare resta priva di guida, ossia quando viene a mancare il vescovo in carica. Per evitare un vuoto di potere, queste circostanze vengono regolamentate precisamente dal Codice di diritto canonico. Un caso particolare \u00e8 quando ad essere vacante sia la Sede apostolica (la Santa Sede).\nDiocesi o chiesa particolare vacante.\nSecondo il Codice di diritto canonico della Chiesa cattolica, sono quattro i casi in cui un'arcidiocesi o una diocesi o un'altra circoscrizione ecclesiastica simile si rende vacante:\nSe nella diocesi che si \u00e8 resa vacante esiste un vescovo coadiutore, questi diviene immediatamente vescovo diocesano ponendo cos\u00ec fine alla vacanza della sede.\nIn regime di sede vacante cessano gli uffici del vicario generale e dei vicari episcopali, e hanno immediatamente termine le funzioni del Consiglio presbiterale e del Consiglio pastorale.\nQuando inizia formalmente il periodo di \"sede vacante\", il governo della diocesi \u00e8 affidato al vescovo ausiliare o, in sua assenza, al collegio dei consultori fino all'elezione di un amministratore diocesano o alla nomina di un amministratore apostolico \"sede vacante\".\nIl regime di sede vacante termina con la presa di possesso della diocesi da parte del vescovo eletto.\nSede apostolica vacante.\nUn caso particolare \u00e8 la \"sede apostolica vacante\", cio\u00e8 quando tra la morte o la rinuncia di un pontefice e l'elezione del suo successore, la diocesi di Roma resta senza vescovo, ossia il Papa della Chiesa cattolica.\nInfatti durante la sua assenza il governo della Chiesa \u00e8 affidato al collegio dei cardinali, i quali in maniera del tutto consultiva suppliscono all'autorit\u00e0 papale; si tratta degli affari pubblici della Chiesa, ad esempio preparare i funerali del pontefice e stabilire la data di inizio conclave, ma nulla di ci\u00f2 che spetta esclusivamente al pontefice pu\u00f2 essere discusso n\u00e9 tanto meno deciso. Durante questo periodo di sede apostolica vacante, una figura di grande rilievo \u00e8 il cardinale camerlengo, il quale assume di fatto le funzioni del governo ordinario della Chiesa.\nLe procedure adottate durante la sede apostolica vacante sono dettate dalla costituzione apostolica \"Universi Dominici Gregis\", promulgata da papa Giovanni Paolo II il 22 febbraio 1996.\nProcedura per sede vacante.\nSecondo le procedure previste dalla costituzione di Giovanni Paolo II \"Universi Dominici Gregis\", il Camerlengo deve accertare, nel caso, la morte del Pontefice alla presenza del Maestro delle Celebrazioni Liturgiche, del Segretario e del Cancelliere della Camera Apostolica. Una volta accertato il decesso (da Leone XIII in avanti sono caduti in disuso i rituali del \"vere Papa mortuus est\", cos\u00ec come l'estrazione del cuore, i cosiddetti precordi, che venivano tumulati nella Chiesa dei Santi Vincenzo e Anastasio a Trevi di Roma), vengono apposti i sigilli alla camera e allo studio del Pontefice, e il Camerlengo annuncia il decesso al Cardinale Vicario di Roma, che a sua volta lo comunicher\u00e0 al popolo romano. Viene spezzato (da Giovanni Paolo II viene detto \"annullato\") l'anello del pescatore simbolo di san Pietro, ed annullato il sigillo del pontefice deceduto. Il portone di bronzo del Palazzo Apostolico viene chiuso per met\u00e0, come antichissimo segno di lutto, e la campana di San Marco comunica con rintocchi a martello il decesso. La salma viene composta dai medici e rivestita dei paramenti papali, ossia la mitria bianca, la casula di colore rosso (il colore del lutto per i Pontefici Romani) e il pallio. Si celebrano i Novendiali, ossia le esequie per nove giorni in suffragio dell'anima del defunto, mentre per tre giorni il corpo viene esposto all'omaggio dei fedeli nella basilica di San Pietro. Vengono estratti a sorte i tre cardinali assistenti, fra i presenti al Conclave, per ogni ordine ecclesiastico (Vescovi, Presbiteri, Diaconi); infine si celebrano i funerali solenni. Dopo la \"Missa poenitentialis\", le spoglie vengono poste in una triplice cassa di cipresso, piombo e noce, e tumulate all'interno delle Grotte Vaticane.\nLe funzioni del papa non vengono assunte da alcun prelato, ma solamente l'ordinaria amministrazione viene gestita da un collegio di tre cardinali che assumono a rotazione i relativi compiti. Alla morte del papa tutti i cardinali della Curia Romana e il Cardinal Segretario di Stato decadono dal loro incarico, ad eccezione del Camerlengo, del Penitenziere Maggiore, del cardinali vicari della Diocesi di Roma e della Citt\u00e0 del Vaticano e del Decano del Collegio Cardinalizio. \nInfine il Camerlengo convoca i cardinali elettori, e trascorsi dai quindici ai venti giorni (dal 2013 anche prima se tutti i cardinali elettori sono giunti in Vaticano e se votano a maggioranza), gli stessi si riuniscono in conclave per l'elezione del nuovo papa.\nLista delle sedi apostoliche vacanti pi\u00f9 lunghe di due anni.\nDi seguito si riportano le sedi vacanti della storia del papato pi\u00f9 lunghe di due anni:"}
{"id": "87185", "revid": "92723", "url": "https://it.wikipedia.org/wiki?curid=87185", "title": "Cardinale Camerlengo", "text": ""}
{"id": "87188", "revid": "287204", "url": "https://it.wikipedia.org/wiki?curid=87188", "title": "Albrecht Durer", "text": ""}
{"id": "87190", "revid": "110157", "url": "https://it.wikipedia.org/wiki?curid=87190", "title": "Talbot-Lago", "text": "La Talbot-Lago nacque nel 1935 dalle ceneri della \" Anglo-French STD\" (Sunbeam-Talbot-Darracq). Il ramo francese della Talbot fu rilevato dall'imprenditore franco-veneziano Antonio Lago che ne riorganizz\u00f2 l'attivit\u00e0. Le vetture furono vendute con il marchio \"Talbot-Lago\" (ma in Inghilterra come \"Darracq\") per distinguersi dalle Talbot prodotte in Gran Bretagna sotto il controllo del gruppo Rootes.\nLa casa produsse eleganti e lussuose vetture di serie, senza mai uscire dalle difficolt\u00e0 economiche. Nel 1958 l'azienda e la fabbrica di Suresnes furono rilevate dalla SIMCA, che non prosegu\u00ec la produzione delle vetture. \nAttivit\u00e0 sportiva.\nIl costruttore francese partecip\u00f2 al Campionato di Formula 1 negli anni 1950 e 1951 per un totale di 13 Gran Premi, ottenendo due terzi posti con Louis Rosier.\nMigliori risultati furono ottenuti nella 24 Ore di Le Mans, in particolare nell'edizione del 1950 dove vinse una Talbot-Lago T26 trasformata in biposto e dotata di parafanghi, guidata da Louis Rosier e dal figlio Jean-Louis."}
{"id": "87191", "revid": "80598", "url": "https://it.wikipedia.org/wiki?curid=87191", "title": "Lucio Battisti", "text": "Tra i pi\u00f9 influenti e innovativi cantautori e musicisti italiani, \u00e8 considerato una delle massime personalit\u00e0 nella storia della musica italiana sia come compositore e interprete dei suoi brani, sia come compositore per altri artisti. In tutta la sua carriera ha venduto oltre 25 milioni di dischi.\nAbile chitarrista, divenne noto anche per il perfezionismo, l'attenzione ai dettagli e la cura quasi maniacale che dedicava agli arrangiamenti e agli accordi. La sua produzione ha impresso una svolta decisiva al pop/rock italiano: da un punto di vista strettamente musicale, Lucio Battisti ha rivoluzionato e personalizzato in ogni senso la forma della canzone tradizionale e melodica, spesso combinandola con sonorit\u00e0 e ritmi tipici di svariati generi, riuscendo costantemente a rinnovarsi e ad addentrarsi con versatilit\u00e0 ed eclettismo nel rhythm and blues, prog rock, elettropop, latina, arrivando a toccare anche la new wave, la disco music, il folk, il soul, il beat e altro ancora.\nGrazie all'armoniosa integrazione della sua musica con i testi scritti da Mogol, a tratti ermetici, Battisti ha segnato un'epoca della cultura musicale e del costume italiani, interpretando in stile poetico temi ritenuti esauriti o difficilmente rinnovabili, come il coinvolgimento sentimentale e gli avvenimenti della vita quotidiana; ha saputo esplorare argomenti del tutto nuovi e inusuali, a volte controversi, spingendosi fino al limite della sperimentazione pura nel successivo periodo di collaborazione con Pasquale Panella, caratterizzato da strutture musicali originali e disarticolate e da un rapporto col testo spinto ai limiti del \"non sense\".\nPer queste ragioni, Battisti \u00e8 oggi legittimato quale vero e proprio genio della musica e punto di riferimento per il panorama musicale italiano; la sua popolarit\u00e0 sembra aumentare gradualmente anche fuori dai confini nazionali, merito anche di alcuni album e singoli incisi in spagnolo, inglese, tedesco e francese, cantati e arrangiati da Battisti stesso.\nDotato di una notevole forza interpretativa e di un inconfondibile timbro vocale, il quale \u00e8 stato talvolta al centro di dissensi, Battisti \u00e8 stato anche una figura schiva e riservata: durante la sua carriera \u00e8 apparso sporadicamente in pubblico e si \u00e8 prestato alla stampa con sempre minor frequenza fino a quando ha deciso di ritirarsi completamente dalla scena, non mostrandosi pi\u00f9 fisicamente neanche nelle copertine dei suoi album.\nBiografia.\nLucio Battisti nacque a Poggio Bustone (provincia di Rieti) alle 13.30 del 5 marzo 1943 (un giorno dopo rispetto al collega Lucio Dalla), in via Roma 40. I genitori portavano entrambi il cognome Battisti: il padre Alfiero (1913 - 2008) era impiegato al dazio, la madre Dea (18 aprile 1917 - 12 maggio 1983) era casalinga. Figlio secondogenito, la famiglia sar\u00e0 completata dalla sorella minore Albarita (1946 - 2003), mentre il figlio primogenito, anch'egli di nome Lucio (6 marzo 1940 - 26 maggio 1942), era morto in infanzia.\nEsordi.\n1943-1962: infanzia e l'adolescenza.\nNel 1947 la sua famiglia si trasfer\u00ec nella frazione Vasche del comune di Castel Sant'Angelo, sempre in provincia di Rieti, e nel 1950 a Roma in Piazzale Prenestino 35. A seguito della promozione in terza media, o forse della licenza media, il giovane Battisti chiese in regalo ai genitori una chitarra. L'interesse per lo strumento fu dovuto anche all'influenza di due ragazzi che abitavano nel suo condominio, dai quali aveva sentito suonare i primi brani stranieri di rock and roll giunti in Italia. Secondo i vari racconti delle primissime esperienze musicali di Battisti (spesso poco attendibili e misti a leggende), a impartirgli le prime lezioni di chitarra fu l'elettricista di Poggio Bustone, Silvio Di Carlo; quello che \u00e8 sicuro, in ogni caso, \u00e8 che l'approccio principale fu quello di autodidatta. Vari sono gli artisti musicali che Battisti apprezzava: Ray Charles, Otis Redding (e la musica nera in generale), i Beatles, Donovan e Bob Dylan sono tra quelli che lo hanno maggiormente ispirato nella sua formazione. A circa 20 anni entr\u00f2 a far parte come chitarrista nel gruppo \"Gli Svitati\", capeggiati dal pianista e cantante Leo Sanfelice.\nL'interesse per la chitarra, dopo il periodo iniziale, and\u00f2 via via scemando, ma ci fu un notevole ritorno di fiamma nel 1961. Questa passione lo port\u00f2 a trascurare gli studi (che sosteneva presso l'Istituto Tecnico Industriale Galileo Galilei), suscitando la rabbia del padre Alfiero, il quale, secondo la leggenda, arriv\u00f2 a sfasciargli la chitarra in testa. Si sa con certezza, invece, che Alfiero minacci\u00f2 il figlio di non firmargli l'esenzione dalla leva militare (a cui Lucio aveva diritto in quanto figlio di un invalido di guerra) se non si fosse diplomato; il giovane Battisti si impegn\u00f2 a conseguire il diploma alla condizione che il padre firmasse l'esenzione e gli concedesse i due anni allora previsti per il servizio militare per provare a guadagnarsi da vivere con la musica. Il patto fu accettato, e nel luglio del 1962 Battisti, al termine di un percorso di studi con durata regolare, si diplom\u00f2 perito elettrotecnico.\n1962-1966: i primi passi e l'incontro con Mogol.\nIl periodo di gavetta di Battisti ebbe inizio nell'autunno del 1962, quando cominci\u00f2 a suonare a Napoli con I Mattatori; la solitudine e la mancanza di soldi, sullo spirare dell'anno, lo portarono tuttavia alla decisione di tornare a casa. Successivamente, fece parte de I Satiri, gruppo romano che accompagnava Enrico Pianori, e che spesso suonava a Roma nel night \"Cabala\". Nello stesso locale suonavano I Campioni, un gruppo ben pi\u00f9 famoso che, dopo l'abbandono di Bruno De Filippi, era alla ricerca di un chitarrista. Una prima offerta fu fatta ad Alberto Radius, che per\u00f2 rifiut\u00f2, cos\u00ec il leader della band Roby Matano decise di offrire il ruolo a Battisti, che accett\u00f2 entusiasticamente. Si trasfer\u00ec quindi a Milano, principale zona di attivit\u00e0 dei Campioni, e gravit\u00f2 nell'ambiente che ruotava attorno al club Santa Tecla, allora tempio del jazz e della nascente musica rock italiana.\nBattisti vivr\u00e0 tutto il resto della sua vita in Lombardia: inizialmente a Milano (tornando ogni tanto a Rieti), prima nel quartiere popolare del Giambellino e poi nella zona di Citt\u00e0 Studi (in una villetta in Largo Rio de Janeiro), poi, dal 1973 fino alla sua morte, in una villa nel residence \"Il Dosso di Coroldo\" a Molteno (comune all'epoca nella provincia di Como, oggi in quella di Lecco), in Brianza.\nAll'inizio del 1964, I Campioni partirono per un tour in Germania e nei Paesi Bassi, dove tra l'altro ebbero la possibilit\u00e0 di ascoltare alla radio musica che in Italia non veniva trasmessa.\nFu proprio Matano, che ha pi\u00f9 volte rivendicato una sorta di \"primogenitura\" nella scoperta del talento di Battisti, a spronarlo a scrivere canzoni. Ne nacquero alcuni pezzi, come \"Se rimani con me\", i cui testi erano stati scritti da Matano (ma depositati a nome di Battisti, perch\u00e9 l'amico non era iscritto alla SIAE), che rimasero perlopi\u00f9 sconosciuti o addirittura mai pubblicati. Alcuni di questi pezzi furono successivamente rimaneggiati da Battisti sulla base di nuovi testi di Mogol, come \"Non chieder\u00f2 la carit\u00e0\", che diverr\u00e0 \"Mi ritorni in mente\".\nIl 14 febbraio del 1965, Battisti riesce ad avere un appuntamento con il discografico Franco Crepax: durante il provino, viene notato da Christine Leroux, un'editrice musicale di origine francese giunta a Milano negli anni sessanta, contitolare delle edizioni \"El &amp; Chris\". Cacciatrice di talenti per la casa discografica Ricordi, la Leroux fu una delle prime a credere nel talento di Battisti, e fu lei a procurargli un appuntamento con il paroliere Giulio Rapetti, in arte \"Mogol\".\nRiguardo a questo primo incontro con Battisti, Mogol ha raccontato di non essere rimasto particolarmente impressionato dalle canzoni che il giovane musicista gli aveva proposto, ma di aver comunque deciso di collaborare con lui per la sua umilt\u00e0 nell'ammettere i propri limiti e la voglia di fare e di migliorarsi.\nNel 1966, fu lo stesso Mogol a insistere con Battisti, scettico egli stesso circa le proprie doti vocali, perch\u00e9 cantasse in prima persona le sue canzoni, anzich\u00e9 limitarsi ad affidarle ad altri artisti. Mogol dovette superare non poche resistenze presso la Ricordi, la loro casa discografica, ma alla fine, minacciando di dare le dimissioni, l'ebbe vinta.\nBattisti esord\u00ec come solista nel febbraio 1966 con il brano \"Adesso s\u00ec\", composto e presentato al Festival di Sanremo 1966 dall'esordiente Sergio Endrigo e la cui cover \u00e8 contenuta nella raccolta \"Sanremo '66\" della Dischi Ricordi. Segu\u00ec il primo 45 giri \"Dolce di giorno/Per una lira\", con modestissimi risultati di vendite. Le due canzoni vennero poi portate al successo rispettivamente dai Dik Dik e dai Ribelli capitanati da Demetrio Stratos. Nel circuito degli \"addetti ai lavori\", \"Per una lira\" si fece notare come brano fortemente innovativo nel testo e nella scrittura musicale.\n1967-1968: il successo di \"29 settembre\" e \"Balla Linda\".\nNel 1967, Mogol e Battisti sono gli autori del brano \"29 settembre\" che, interpretato dall'Equipe 84 e pi\u00f9 volte trasmesso nel programma radiofonico \"Bandiera gialla\", si classific\u00f2 al primo posto nella hit parade. Sempre nel 1967, sono ancora una volta autori di un altro brano interpretato e portato al successo dall'Equipe 84, \"Nel cuore, nell'anima\"; per l'ex Camaleonte Riki Maiocchi poi scrissero la celebre \"Uno in pi\u00f9\", considerata una canzone-manifesto della cosiddetta \"linea verde\", con cui Mogol, lavorando con giovani cantanti e autori, come Battisti, intendeva perseguire un rinnovamento della tradizione musicale italiana. Per quanto riguarda la carriera da solista, Battisti produsse il suo secondo singolo, \"Luisa Rossi/Era\", che conteneva un rhythm and blues e una canzone dalle atmosfere quasi medioevali, ma non riscosse grande successo. Ancora nel 1967, Battisti scrisse \"Non prego per me\" per Mino Reitano e suon\u00f2 la chitarra in \"La ballata di Pickwick\", sigla iniziale e finale dello sceneggiato \"Il Circolo Pickwick\", mai pubblicata su disco; la canzone \u00e8 cantata da Gigi Proietti.\nNel 1968 pubblica il singolo \"Prigioniero del mondo/Balla Linda\". \"Prigioniero del mondo\", una canzone scritta da Carlo Donida con testo di Mogol, che doveva essere originariamente interpretata da Gianni Morandi, fu presentata con scarso successo alla manifestazione \"Un disco per l'estate 1968\". Di questa canzone esiste anche un videoclip, che rappresenta tra l'altro il primo filmato in cui compare il cantante, girato su pellicola in bianco e nero a Tonezza del Cimone. Di maggiore successo \u00e8 il retro, \"Balla Linda\", una canzone melodica ma gi\u00e0 \"sperimentale\" per i canoni musicali dell'epoca, nel cui testo Battisti e Mogol rifiutano la convenzione delle rime baciate.\nCon \"Balla Linda\" partecip\u00f2 al Cantagiro 1968, classificandosi quarto ed entr\u00f2, per la prima volta con una canzone da lui interpretata, in hit parade; con una versione in inglese intitolata \"Bella Linda\" ed eseguita dai The Grass Roots, otterr\u00e0 un notevole successo anche negli Stati Uniti, piazzandosi al numero 28 della classifica di Billboard.\nDurante un viaggio a Londra con Mogol (che per l'occasione si incontra con Bob Dylan), Battisti viene avvicinato dai produttori dei Beatles attraverso Paul McCartney: erano pronti a investire milioni di dollari su di lui per lanciarlo nel mercato americano, ma Battisti rinunci\u00f2 perch\u00e9 gli pareva eccessivo che i produttori si tenessero il 25%.\n1969: la consacrazione come cantante e autore.\nDopo due partecipazioni consecutive come autore al 17\u00ba e al 18\u00ba Festival della canzone italiana rispettivamente con \"Non prego per me\" (interpretata da Mino Reitano e gli Hollies) e \"La farfalla impazzita\" (scritta per Johnny Dorelli e Paul Anka), Battisti prese parte come interprete (per la prima e unica volta in carriera) all'edizione numero 19 della rassegna con \"Un'avventura\", un brano dalla venatura rhythm and blues interpretato in coppia con Wilson Pickett, esponente di punta di tale genere musicale.\nIl brano si classific\u00f2 al 9\u00ba posto finale con 69 voti.\nLa partecipazione a Sanremo aument\u00f2 di molto la sua popolarit\u00e0, ma lo espose anche a critiche di vario genere: Alfonso Madeo, sul \"Corriere della Sera\", defin\u00ec l'interpretazione di Battisti \u00abimpacciata\u00bb, Natalia Aspesi, sul \"Giorno\", critic\u00f2 duramente la sua voce, parlando di \u00abchiodi che gli stridono in gola\u00bb, mentre Paolo Panelli, sul \"Messaggero\", ironizz\u00f2 sulla sua capigliatura anticonformista e \u00abselvaggia\u00bb, equiparandolo a Pierino Porcospino e ad Attila, re degli Unni.\nIn concomitanza con la partecipazione al Festival, il 31 gennaio 1969 pubblic\u00f2 il singolo \"Un'avventura/Non \u00e8 Francesca\".\nIl 4 marzo successivo usc\u00ec il suo primo album, intitolato \"Lucio Battisti\", che \u00e8 una raccolta di brani gi\u00e0 pubblicati nei precedenti singoli, pi\u00f9 sei brani gi\u00e0 editi nelle versioni di altri gruppi e cantanti, qui interpretati da Battisti; il 28 marzo pubblica il secondo singolo dell'anno, \"Acqua azzurra, acqua chiara/Dieci ragazze\".\nIn primavera, in alcune interviste, rivela il fidanzamento con Grazia Letizia Veronese, di professione segretaria di Miki Del Prete nel Clan Celentano, sua futura compagna di vita; della Veronese si era parlato poco tempo prima in alcune riviste come fidanzata di Gian Pieretti.\nIl 15 aprile partecipa per la prima volta a una trasmissione televisiva, \"Speciale per voi\" di Renzo Arbore, all'epoca in onda in seconda serata sul secondo canale della Rai. Nella trasmissione viene lanciata la canzone \"Acqua azzurra, acqua chiara\", che diventer\u00e0 un tormentone estivo nell'estate 1969: con questa canzone, Battisti arriva terzo al \"Cantagiro 1969\" con 861 voti ma vince il Festivalbar di quell'anno con preferenze, distaccando I Camaleonti, secondi classificati, di quasi voti.\nDurante l'estate, esegue il suo primo tour, composto di 21 serate. Sempre durante il periodo estivo, Battisti fonda insieme con Mogol una casa discografica indipendente, la Numero Uno. In questo progetto vengono coinvolti la Formula 3, Bruno Lauzi, Edoardo Bennato, Adriano Pappalardo, Oscar Prudente e altri; tuttavia Battisti non pu\u00f2 ancora passare all'etichetta per via degli obblighi contrattuali che lo legano alla Ricordi.\nIl 14 ottobre pubblica il terzo singolo dell'anno, \"Mi ritorni in mente/7 e 40\"; il lato A \u00e8 presentato il 19 ottobre con una sua partecipazione nel programma radiofonico \"Gran variet\u00e0\" condotto da Walter Chiari. Tra i singoli che pubblica quell'anno, questo \u00e8 quello che incontra il successo maggiore: \u00e8 l'11\u00ba singolo pi\u00f9 venduto del 1969 e arriva anche al primo posto in Hit parade.\nNonostante il successo come interprete, la sua attivit\u00e0 di autore per altri cantanti non si interrompe: sue sono canzoni di grande successo come \"Questo folle sentimento\", dall'atmosfera vagamente psichedelica, affidata alla Formula 3; \"Mamma mia\", affidata ai Camaleonti; infine \"Il paradiso della vita\" (una canzone scritta nel 1968 da Mogol e Battisti per La ragazza 77, ma che non ottiene alcun successo) quell'anno viene ripresa dal gruppo inglese degli Amen Corner, con il titolo \"(If Paradise Is) Half as Nice\", raggiungendo il primo posto delle classifiche di vendita britanniche. Inoltre Patty Pravo, in un viaggio nel Regno Unito, rimane affascinata dal brano degli Amen Corner, ignorando che fosse stato scritto in origine dagli italiani Battisti e Mogol, e decide di farne una cover con il titolo di \"Il paradiso\", rendendo la canzone popolare anche in Italia.\nSebbene sia abbastanza disponibile a rilasciare interviste ai mass media, gi\u00e0 in questo periodo comincia a delinearsi il suo carattere: in un'intervista relativa al suo fidanzamento con Grazia Letizia Veronese, seppure in tono scherzoso, definisce i giornalisti dei \u00abdannati curiosi\u00bb, comincia a manifestare il desiderio di privacy e di non essere costantemente sotto i riflettori (\u00abNoi gente dello spettacolo non riusciamo mai a farci gli affari nostri senza che interveniate voi [\u2026] a togliere anche quel minimo di riservatezza della nostra vita privata\u00bb) e la convinzione di dover essere giudicato solo per la sua musica e non per il gossip che si crea attorno al personaggio (\u00abLucio Battisti deve essere giudicato per le canzoni che scrive e per le canzoni che canta\u00bb).\nBattisti, Mogol e la Numero Uno.\nDal 1969 e per tutti gli anni settanta, Lucio Battisti raggiunge il culmine della popolarit\u00e0 e del successo. I suoi album sono costantemente tra i primi posti nelle classifiche di vendita degli anni 1969, 1971, 1972, 1973, 1975, 1976, 1977, 1978 e 1980. Nel 1973, caso raro nella storia discografica italiana, riesce a conquistare il primo e il secondo posto in classifica (con \"Il mio canto libero\" e \"Il nostro caro angelo\"), distanziando opere di respiro e successo internazionali come \"The Dark Side of the Moon\" dei Pink Floyd (3\u00ba) e \"Don't Shoot Me I'm Only the Piano Player\" di Elton John (4\u00ba).\n1970: la fortuna del sodalizio con Mogol.\nDurante il 1970 compone \"Sole giallo, sole nero\" e \"Io ritorno solo\" per la Formula 3, \"Insieme\" e \"Io e te da soli\" per Mina, \"Per te\" per Patty Pravo, \"Mary oh Mary\" ed \"E penso a te\" per Bruno Lauzi, \"Io mamma\", \"Uomini\" e \"Perch\u00e9 dovrei\" per una cantante da lui lanciata senza successo, Sara.\nSempre nello stesso anno suona la chitarra nella canzone \"La prima cosa bella\" di Nicola Di Bari, che si classifica al secondo posto al Festival di Sanremo.\nIl 2 giugno partecipa per la seconda volta a \"Speciale per voi\" di Renzo Arbore. Durante il dialogo con il pubblico in sala ribadisce di non essere un cantante politicamente impegnato e ancora una volta viene criticata la sua voce, stavolta dal giornalista e conduttore Renzo Nissim; alla fine Battisti, evidentemente stanco di tutte quelle chiacchiere, tronca bruscamente il discorso dicendo al pubblico: \u00abSono tre ore che state a parlare e non si \u00e8 concluso niente! Io propongo delle cose: vi emozionano, vi piacciono, s\u00ec o no?\u00bb\nDopo aver ricevuto un coro di \u00abs\u00ec\u00bb canta \"Il tempo di morire\" e \"Fiori rosa, fiori di pesco\", dimostrando ancora una volta la sua avversione per le discussioni e i pettegolezzi e il desiderio di essere giudicato solo per la sua musica. L'8 giugno 1970 esce il singolo \"Fiori rosa fiori di pesco/Il tempo di morire\", che contiene le due canzoni interpretate in anteprima a \"Speciale per voi\".\nDal 21 giugno al 26 luglio di quell'anno, su iniziativa di Mogol, i due intraprendono un viaggio a cavallo da Milano a Roma; il viaggio sar\u00e0 raccontato dallo stesso Battisti in tre articoli su \"TV Sorrisi e Canzoni\". Appena tornato dal viaggio inizi\u00f2 i preparativi per il tour che intraprender\u00e0 quell'estate con la Formula 3: dieci date eseguite tra \"L'altro mondo\" di Rimini, \"La Bussola\" di Marina di Pietrasanta e il locale di Gino Paoli a Sestri Levante. Sar\u00e0 anche il suo ultimo tour.\nIl 2 settembre Battisti vince il \"Festivalbar 1970\" con la canzone \"Fiori rosa fiori di pesco\". In questa occasione annuncia di avere in mente di realizzare un concept album basato sul tema dell'amore visto con angolazioni nuove.\nIl 15 ottobre esce il singolo \"Emozioni/Anna\". Nel novembre 1970 il concept album annunciato in occasione del Festivalbar, \"Amore e non amore\", \u00e8 pronto: essendo per\u00f2 un album piuttosto sperimentale e di difficile comprensione (la met\u00e0 dei brani sono strumentali e tendenti verso il rock progressivo) la Ricordi decide di metterlo da parte e a dicembre pubblica invece un'altra raccolta, intitolata \"Emozioni\", dove si trovano in versione stereofonica i brani tratti dai singoli gi\u00e0 pubblicati, stavolta senza neanche un inedito. Con questa operazione commerciale da parte della Ricordi i rapporti di Battisti con la casa discografica si cominciano a incrinare.\nIn quel periodo si sparse la notizia di una possibile collaborazione tra Mogol-Battisti e Pete Townshend, dopo che questi rimase affascinato dall'ascolto del brano \"Emozioni\", durante un incontro col duo avvenuto a Londra.\n1971: il passaggio alla Numero Uno.\nAd aprile Battisti pubblica il singolo \"Pensieri e parole/Insieme a te sto bene\". Il produttore discografico Alessandro Colombini, prima della pubblicazione, era molto scettico riguardo al singolo ed era sicuro che \"Pensieri e parole\" avrebbe decretato la fine del sodalizio Mogol-Battisti, invece il 45 giri ebbe un successo tale da essere definito da Lelio Luttazzi \u00abregina di Hit parade\u00bb.\nIn questo anno la stampa inizia a lamentare la calante disponibilit\u00e0 di Battisti a essere intervistato e fotografato, cos\u00ec il 27 aprile si esibisce al Circolo della stampa di Milano appositamente per i giornalisti e le loro famiglie, accompagnato da Mario Lavezzi alla chitarra e Mogol, con lo scopo di far capire che non si tratta di avversione personale contro i giornalisti ma solo della sua volont\u00e0 di essere giudicato unicamente per la sua musica.\nIl 1\u00ba maggio 1971 partecipa alla trasmissione televisiva \"Teatro 10\", dove canta in playback \"Pensieri e parole\" (in un video molto originale che mostra in sovrapposizione due immagini di Battisti che cantano le due parti della canzone) mentre canta dal vivo con la chitarra \"Eppur mi son scordato di te\", canzone all'epoca affidata alla Formula 3. Sembra che Battisti, recandosi negli studi Rai a Roma, dimentic\u00f2 la propria chitarra a Milano e ne acquist\u00f2 all'ultimo momento una da pochi soldi alla stazione Termini; nonostante ci\u00f2 la sua esibizione mand\u00f2 in visibilio il pubblico, che nel finale inizi\u00f2 anche a urlare.\nPer l'estate Mogol aveva in progetto di ripetere un'impresa simile a quella dell'anno precedente scendendo a nuoto il fiume Po fino alla foce, ma a causa dei reumatismi di Battisti il medico sconsigli\u00f2 l'impresa e il progetto sfum\u00f2. A luglio si reca a Campione d'Italia per dirigere un'orchestra di 25 elementi nell'esecuzione di \"7 agosto di pomeriggio\", brano proveniente dall'album \"Amore e non amore\", che nel frattempo \u00e8 \"congelato\" da otto mesi negli archivi della Ricordi suscitando preoccupazione in Battisti riguardo al fatto che, dopo tutto quel tempo, potesse essere gi\u00e0 \"superato\" e meno moderno delle sue composizioni pi\u00f9 recenti.\nSempre nel mese di luglio, finalmente, la Ricordi pubblica l'album \"Amore e non amore\", accompagnato dal singolo \"Dio mio no/Era\"; il brano \"Dio mio no\" viene censurato, a causa della frase \u00abla vedo in pigiama e lei si avvicina. Dio mio no! Cosa fai? Che cosa fai?\u00bb che conteneva dei significati erotici considerati inaccettabili. Il 31 luglio viene registrata negli studi della Rai \"Tutti insieme\", una trasmissione televisiva musicale ideata da Mogol dove si esibiscono dal vivo molti artisti appartenenti (o comunque legati) alla Numero Uno: Lucio Battisti, Alberto Radius, i Dik Dik, i Flora Fauna Cemento, la Premiata Forneria Marconi, Lally Stott, Mia Martini, Mauro Pagani, Adriano Pappalardo, la Formula 3, Bruno Lauzi ed Edoardo Bennato. Verr\u00e0 trasmessa il 23 settembre, con un ottimo esito soprattutto tra il pubblico pi\u00f9 giovane.\nA settembre scade il contratto che lo legava alla Dischi Ricordi, ed \u00e8 quindi libero di passare alla Numero Uno. Per ricavare il pi\u00f9 possibile da Battisti, che in quel momento godeva di grande popolarit\u00e0, la Ricordi inizi\u00f2 a sfruttare al massimo il materiale inedito che, come da contratto, aveva ancora diritto a pubblicare, cos\u00ec il 28 ottobre mette sul mercato un'altra raccolta, \"Lucio Battisti Vol. 4\", a discapito del nome in effetti una semi-antologia, dove i brani inediti sono appena tre, e il 24 ottobre pubblica il singolo \"Le tre verit\u00e0/Supermarket\". In \"Le tre verit\u00e0\" sono evidenti gli echi internazionali, in particolare dei Led Zeppelin.\nA novembre pubblica il suo primo singolo per la Numero Uno, \"La canzone del sole/Anche per te\"; per la semplicit\u00e0 degli accordi e l'ispirazione artistica, \"La canzone del sole\" \u00e8 un classico per chi si accinge a imparare a suonare la chitarra.\nIl 31 dicembre partecipa alla trasmissione televisiva \"Cento di queste notti\", dove prima di cantare \"La canzone del sole\" accenna l'introduzione strumentale di \"Dio mio no\".\nDurante questo anno scrive \"Vendo casa\" per i Dik Dik, \"Eppur mi son scordato di te\", \"Nessuno nessuno\" e \"Mi chiamo Antonio tal dei tali e lavoro ai mercati generali\" per la Formula 3, \"Amor mio\" e \"La mente torna\" per Mina, \"Amore caro amore bello\" e \"L'aquila\" per Bruno Lauzi, \"Un papavero\" per i Flora Fauna Cemento e \"La folle corsa\", interpretata da Little Tony e dalla Formula 3.\n1972-1973: il progressivo distacco dai mass media.\nEvidentemente turbata dal successo di \"La canzone del sole/Anche per te\", la Ricordi nel marzo del 1972 compie un ulteriore tentativo commerciale pubblicando il singolo \"Elena no/Una\". \u00c8 l'ultimo brano inedito che la Ricordi ha diritto a pubblicare.\nIl 23 aprile Battisti partecipa alla trasmissione televisiva \"Teatro 10\". Presentato da Alberto Lupo, canta in anteprima \"I giardini di marzo\" (in playback) e si esibisce dal vivo in un duetto con Mina, interpretando un medley composto da \"Insieme\", \"Mi ritorni in mente\", \"Il tempo di morire\", \"E penso a te\", \"Io e te da soli\", \"Eppur mi son scordato di te\" ed \"Emozioni\", accompagnati da Massimo Luca alla chitarra acustica, Angel Salvador al basso, Gianni Dall'Aglio alla batteria, Gabriele Lorenzi alle tastiere e Eugenio Guarraia alla chitarra elettrica. Il duetto \u00e8 ritenuto una delle esibizioni pi\u00f9 importanti della musica pop italiana e sar\u00e0 l'ultima apparizione televisiva di Battisti in Italia.\nIl 24 aprile pubblica il suo primo album per la Numero Uno, \"\", accompagnato dal singolo \"I giardini di marzo/Comunque bella\". L'album \u00e8 il secondo pi\u00f9 venduto del 1972.\nIn questo periodo inizia a rifiutarsi di posare per fotografie e rilasciare interviste e, rifiutandone una per il settimanale \"Sogno\", dichiara di preferire l'olio di ricino alla televisione; la stampa, in risposta, inasprisce i toni: \"Sogno\" lo accusa di essere incoerente alle sue dichiarazioni (avendo appena partecipato a \"Teatro 10\") e di aver scelto di non farsi pi\u00f9 intervistare solo per attirare l'attenzione e farsi pubblicit\u00e0; \"Oggi\" pubblica un dibattito tra musicisti e critici sul tema \u00abBattisti \u00e8 davvero un fenomeno?\u00bb in cui Riz Ortolani lo accusa di \u00abscopiazzare\u00bb, Augusto Martelli dichiara che \u00abBattisti \u00e8 un dilettante spaventoso\u00bb e \u00abun pallone gonfiato\u00bb, mentre Aldo Buonocore dichiara che \u00abla sua voce \u00e8 una lagna, uno strazio\u00bb.\nA novembre del 1972 pubblica l'album \"Il mio canto libero\", accompagnato dal singolo \"Il mio canto libero/Confusione\". L'album \u00e8 il pi\u00f9 venduto del 1973 e solo nel giro iniziale di distribuzione vende copie.\nIl 12 dicembre si registra la sua ultima partecipazione a una trasmissione radiofonica, \"Supersonic\", nella quale interpreta \"Comunque bella\", ', \"La canzone del sole\" e '; Fabrizio Zampa su \"Il Messaggero\" lo stronca scrivendo che \u00abla sua esibizione \u00e8 stata una sagra della stonatura e dell'approssimazione\u00bb. Con l'ultima esibizione televisiva italiana avvenuta ad aprile dello stesso anno e l'ultimo concerto risalente all'estate del 1970, questo evento costituisce l'ultima esibizione pubblica di Battisti in Italia.\nDurante il 1972 compone \"Il mio bambino\" per Iva Zanicchi, \"Io mamma\" per Sara, \"\u00c8 ancora giorno\" e \"Segui lui\" per Adriano Pappalardo, \"Mondo blu\" per i Flora Fauna Cemento, \"Aeternum\" (di cui scrive il testo), \"Sognando e risognando\" e \"Storia di un uomo e di una donna\" per la Formula 3 e \"Prima e dopo la scatola\" per Alberto Radius. Non comporr\u00e0 pi\u00f9 per altri cantanti, ad eccezione di due brani nel 1976.\nIl 25 marzo 1973 nasce l'unico figlio di Battisti e Grazia Letizia Veronese, di nome Luca Filippo Carlo. Le reazioni della stampa a questo evento causeranno la definitiva rottura tra Battisti e i giornalisti: il 26 marzo \"Sogno\" pubblica un articolo su un fantomatico e improbabile flirt tra Battisti e l'attrice di cinema erotico Zeudi Araya, il 27 marzo due fotografi irrompono violentemente nella stanza della clinica dove si trovava insieme alla compagna ed al bambino, iniziando a scattare fotografie all'impazzata e costringendo Battisti a cacciarli via in malo modo; in risposta a questo isolamento, \"Novella 2000\" scrive che il cantante \u00abha paura anche delle ombre\u00bb, descrivendo un Battisti tirchio, burbero e apatico. Nel periodo successivo la stampa non allenta la presa, anzi la ricerca dello scoop assume sempre di pi\u00f9 l'aspetto di una caccia: il 14 maggio \"Novella 2000\" documenta con un lungo articolo l'affissione della notifica di una grossa multa sulla porta della casa milanese di Battisti, mentre il 10 giugno \"TV Sorrisi e Canzoni\" titola in prima pagina \u00ababbiamo stanato col teleobiettivo Lucio, figlio e moglie in un misterioso rifugio in Brianza pieno di provviste\u00bb, dove Battisti stava facendo costruire una villa accanto a quella di Mogol (precisamente a Dosso di Coroldo, comune di Molteno), dove vivr\u00e0 per il resto della sua vita.\nIl suo distacco dalla stampa italiana e dalle esibizioni dal vivo diventa, a questo punto, totale: sul finire dell'anno, arriva infatti a rifiutare un'intervista per Enzo Biagi e una richiesta di Gianni Agnelli, che gli propone di esibirsi al Teatro Regio di Torino in uno spettacolo sponsorizzato dalla FIAT, per un compenso di 2 miliardi di lire.\nA settembre pubblica l'album \"Il nostro caro angelo\" accompagnato dal singolo \"La collina dei ciliegi/Il nostro caro angelo\". Negli arrangiamenti, per la prima volta, compaiono con una certa importanza gli strumenti elettronici mentre si riduce il peso di archi e fiati, punto fermo dei lavori realizzati negli anni precedenti. L'album vende copie ed \u00e8 il secondo album pi\u00f9 venduto del 1973, preceduto da \"Il mio canto libero\".\nNello stesso anno, inoltre, Battisti compare per la prima e unica volta nella locandina di un film, per la colonna sonora di \"La circostanza\" di Ermanno Olmi, nella quale compaiono canzoni precedentemente scritte da Battisti per la Formula 3.\nAlla fine del 1974, ispirato da un viaggio in Sudamerica con Mogol, Battisti pubblica \"Anima latina\": probabilmente il suo disco pi\u00f9 ambizioso, complesso e sfaccettato, originale fusione delle sonorit\u00e0 latine con alcune delle modalit\u00e0 espressive tipiche del progressive (brani lunghi, dall'orchestrazione e strumentazione estremamente composita e stratificata; ampio uso di sintetizzatori). \u00c8 un disco che, come dir\u00e0 lo stesso Battisti, \u00e8 votato alla valorizzazione del ritmo, reso a tratti ossessivo nelle sezioni per fiati, cori e percussioni; i testi si fanno sempre pi\u00f9 criptici, quasi esoterici, in controtendenza col modo di scrivere di Mogol, tradizionalmente ispirato alla quotidianit\u00e0; e il canto di Battisti \u00e8 soffuso e volutamente tenuto a volume basso nel mixaggio, alla pari con gli altri strumenti, tanto da essere talvolta quasi impercettibile.\nTra i brani che ottengono maggior riscontro, la stessa \"Anima latina\", con un testo che Mogol ritenne essere il pi\u00f9 bello da lui mai scritto; \"Due mondi\", una frenetica ballata in crescendo a met\u00e0 strada tra il genere salsa e la tradizione sudamericana, in cui duetta con la cantante monzese Mara Cubeddu; \"Anonimo\", una canzone che parla dell'iniziazione sessuale di un fanciullo e che reca in coda una singolare citazione de \"I giardini di marzo\"; e \"Macchina del tempo\", giustapposizione di pi\u00f9 linee melodiche che formano il brano musicalmente pi\u00f9 complesso dell'album, incentrato sulle estreme conseguenze dell'alienazione per sofferenza amorosa. Nonostante l'osticit\u00e0 della proposta (nessuna canzone \u00e8 davvero rimasta nella memoria collettiva), il disco ottiene vendite eccezionali, rimanendo in classifica per 65 settimane (a tutt'oggi il record per un disco di Battisti), e \"rappresent\u00f2 una mutazione e una maturazione nel suo stile oltrech\u00e9 una svolta nel modo di fare musica in Italia\". Mentre Battisti completava il mix di Anima Latina concede al giornalista di Ciao 2001 Renato Marengo arrivato al Mulino come produttore artistico di Tony Esposito, una lunga intervista, nonostante fosse da anni in silenzio stampa. Marengo racconter\u00e0 questa vicenda nel libro \u201cLa vera storia dell\u2019intervista esclusiva a Battisti\" (Coniglio editore, Roma, 2010).\n1975-1980: gli ultimi successi e la fine del sodalizio.\nTra maggio e giugno del 1975 parte per un viaggio negli Stati Uniti visitando New York, San Francisco e Los Angeles, citt\u00e0 dove lo raggiungono anche Mogol e la compagna (che sposer\u00e0 un anno dopo) Grazia Letizia Veronese; l'ultima tappa, Nashville, viene eliminata in favore di una permanenza pi\u00f9 lunga a Los Angeles. Durante questo periodo Battisti assorbe le novit\u00e0 musicali nello stile e nella tecnica di registrazione, in particolare le sonorit\u00e0 della disco music. La RCA gli propone di realizzare un album con i suoi maggiori successi cantati in inglese per conquistare il mercato statunitense, ma Battisti, contrario a utilizzare brani gi\u00e0 pubblicati, dichiara che \u00ab\u00e8 sciocco continuare a guardarsi indietro\u00bb pur confessando di essere \u00abeccitato dall'idea di incidere un album qui\u00bb. Inoltre risale a questo soggiorno la bozza di una canzone, ispirata dall'autostrada americana Interstate 5 e provvisoriamente intitolata \"San Diego Freeway\", che sarebbe poi diventata \"Ancora tu\".\nIl 16 luglio 1975, poco dopo il suo rientro in Italia, il figlio di Battisti (Luca, che aveva all'epoca due anni e quattro mesi) sfugge per poco a un tentativo di rapimento, che la stampa dell'epoca attribuisce all'Anonima sequestri. Il piccolo Luca, che giocava in un parco pubblico della periferia di Milano, sfugg\u00ec ai rapitori solo grazie al pronto intervento della babysitter. Da questo momento in poi Battisti, la compagna e il figlio Luca iniziano a recarsi a Londra sempre pi\u00f9 spesso, a quanto sembra anche (se non principalmente) per paura dei rapimenti.\nIl 17 settembre nello studio di registrazione \"Il mulino\" di Anzano del Parco venne organizzato un incontro tra Mogol, Battisti, il direttore della rivista di controcultura \"Re Nudo\" Andrea Valcarenghi e alcuni personaggi che facevano parte dell'ambiente della rivista, tra cui Nanni Ricordi, Gianfranco Manfredi con la sua fidanzata Mirella Lisignoli e Cesare Montalbetti con la fidanzata Wanda Spinello, alla presenza del giornalista Renato Marengo. L'incontro venne organizzato per far ascoltare in anteprima le tracce del nuovo album di Battisti, discutendo la partecipazione di Battisti al \"Festival del proletariato giovanile\" di Parco Lambro del 1976, che era organizzato dalla rivista e a cui Battisti intendeva partecipare per farsi conoscere dai frequentatori del festival, particolarmente attenti al genere di musica trattato da Battisti in \"Anima latina\" ma solitamente poco interessati alla musica italiana. Durante l'incontro vennero ascoltati i brani con spiegazioni di Mogol per il testo e Battisti per le scelte musicali; sul brano \"Io ti venderei\", per\u00f2, Mirella Lisignoli e Wanda Spinello sollevarono una polemica sul maschilismo del testo che Mogol non condivideva; tuttavia sul momento non ci fu un vero scontro, tanto che a seguito dell'incontro Mogol organizz\u00f2 una partita di calcio. La collaborazione sfum\u00f2 definitivamente quando, il 12 dicembre, Marengo pubblic\u00f2 un articolo su \"Nuovo Sound\" nel quale critic\u00f2 l'esasperato atteggiamento femminista delle fidanzate di Montalbetti e Manfredi asserendo che \u00abil femminismo serio \u00e8 un'altra cosa, per fortuna\u00bb suscitando l'ira di Manfredi e degli altri organizzatori di \"Re Nudo\".\nA settembre realizza due filmati con la regia di Ruggero Miti e Cesare Montalbetti in cui canta \"Ancora tu\" e \"La compagnia\": secondo il giornalista e autore televisivo Michele Bovi si tratta del primo videoclip italiano, che anticipa di circa 2 mesi anche quello di \"Bohemian Rhapsody\" dei Queen.\nNel gennaio 1976, quando i brani del nuovo album sono pronti, cede \"Un uomo che ti ama\" a Bruno Lauzi e \"Io ti venderei\" a Patty Pravo; \"Ancora tu\" fu offerta a Mina, ma la cantante la rifiut\u00f2. A febbraio il nuovo album, influenzato dai ritmi della disco music e intitolato \"Lucio Battisti, la batteria, il contrabbasso, eccetera\" viene pubblicato, accompagnato dal singolo \"Ancora tu/Dove arriva quel cespuglio\". L'album, che vede la presenza di Ivan Graziani alla chitarra (gi\u00e0 amico di vecchia data di Battisti), vende circa 500\u00a0000 copie ed \u00e8 il 3\u00ba album pi\u00f9 venduto del 1976.\nIl 3 settembre 1976 si sposa in matrimonio civile con Grazia Letizia Veronese.\nIn questo periodo accoglie la proposta fattagli dalla RCA l'anno precedente e inizia a lavorare a un album in lingua inglese sulla base dei nuovi brani che stava componendo per il suo prossimo album. Alla traduzione dei testi lavora Marva Jan Marrow, una cantautrice statunitense immigrata in Italia dove faceva parte gi\u00e0 da tempo della Numero Uno. Realizzati i provini, si reca con la Marrow in California per la realizzazione del disco e il 4 ottobre iniziano le sessioni di registrazione. Alla fine del lavoro, dopo circa nove mesi, Mogol, non contento del fatto che il significato originale venisse perso e secondo Marva Jan Marrow invidioso del risultato raggiunto, decise di far riscrivere i testi da capo affidando l'incarico a Peter Powell, chiedendogli di tradurli in maniera pi\u00f9 letterale.\nL'album in italiano, realizzato sempre in California, viene pubblicato nel marzo 1977 con il titolo di \"Io tu noi tutti\", accompagnato dal singolo \"Amarsi un po'/S\u00ec, viaggiare\". Il disco \u00e8 il 2\u00ba album pi\u00f9 venduto dell'anno.\nL'album in inglese, intitolato \"Images\", invece viene pubblicato ad agosto sul mercato statunitense e inglese. Contiene i brani presenti su \"Io tu noi tutti\" (tranne \"L'interprete di un film\", \"Ami ancora Elisa\" e \"Questione di cellule\") con l'aggiunta di \"La canzone del sole\" e \"Il mio canto libero\". L'album, per\u00f2, ottiene scarsissimo successo: tra le cause del fiasco ci furono i difetti nella pronuncia inglese di Battisti, i testi tradotti male e in maniera troppo letterale per conservare un senso in una lingua diversa e la scarsa pubblicizzazione del disco da parte della RCA. Battisti, perfettamente consapevole dell'insuccesso, dichiara: \u00abdopo aver raggiunto certi risultati in italiano era un po' ridicolo da parte mia aspettarmi di avere immediatamente gli stessi risultati in una lingua quasi sconosciuta per me.\u00bb Per alleggerire le perdite, la RCA Italiana a settembre commercializza l'album anche in Italia, dove ottiene comunque scarso successo e si piazza al 59\u00ba posto nella classifica degli album pi\u00f9 venduti.\nNell'ottobre del 1978 Battisti pubblica l'album \"Una donna per amico\", accompagnato dal singolo \"Una donna per amico/Nessun dolore\". \"Una donna per amico\" fu il 4\u00ba album pi\u00f9 venduto del 1978 e le sue vendite sono stimate tra e di copie, affermandosi come il pi\u00f9 grande successo commerciale della carriera di Lucio Battisti.\nIn questo periodo si convince a realizzare anche un altro album in inglese che avrebbe dovuto essere il secondo tentativo di sfondare nel mondo anglofono dopo \"Images\" e che si sarebbe dovuto chiamare \"Friends\" o \"A Woman As A Friend\"; avrebbe dovuto contenere i brani pubblicati su \"Una donna per amico\" (tranne \"Maledetto gatto\" e \"Al cinema\") con l'aggiunta di \"E penso a te\" e \"Ancora tu\", ma a seguito di pareri negativi e scoraggianti da parte di discografici e collaboratori, Battisti decise di non pubblicare il disco; solo \"Baby It's You\" (\"Ancora tu\") e \"Lady\" (\"Donna selvaggia donna\") saranno pubblicate in un singolo nel 1979, senza particolare successo. Le registrazioni delle tracce dell'album sono a oggi inedite (sebbene circolino da tempo su Internet).\nNel febbraio del 1980 pubblica l'album \"Una giornata uggiosa\", accompagnato dal singolo \"Una giornata uggiosa/Con il nastro rosa\". Fu il 5\u00ba album pi\u00f9 venduto del 1980.\nIl 4 luglio 1980 (secondo alcune fonti era il 1982) avviene la sua ultima apparizione televisiva (avvenuta, si dice, per aver perso una scommessa con degli amici), nella quale canta in playback \"Amore mio di provincia\" nella trasmissione \"Musik &amp; G\u00e4ste\" della televisione svizzera di lingua tedesca. Da questo momento il silenzio di Battisti sar\u00e0 totale.\nLa fine della collaborazione con Mogol.\nA \"Una giornata uggiosa\" non seguiranno altri album con testi di Mogol. Lo scioglimento, avvenuto silenziosamente e senza litigi, fu dovuto principalmente alla divergenza artistica tra i due, con un Mogol ancorato a un universo poetico dai ben saldi punti fermi e un Battisti perennemente impegnato a innovare, a sperimentare e a superare se stesso. La causa occasionale fu la discrepanza nata sulla ripartizione dei diritti d'autore: gli introiti infatti andavano per un quarto a Battisti e un quarto a Mogol mentre il rimanente spettava alla societ\u00e0 editoriale, la edizioni Acqua azzurra; all'interno di essa, per\u00f2, Battisti aveva una quota del 40% mentre Mogol controllava appena il 10%. Mogol non era d'accordo con tale ripartizione (pi\u00f9 che per questioni economiche, per questione di principio) e voleva cambiare le quote azionarie della societ\u00e0, ma da Battisti ricevette solo il silenzio.\nSu questi eventi sono sorte molte leggende metropolitane: si parl\u00f2 anche di banali liti di condominio per quanto riguarda la divisione di un piccolo pezzo di terreno o di un tombino; in realt\u00e0, a detta di Mogol, questa questione nacque solo anni pi\u00f9 tardi.\nMentre Mogol inizier\u00e0 una collaborazione con Riccardo Cocciante, per il quale continuer\u00e0 a scrivere testi simili a quelli ideati per Battisti, secondo il suo consueto stile alato e sognatore, Battisti continu\u00f2 la sua strada con Velezia (pseudonimo di Grazia Letizia Veronese) prima e con Pasquale Panella poi, soddisfacendo il suo bisogno di esplorare nuove mete, nuovi orizzonti, nuove esperienze musicali.\nDopo Mogol.\n1981-1985: \"E gi\u00e0\" e l'incontro con Panella.\nDopo la fine del sodalizio con Mogol, Battisti attravers\u00f2 un periodo piuttosto felice e positivo, durante il quale si dedic\u00f2 a hobby come il windsurf, praticato assieme all'amico e collega Adriano Pappalardo.\nNel settembre 1982 pubblica l'album \"E gi\u00e0\", lavoro che lascia spiazzato il suo pubblico: si tratta infatti di un disco decisamente diverso dai precedenti, composto di canzoni pi\u00f9 brevi (solo un brano su 12 supera i quattro minuti di durata), su arrangiamenti completamente elettronici, dove gli unici strumenti sono i sintetizzatori mentre archi e chitarre sono totalmente assenti. I testi di \"E gi\u00e0\" sono scritti dalla moglie Grazia Letizia Veronese sotto lo pseudonimo \"Velezia\"; tuttavia, i numerosi spunti autobiografici presenti nei testi (come la passione per il windsurf e la gioia di fare e ascoltare musica) fanno ritenere da parte della critica che autore o almeno coautore dei medesimi sia lo stesso Battisti.\nIl disco, pur conquistando il primo posto in classifica, non ebbe il riscontro di vendita dei precedenti, complici l'assoluta mancanza di promozione (alla quale Battisti era strenuamente contrario) e caratteristiche eccessivamente \"avanzate\" per il mercato musicale italiano, come le sonorit\u00e0 elettroniche, cui molti musicisti anglosassoni peraltro facevano gi\u00e0 ampiamente ricorso.\n\"E gi\u00e0\", oltre che per il suo valore musicale, viene ricordato per il messaggio che Battisti volle comunicare: era avvenuto un cambiamento radicale, e nulla sarebbe pi\u00f9 rimasto come prima.\nTra il 1982 e il 1983 collabora con Adriano Pappalardo alla realizzazione degli album \"Immersione\" e \"Oh! Era ora\". Nel primo i testi sono scritti da Franca Evangelisti, mentre per \"Oh! Era ora\" Battisti decide di coinvolgere Pasquale Panella, paroliere che stimava per le canzoni che aveva scritto insieme a Enzo Carella.\nNel 1984 Battisti si incontra con Lucio Dalla, che gli propone una collaborazione, ma rifiuta. A tal proposito, Dalla dichiar\u00f2: \u00ablui ascoltava senza darmi importanza... disse che non si poteva fare, che si sentiva molto cambiato e che si stava muovendo in tutt'altra ricerca musicale.\u00bb\n1986-1994: la collaborazione con Pasquale Panella.\nNella seconda met\u00e0 degli anni ottanta comincia la collaborazione diretta tra Lucio Battisti e Pasquale Panella, proseguendo sullo stile che avevano inaugurato con il precedente album di Pappalardo. In questa ultima fase della sua carriera, Battisti pubblica cinque album musicalmente molto avanzati, che continuano l'esplorazione musicale iniziata con \"E gi\u00e0\" trattando generi musicali all'epoca emergenti nella scena musicale italiana (come la musica rap, techno); i testi di Panella sono molto diversi da quelli scritti in precedenza da Mogol: di difficile comprensione, sono densi di giochi di parole e doppi sensi. Per volere di Battisti gli album non vengono pubblicizzati in alcun modo nei mass media; saranno accolti dal pubblico con un successo via via calante e dalla critica con pareri estremamente discordi.\nNel marzo del 1986 Battisti torna sul mercato discografico con l'album \"Don Giovanni\". Gli arrangiamenti sono meno elettronici rispetto al precedente \"E gi\u00e0\" e coniugano sonorit\u00e0 sintetiche con quelle tradizionali. La critica accoglie l'album con pareri molto contrastanti: per Francesco De Gregori \u00ab\"Don Giovanni\" \u00e8 una pietra miliare. D'ora in poi dovremo tutti fare i conti con un nuovo modo di scrivere la musica\u00bb, Michele Serra scrive che \u00ab\"Don Giovanni\" ridimensiona gran parte della musica leggera degli ultimi dieci anni\u00bb, mentre Gianfranco Manfredi dichiara senza mezzi termini che \u00abil disco \u00e8 una palla\u00bb. \"Don Giovanni\" comunque ottiene un buon successo commerciale: vende copie e risulta essere il terzo album pi\u00f9 venduto dell'anno.\nNel 1987 Battisti concede in via eccezionale l'utilizzo delle sue canzoni per il film \"Il grande Blek\", diretto da Giuseppe Piccioni. Tre anni prima, quattro suoi brani vennero utilizzati nella colonna sonora del film \"Un ragazzo e una ragazza\", diretto da Marco Risi.\nIl 7 ottobre 1988 esce l'album \"L'apparenza\". Su richiesta di Panella stesso, a partire da questo album la tecnica di scrittura dei brani viene invertita, con Panella che scrive i testi e Battisti che successivamente scrive la musica sopra; anche per questo motivo in questo album la struttura tradizionale della canzone comincia a essere utilizzata sempre meno. Con \"L'apparenza\" le vendite registrano un calo rispetto al precedente \"Don Giovanni\": l'album \u00e8 il 17\u00ba disco pi\u00f9 venduto dell'anno, con poco pi\u00f9 di copie vendute.\nIl 10 ottobre 1990 esce \"La sposa occidentale\", pubblicato dalla CBS. Nonostante le copie vendute l'album si piazz\u00f2 solo al 34\u00ba posto nella classifica. In questo periodo tra il grande pubblico comincia a farsi strada un sentimento di nostalgia verso il Battisti con Mogol, pi\u00f9 classico e immediato, ed un rifiuto della produzione recente di Battisti. Sull'onda di questo sentimento ottengono grande successo gli Audio 2, un duo che fece dell'imitazione del Battisti prima maniera il proprio marchio. Inoltre l'ormai lunga assenza di Battisti dalle scene contribuisce a creare una vera e propria mitizzazione del personaggio, uno stato di cose ben fotografato dal singolo \"Battisti\" dei B-nario.\nIl 6 ottobre 1992 pubblica \"Cosa succeder\u00e0 alla ragazza\", stavolta sotto l'etichetta Columbia, nel quale esplora generi musicali nuovi come la musica rap e techno. Dal punto di vista commerciale rappresent\u00f2 un ulteriore passo indietro piazzandosi al 57\u00ba posto nella classifica degli album pi\u00f9 venduti, dove invece ottiene pi\u00f9 successo una raccolta di vecchi brani scritti con Mogol, \"Le origini\" (al 26\u00ba posto). Per quanto riguarda la critica Mario Luzzatto Fegiz scrisse che \u00ab\"Cosa succeder\u00e0 alla ragazza\" \u00e8 un disco senza amore, un incubo\u00bb; Alfredo Saitto parl\u00f2 di \u00abinsulto al suo pubblico e alla sua stessa musica\u00bb; Fabrizio Zampa dichiar\u00f2 che \u00abricorda le sofferenze di Fantozzi al cineclub\u00bb; al contrario, Marco Mangiarotti scrisse che \u00ab\"Cosa succeder\u00e0 alla ragazza\" \u00e8 un altro capolavoro\u00bb.\nPer puro caso, nell'estate del 1993 Battisti incontra Adriano Celentano; da questo incontro nasce l'idea di realizzare un album a tre insieme a Mina che si sarebbe dovuto chiamare \"H2O\". Celentano diede appuntamento a Battisti a casa sua per tre giorni dopo, per discutere i particolari; in seguito Celentano dimentic\u00f2 l'appuntamento e da quel momento non riusc\u00ec pi\u00f9 a contattare Battisti per circa venti giorni, al termine dei quali Battisti disse di essere troppo occupato e che avrebbe telefonato in caso avesse voluto partecipare; nonostante l'idea fosse stata approvata anche da Mina, la telefonata di Battisti non arriv\u00f2 e il progetto sfum\u00f2.\nNel gennaio 1994, quando il suo nuovo disco \u00e8 quasi pronto, Battisti decide di non rinnovare il contratto con la Sony. L'album, intitolato \"Hegel\", viene pubblicato il 29 settembre di quell'anno per la Numero Uno; i testi contengono numerosi riferimenti al filosofo tedesco Georg Wilhelm Friedrich Hegel. Si piazz\u00f2 al 68\u00ba posto della classifica degli album pi\u00f9 venduti. La critica, come al solito, fu estremamente discorde nel giudicare l'album: Sandro Veronesi dichiar\u00f2 che \u00abdi \"Hegel\" si pu\u00f2 anche guardare solo le figure [\u2026] e poi dire in coro che \"Mogol-Battisti per\u00f2 era un'altra cosa\", ma esaminato poco pi\u00f9 attentamente [\u2026] finisce di farci vedere quanto \u00e8 piccina, in confronto, l'attuale musica italiana\u00bb mentre Gigio Rancilio parl\u00f2 della nuova musica di Battisti come di \u00abuno scandalo non pi\u00f9 accettabile\u00bb. Nel periodo della pubblicazione di \"Hegel\" Panella dichiara di non voler pi\u00f9 scrivere testi per Battisti, \u00abperch\u00e9 si rischiava la ripetizione\u00bb.\n1994-1998: gli ultimi anni e la morte.\nNegli anni trascorsi dall'uscita del suo ultimo disco, si parler\u00e0 con insistenza di un riavvicinamento artistico tra Battisti e Mogol, ma tali voci non troveranno mai conferma e non si concretizzeranno.\nNell'autunno del 1996, data la regolarit\u00e0 biennale seguita dalle pubblicazioni di Battisti a partire da \"Don Giovanni\", molti si aspettavano l'uscita di un nuovo album, ma cos\u00ec non fu; da quel momento cominciarono a circolare voci sull'esistenza di un fantomatico nuovo album, che non sarebbe stato mai pubblicato a causa delle difficolt\u00e0 da parte di Battisti nel trovare un accordo con le case discografiche, che non avrebbero accettato le sue richieste, troppo alte in rapporto al calo delle vendite degli ultimi album.\nIl 27 febbraio 1997 viene scoperto l'asteroide \"9115 Battisti\", intitolato in onore del musicista.\nDurante l'estate del 1997 su Rai 1 la trasmissione televisiva \"Va ora in onda\" lancia la moda degli \"abbattistamenti\", aprendo l'omonima rubrica nel programma, nella quale vengono segnalati dai fan presunti \"avvistamenti\" dell'artista reatino in tutta Italia, trasmettendone anche fotografie e video.\nNel 1998 le voci circolanti su un album di Battisti ancora non pubblicato vengono sfruttate dal giornalista Franco Zanetti per realizzare un pesce d'aprile. Zanetti, il 30 marzo, pubblic\u00f2 sul sito \"rockol.it\" una notizia che dest\u00f2 scalpore: Lucio Battisti, a causa di problemi nel trovare una casa discografica, avrebbe pubblicato il suo nuovo disco, chiamato \"L'asola\", su Internet, nel neonato sito \"www.luciobattisti.com\". Numerosissimi giornali riportarono la notizia (come il \"Corriere della Sera\", \"la Repubblica\" e altre importanti testate nazionali). Il giorno successivo un altro articolo sullo stesso sito dichiarava che si era trattato di un pesce d'aprile (spostando l'apostrofo nel nome del disco si ottiene \"La 'sola\", termine romanesco che significa \"la fregatura\") messo in scena dalla stessa redazione del sito; anche il sito www.luciobattisti.com era stato realizzato da Zanetti. A causa dell'enorme rilievo che i mass media diedero alla notizia, ancora nei mesi successivi alcuni giornalisti indicarono erroneamente \"L'asola\" come ultimo album di Battisti.\nTra il 29 e il 30 agosto 1998 si diffonde la notizia del ricovero di un Battisti in gravi condizioni cliniche in un ospedale milanese, dove avrebbe affrontato un intervento chirurgico d'urgenza. Durante gli 11 giorni di ricovero, per volere della stessa famiglia, non viene diffuso alcun bollettino medico. Saputo del ricovero, Mogol scrive una lettera a Battisti e la fa recapitare alla clinica. Il 6 settembre le sue condizioni si aggravano ulteriormente e l'8 viene spostato nel reparto di terapia intensiva dell'Ospedale San Paolo di Milano. Battisti muore la mattina del 9 settembre 1998, all'et\u00e0 di 55 anni; le cause della morte non sono mai state comunicate ufficialmente e l'ultimo bollettino medico riporta solamente che \u00abil paziente, nonostante tutte le cure dei sanitari che lo hanno assistito, \u00e8 deceduto per intervenute complicanze in un quadro clinico severo sin dall'esordio\u00bb. Secondo alcune voci non confermate il musicista sarebbe morto per un linfoma maligno che aveva colpito il fegato; altre voci affermarono che avesse sofferto di glomerulonefrite. Ai funerali, celebratisi in forma privata a Molteno, furono ammesse appena 20 persone, tra le quali Mogol, e il cantante venne sepolto nel cimitero del comune brianzolo.\nDal 1998 in poi.\nLa vedova Grazia Letizia Veronese ha deciso di adottare una politica fortemente protezionistica nei riguardi dell'eredit\u00e0 artistica del marito, bloccando manifestazioni in tributo (come accadde nel 2006 per il festival \"Un'avventura, le emozioni\" di Molteno, ai cui organizzatori fu intentato un ricorso) e impedendo la pubblicazione o la riedizione di singoli, album e video, come nel caso del videoclip per la versione dei Delta V di \"Prendila cos\u00ec\" (2004), di un DVD dei Dik Dik (2005). Venne finanche negata l'autorizzazione per l'apparizione di immagini di Battisti nella scenografia per il brano \"Buonanotte all'Italia\" in un concerto di Luciano Ligabue (2008).\nIl 6 settembre 2013, pochi giorni dopo la sentenza della Corte d'appello di Milano che aveva dato ragione al comune di Molteno, condannando gli eredi dell'artista a versare al comune brianzolo circa 50.000 euro a titolo di risarcimento, la salma di Battisti venne riesumata dal cimitero del piccolo comune lecchese e traslata in quello di San Benedetto del Tronto (residenza della vedova), dove tre giorni dopo, a quindici anni esatti dalla morte, venne cremata; le ceneri sono state quindi ritirate dalla famiglia e conservate privatamente. Nel comune brianzolo rimane la tomba ormai vuota.\nPer celebrare i vent'anni dalla scomparsa, il 14 settembre 2018 Sony Music pubblic\u00f2 per la prima volta tutti gli album originali rimasterizzati dai nastri originali, in edizione limitata, numerata e in formato \"vinyl replica\".\nAl termine di una lunga battaglia legale, a partire dal 29 settembre 2019 tutte le opere firmate da Mogol e Battisti sono state rese disponibili sulle principali piattaforme di streaming musicale, tra cui Spotify.\nNella cultura di massa.\nDopo la morte di Battisti, il \"New York Times\" pubblic\u00f2 un breve profilo su di lui scrivendo: \u00abil pi\u00f9 famoso cantante pop italiano, paragonato a volte a Bob Dylan, non per il contenuto politico delle sue canzoni ma per aver definito un'era\u00bb. Il giornale defin\u00ec Battisti \"la voce degli italiani diventati adulti alla fine degli anni '60 e all'inizio degli anni '70\". Il quotidiano ricord\u00f2 inoltre che Battisti agli albori della sua carriera aveva scritto canzoni di successo non solo per cantanti italiani ma anche \"per americani come Gene Pitney e gli Hollies\".\nAlla sua scomparsa, Battisti ha lasciato 20 album ufficiali, i suoi brani sono stati e vengono tuttora interpretati da altri artisti in tributi e manifestazioni in suo onore, e album o raccolte di suoi brani sono tornati nelle classifiche dei dischi pi\u00f9 venduti nel 1999, 2004, 2005, 2006, 2007, 2008, 2009, 2010 e 2011; secondo il 75% dei giovani, nell'estate 2009 Battisti \u00e8 stato l'artista pi\u00f9 cantato nelle spiagge italiane.\nI brani scritti con Mogol sono rimasti nella memoria collettiva, al punto che alcune frasi dei testi sono entrate nel linguaggio comune alla pari dei proverbi: tra queste, \u00ablo scopriremo solo vivendo\u00bb, tratta da \"Con il nastro rosa\", e la frase \u00abuna donna per amico\u00bb con i suoi derivati (es. \u00abun cane per amico\u00bb), tratta dal brano \"Una donna per amico\", o anche \u00abcome pu\u00f2 uno scoglio arginare il mare\u00bb, tratta da \"Io vorrei... non vorrei... ma se vuoi\"; un'ulteriore dimostrazione \u00e8 che all'inizio degli anni ottanta, la frase \u00able discese ardite e le risalite\u00bb, presa anch'essa da \"Io vorrei... non vorrei... ma se vuoi\", fu scelta dalle Brigate Rosse come titolo per un loro documento programmatico. La grande influenza di Battisti nell'attuale produzione musicale \u00e8 testimoniata anche da alcuni autori stranieri che lo hanno scoperto e apprezzato da poco tempo (come i Daft Punk) e dal gran numero di artisti musicali, sia italiani che internazionali, che hanno dichiarato la loro stima e ammirazione verso di lui: tra i molti Claudio Baglioni, Cesare Cremonini, Francesco De Gregori, Zucchero Fornaciari, Gianluca Grignani, Luciano Ligabue, Fiorella Mannoia, Franco Simone, Mia Martini, Ennio Morricone, Gianna Nannini, Max Pezzali, Eros Ramazzotti, Eugenio Finardi, Vasco Rossi, Tricarico, Laura Pausini, Mina, Adriano Celentano, Marcella Bella, Jos\u00e9 Feliciano, Pete Townshend, Bugo, Renato Zero, R\u00f3is\u00edn Murphy, S\u00e9bastien Tellier, Ricardo Villalobos, Verdena, Colapesce, Dente, Paul McCartney, Mick Ronson e David Bowie; quest'ultimo, che ha reinterpretato i testi di \"Io vorrei... non vorrei... ma se vuoi\" per la cover di Ronson (tra l'altro non apprezzata da Mogol), negli anni '70 ha citato Battisti come il suo italiano preferito, e nel 1997 lo ha definito il miglior cantante del mondo insieme a Lou Reed. Per il suo estro creativo, Battisti \u00e8 stato anche accostato al genio musicale di Mozart.\nInnovazioni introdotte da Battisti.\nOltre alla sua produzione, Lucio Battisti ha lasciato in eredit\u00e0 alla musica italiana un consistente numero di innovazioni tecniche e stilistiche, derivate dalla fusione della tradizione melodica italiana con le sonorit\u00e0 nuove della musica rock, pop e altri generi internazionali. L'opera battistiana risulta essere stata particolarmente efficace nell'aver continuato a traghettare la musica \"leggera\" italiana verso la modernit\u00e0 e la molteplicit\u00e0 dei linguaggi musicali, offrendo in ogni fase dell'esperienza artistica un interessante sovrapporsi di tonalit\u00e0 e testo lirico.\nDal punto di vista stilistico, l'artista fu spesso anticipatore di generi e mode che sarebbero esplose di l\u00ec a poco: da citare l'album \"Lucio Battisti, la batteria, il contrabbasso, eccetera\" (1976), di stampo disco music/house e \"Cosa succeder\u00e0 alla ragazza\" (1992), disco molto vicino al rap e alla techno. Le sonorit\u00e0 innovative degli ultimi dischi di Battisti, in particolare da \"La sposa occidentale\" in poi, sono divenute, sia pure in contesti spesso pi\u00f9 melodici e tradizionali, patrimonio comune degli arrangiamenti delle canzoni di moltissimi artisti italiani. Apprezzato anche come tecnico in sala d'incisione, dove svolgeva sempre un lavoro meticoloso, fu tra i primi in Italia a utilizzare la tecnica di capovolgere i nastri nelle registrazioni, gi\u00e0 a partire dal brano \"Era\" del 1967.\nDiscografia.\nGli inediti.\nA partire dalla seconda met\u00e0 degli anni novanta furono rinvenuti e quindi divulgati al pubblico, sia attraverso la radio e la televisione sia (in modo non sempre regolare) attraverso la distribuzione peer-to-peer (Napster, WinMX, eMule, ecc.), numerosi brani inediti o versioni alternative che l'artista aveva accumulato durante la sua carriera scartandoli, modificandoli o riscrivendone ora il testo, ora l'arrangiamento.\nSi possono dividere i brani inediti in quattro gruppi:\nAltre attivit\u00e0.\nLa Nazionale Cantanti.\nLucio Battisti ha giocato la seconda partita della Nazionale italiana cantanti, disputata contro la Nazionale Attori il 2 ottobre 1975. L'iniziativa di tale squadra calcistica non venne istituzionalizzata fino al 1981, tuttavia Battisti non vi partecip\u00f2 pi\u00f9.\nLa pittura.\nL'interesse di Battisti per il disegno e la pittura, sin dalla fine degli anni sessanta, \u00e8 ben documentato e pu\u00f2 essere desunto dalle sue stesse dichiarazioni: nella lunga intervista-autobiografia concessa a \"Sogno\" nel dicembre 1970 cita il disegno come uno dei suoi hobby; in un articolo del gennaio 1970 viene fotografato in una trattoria mentre disegna fumetti; nell'intervista a Renato Marengo del dicembre 1974 confronta musica e pittura e citando il lascito artistico di Picasso; in un'intervista del 1978, rispondendo a una domanda sulle attivit\u00e0 del tempo libero, si definisce \u00abun pittore astratto\u00bb. L'amico Pietruccio Montalbetti ricorda con schiettezza che Battisti \u00ab[\u2026] credeva d'essere un pittore; amava l'astrattismo, era attratto dai colori, dalla loro potenza, ma pittore non lo era affatto\u00bb.\nL'impegno di Battisti nelle arti figurative, tuttavia, \u00e8 sempre rimasto nella dimensione dell'hobby, e nel corso della sua vita il cantautore non ha mai divulgato o esposto in pubblico alcuna sua opera. Le uniche eccezioni sono un bozzetto autografato disegnato all'epoca della partecipazione a Sanremo 1969 e intitolato \u00abOcchi sulla sabbia\u00bb e, soprattutto, le cinque copertine degli album scritti con Pasquale Panella. Un dipinto riportante la firma di Battisti \u00e8 inquadrato per pochi secondi nel documentario \"Pensieri e parole\" trasmesso nel 2004 da Rete 4, nel momento in cui viene citata questa passione di Battisti.\nIl 21 marzo 2009, in un servizio di \"Striscia la notizia\", Andrea Barbacane, nipote del cantante in quanto figlio della sorella Albarita Battisti, ha mostrato alcuni quadri che venivano presentati come dipinti di Battisti, motivando l'apparizione televisiva con il desiderio di Alfiero Battisti (padre di Lucio e Albarita, all'epoca scomparso da pochi mesi) di far conoscere questa attivit\u00e0 parallela del musicista reatino. Le tele, che a detta di Barbacane erano state dipinte tra il 1969 e il 1972, hanno per nome i titoli delle stesse sue canzoni.\n Nel sito quadriluciobattisti.com, aperto poco dopo il servizio di \"Striscia\", si pu\u00f2 trovare l'elenco completo dei dipinti con la relativa immagine e descrizione; lo stile e la firma sono simili a quelle del quadro visibile nel documentario di Rete 4, quadro che non \u00e8 compreso tra gli 11 della collezione. Ben presto ha suscitato perplessit\u00e0 il fatto che tra i titoli dei quadri (\"Macchina del tempo\", \"Prigioniero del mondo\", \"\", \"Gente per bene e gente per male\", \"Respirando\", \"Due mondi\", \"La canzone della terra\", \"Una\", \"Una giornata uggiosa\", \"La collina dei ciliegi\", \"Apparenza\") figurassero canzoni che, negli anni indicati come periodo di realizzazione, non erano ancora state scritte (con un anticipo che, nel caso de \"L'apparenza\", arriva a pi\u00f9 di 15 anni).\nDal 14 settembre al 2 ottobre 2011, nello spazio espositivo AuditoriumArte dell'Auditorium Parco della Musica di Roma, si \u00e8 tenuta la mostra \"Battisti, il tratto delle emozioni\", curata da Gianni Borgna e Carla Ronga, in cui sono stati esposti al pubblico i suddetti quadri. Intervistato dai giornalisti, Andrea Barbacane ha dichiarato di non sapere come sia possibile che alcune tele portino nomi di canzoni scritte successivamente alla realizzazione del quadro.\nL'11 ottobre il figlio di Battisti, Luca, e la vedova Grazia Letizia Veronese, per mezzo dei loro legali, hanno palesato il loro dubbio sull'autenticit\u00e0 dei quadri esposti nella mostra, dichiarando di \u00abaver interpellato sia la Fondazione Musica per Roma che i curatori della mostra Gianni Borgna e Carla Ronga, al fine di conoscere la provenienza delle opere esposte, ma di non aver ricevuto alcun chiarimento\u00bb. Gianni Borgna ha replicato che le tele erano in casa di Alfiero Battisti, da cui sono state regolarmente acquistate, e ha affermato di avere \u00abtutti gli elementi per ritenere che si tratti di opere autentiche\u00bb.\nAltri interessi.\nBattisti era anche un abile giardiniere, un provetto idraulico ed un esperto elettrotecnico, dilettandosi nella riparazione di vecchie radio. Meno nota la sua passione per il cinema: era un fervente ammiratore di Tot\u00f2 e Franco e Ciccio. Gaetano Ria, ingegnere del suono per album come \"Umanamente uomo: il sogno\", ricorda: \u00abLucio in studio non voleva nessuno, nemmeno Mogol. Battisti era strano e curiosissimo, nonch\u00e9 fanatico di Tot\u00f2. Un giorno, mentre stavamo registrando, mi fece chiudere lo studio, lasciammo una registrazione a met\u00e0 e disse: \"Hai la macchina?\" Gli risposi di s\u00ec e mi preg\u00f2 di portarlo in un cinema dove davano una rassegna dei primi film di Tot\u00f2\u00bb.\nSecondo il padre Alfiero e Mogol, Battisti, poco prima della morte, stava per laurearsi in matematica; gli sarebbero mancati due esami e la tesi di laurea."}
{"id": "87192", "revid": "287204", "url": "https://it.wikipedia.org/wiki?curid=87192", "title": "Simca-Gordini", "text": "La Simca-Gordini \u00e8 stata una scuderia francese di Formula 1 dal 1950 al 1956. Fu fondata da Amedeo Gordini dopo aver stretto un accordo con la casa automobilistica SIMCA."}
{"id": "87194", "revid": "116056434", "url": "https://it.wikipedia.org/wiki?curid=87194", "title": "Bayreuth", "text": "Bayreuth (in bavarese \"Bayreith\") \u00e8 una citt\u00e0 extracircondariale nella Baviera settentrionale, in Germania, sul cosiddetto \"ramo rosso\" del Meno. \u00c8 la capitale dell'Alta Franconia ed \u00e8 sede del Governo dell'Alta Franconia, del Consiglio Regionale dell'Alta Franconia e degli uffici del ministro della Regione.\nBayreuth \u00e8 famosa grazie al festival di Wagner, che viene presentato annualmente nella Festspielhaus, che si trova su un'altura della citt\u00e0. Il teatro dell'opera dei Margravi \u00e8 stato nominato nel 2012 Patrimonio dell'UNESCO. A dispetto del suo nome, la citt\u00e0, strettamente legata al grande compositore Richard Wagner, appartiene alla Baviera (Bayern) solo dal 1810. Secondariamente \u00e8 nota per aver dato i natali al filosofo Max Stirner.\nStoria.\nBayreuth viene menzionata per la prima volta nel 1194 e potrebbe essere stata fondata dai conti di Andechs. Circa 60 anni pi\u00f9 tardi la citt\u00e0 (ancora solo un piccolo villaggio) venne sottoposta al controllo dello stato degli Hohenzollern, e quando quest'ultimo venne diviso, Bayreuth si trov\u00f2 ad esser parte della provincia di Kulmbach. La svolta nella sua storia avvenne nel 1603, quando il margravio Cristiano di Kulmbach (chiamato anche Brandeburgo-Kulmbach) decise di spostarvi la sua residenza. Lo sviluppo della nuova capitale dapprima fu stagnante a causa della guerra dei trent'anni, ma successivamente molti famosi edifici barocchi vennero aggiunti alla citt\u00e0.\nIn particolar modo durante il regno della margravia Guglielmina, figlia di Federico Guglielmo I di Prussia, svariati parchi e castelli furono edificati, e fanno ancora parte dell'attuale aspetto di Bayreuth. Nel 1769 l'ultimo margravio del Brandeburgo-Kulmbach (altres\u00ec detto Brandeburgo-Bayreuth) mor\u00ec senza lasciare un erede, e lo stato venne annesso dal confinante Ansbach. Bayreuth cos\u00ec non fu pi\u00f9 una capitale di stato. Ben presto divenne prussiana (1792), poi francese (1806) ed infine bavarese (1810).\nNel 1872 il compositore Richard Wagner vi si trasfer\u00ec. Successivamente Bayreuth divenne palcoscenico dell'ideologia nazista e i dirigenti nazisti visitarono spesso il festival di Wagner, cercando anche di trasformare la citt\u00e0 in un modello per la loro ideologia. Nell'aprile 1945, la citt\u00e0 venne pesantemente bombardata e molti monumenti insigni andarono perduti. Il festival di Wagner ricominci\u00f2 nel 1951 e nel 1975 venne fondata l'universit\u00e0 che contribu\u00ec ampiamente all'ulteriore crescita della citt\u00e0.\nCultura.\nRichard Wagner e Bayreuth.\nLa citt\u00e0 \u00e8 conosciuta pi\u00f9 che altro in associazione con Richard Wagner, che visse a Bayreuth dal 1872 fino al momento della morte nel 1883, avvenuta a Venezia.\nWagner scelse questa localit\u00e0 come sede del teatro per rappresentare i suoi drammi in quanto attratto e influenzato dal lungo soggiorno svolto a Bayreuth da Jean-Paul Richter, ossia uno dei fondatori del Romanticismo tedesco e inoltre anche per l'eco dei passati fasti musicali del luogo, che sin dai tempi dei primi margravi e durante il regno della principessa Guglielmina (XVIII secolo) pose il teatro al centro della vita culturale e sociale.\nLa villa di Wagner, \"Wahnfried\", fu costruita con l'aiuto economico del re Ludovico II di Baviera, ed \u00e8 ora stata trasformata nel museo del musicista. A nord della citt\u00e0, si trova il Bayreuth Festspielhaus, un teatro dell'opera costruito espressamente per l'esecuzione delle opere di Wagner. Il 22 maggio del 1872 Wagner pose la prima pietra del suo Tempio Musicale, con l'esecuzione della \"Nona sinfonia\" di Beethoven diretta dallo stesso Wagner. Questo sar\u00e0 inaugurato il 13 agosto del 1876 con la rappresentazione di Das Rheingold, la prima delle quattro opere componenti la Tetralogia di Der Ring des Nibelungen. Il nuovo teatro-tempio fu concepito in modo innovativo e moderno dallo stesso Wagner, su idea iniziale dell'architetto Semper e coll'intervento finale dell'architetto Otto Br\u00fcckwald, per soddisfare le necessit\u00e0 del dramma musicale: tra le peculiarit\u00e0 della costruzione si evidenziarono la massima visibilit\u00e0 per tutti i spettatori e l'invisibilit\u00e0 dell'orchestra collocata sotto il palcoscenico.\nLe prime rappresentazioni del Ciclo dell'Anello e del \"Parsifal\" ebbero luogo qui. Tra i direttori di orchestra che hanno diretto le opere wagneriane vi sono Fritz Busch, Karl Elmendorff e Arturo Toscanini. Ogni estate, le opere di Wagner vengono eseguite al Festspielhaus durante il festival wagneriano, che dura un mese. Il festival attira migliaia di spettatori ogni anno, ed \u00e8 costantemente esaurito fin dalla sua inaugurazione nel 1876.\nAttualmente, la lista d'attesa per i biglietti pu\u00f2 essere anche di 10 anni.\nCeramica di Bayreuth.\nLa fabbrica fu fondata nel 1713 da Johann Kn\u00f6ller e la sua attivit\u00e0 si pu\u00f2 suddividere in alcune fasi distinte: inizialmente la fabbrica produsse maiolica di colore bruno o chiaro con l'aggiunta di decorazioni dorate e argentate. In una seconda fase i prodotti furono caratterizzati da una decorazione in blu che divenne simbolo della migliore produzione della fabbrica; i temi artistici di questa fase si ispirarono a elementi cinesi ed espressero notevoli intrecci e giochi pittorici sia nei vasi a forma di balaustro sia nei candelieri e nel resto della produzione. Una terza fase fu contrassegnata dall'apporto di noti pittori provenienti da Norimberga, da Vienna tra i quali il famoso L\u00f6wenfinck. Dalla quarta fase in poi la produzione si distinse per la porcellana e per le cineserie. Dal 1800 la qualit\u00e0 artistica dei prodotti sub\u00ec un lieve calo.\nSport.\nLa squadra di calcio cittadina \u00e8 lo SpVgg Bayreuth. La squadra milita in Regionalliga e gioca le partite casalinghe nel Hans-Walter Wild Stadion, impianto che pu\u00f2 ospitare spettatori.\nBayreuth \u00e8 sede della societ\u00e0 di pallacanestro Basketball Club Bayreuth protagonista in numerose stagioni del massimo campionato nazionale e Campione di Germania nel 1989.\nNel 1999 il campionato mondiale di volo a vela si svolse all'aeroporto municipale."}
{"id": "87195", "revid": "599013", "url": "https://it.wikipedia.org/wiki?curid=87195", "title": "Sao Tom\u00e8 e Principe", "text": ""}
{"id": "87197", "revid": "547992", "url": "https://it.wikipedia.org/wiki?curid=87197", "title": "Excusatio non petita, accusatio manifesta", "text": "Excusatio non petita, accusatio manifesta \u00e8 una locuzione latina di origine medievale. La sua traduzione letterale \u00e8 \"Scusa non richiesta, accusa manifesta\", forma proverbiale in italiano insieme all'equivalente \"Chi si scusa si accusa\".\nIl senso di questa locuzione \u00e8: \"se non hai niente di cui giustificarti, non scusarti\". Affannarsi a giustificare il proprio operato senza che sia richiesto pu\u00f2 infatti essere considerato un unico indizio del fatto che si abbia qualcosa da nascondere, anche se si \u00e8 realmente innocenti.\nGi\u00e0 San Girolamo, nelle sue lettere (Epist. 4) avvertiva: \"dum excusare credis, accusas\" (\"mentre credi di scusarti, ti accusi\")."}
{"id": "87198", "revid": "6923", "url": "https://it.wikipedia.org/wiki?curid=87198", "title": "Fabas indulcat fames", "text": "Il detto fabas indulcat fames (in latino \"La fame rende dolci anche le fave\"), il cui significato, per la sua evidente immediatezza, non richiede chiarimenti, non \u00e8 attestato nella letteratura latina classica.\nViene per\u00f2 citato in un'opera di epoca moderna, il \"Lexicon manuale Graeco-Latinum et Latino-Graecum\" (Leida 1654) dello Schrevelius (Cornelis Schrevel), medico e filologo olandese. In appendice a tale dizionario si trova, oltre a due scritti di carattere grammaticale, una raccolta di \"Sententiae graeco-latinae\": la sententia n. 1137 \u00e8 proprio la frase in esame."}
{"id": "87199", "revid": "125551319", "url": "https://it.wikipedia.org/wiki?curid=87199", "title": "Gutta cavat lapidem", "text": "La locuzione latina gutta cavat lapidem, letteralmente \"la goccia perfora la pietra\", vale come esortazione pedagogica per ricordare che con una ferrea volont\u00e0 si possono conseguire obiettivi altrimenti impossibili, ma pu\u00f2 alludere anche al danno derivato da un'azione banale, ma prolungata.\nStoria.\nLa sentenza era un proverbio diffuso e citato da autori di et\u00e0 classica: \u00e8 documentato, infatti, in poesia da Lucrezio (\"De rerum natura\", I 313 e IV 1286-1287), da Ovidio (\"Epistulae ex Ponto\", IV, 10 e \"Ars amandi\" I, 476) e Albio Tibullo (\"Elegiae\" I, 4, 18).\nIn tutti questi autori esso, essendo un perfetto \"hemiepes\", si presta sia come primo emistichio di esametro che come membro di pentametro dattilico.\nIn prosa \u00e8 invece impiegato in et\u00e0 neroniana da Seneca (\"Naturales quaestiones\" IV, 3)\nPochi decenni dopo, sempre in ambito naturalistico \u00e8 documentata anche in greco da Galeno: \u039a\u03bf\u03b9\u03bb\u03b1\u03af\u03bd\u03b5\u03b9 \u03c0\u03ad\u03c4\u03c1\u03b1\u03bd \u1fe5\u03b1\u03bd\u1f76\u03c2 \u1f55\u03b4\u03b1\u03c4\u03bf\u03c2 \u1f10\u03bd\u03b4\u03b5\u03bb\u03b5\u03c7\u03b5\u03af\u1fc3, cio\u00e8 \"Con la costanza un gocciolio d'acqua perfora anche una rupe\".\nIl significato sicuramente logico \u00e8 quindi che \"la goccia scava nella roccia non con la forza, ma goccia a goccia\"; parimenti, il tempo e la pazienza possono portare a grandi risultati.\nSviluppo.\nNel corso del Medioevo la sentenza fu ampliata da Alano da Matera nell'esametro \"gutta cavat lapidem non vi, sed saepe cadendo\", cio\u00e8 \"la goccia perfora la pietra non con la forza, bens\u00ec con il continuo stillicidio\", usando cio\u00e8 la seconda parte come spiegazione della analogia introdotta dal proverbio.\nVariante.\nLa si ritrova citata e ulteriormente glossata nella commedia \"Il candelaio\" di Giordano Bruno, nella scena settima dell'atto terzo:"}
{"id": "87201", "revid": "1272592", "url": "https://it.wikipedia.org/wiki?curid=87201", "title": "Iracundiam qui vincit, hostem superat maximum", "text": "Iracundiam qui vincit, hostem superat maximum, cio\u00e8 \"Chi vince l'ira, supera il pi\u00f9 grande nemico\", \u00e8 una massima latina, composta da uno dei pi\u00f9 famosi autori di mimo, Publilio Siro, I secolo a.C., nelle sue \"Sententiae\" (raccolta di circa 700 massime e sentenze morali) tratte dai suoi mimi. Spesso citata in opere e studi sulla lingua latina e in raccolte di proverbi. La locuzione viene usata come spunto da Dante Alighieri nell'VIII canto dell'Inferno (incentrato sugli iracondi) come da note di Gabriele Rossetti, ed \u00e8 citata da Ovidio, nelle sue \"Epistulae ex ponto\".\nAlbertano da Brescia inserisce la frase nel capitolo \"Dell'ira che dei schifare nel consiglio\" nei suoi Trattati Morali."}
{"id": "87204", "revid": "6923", "url": "https://it.wikipedia.org/wiki?curid=87204", "title": "Honestatis fructus in conscientia quam in fama reponatur", "text": "La frase latina honestatis fructus in conscientia quam in fama reponatur (lett. \"il frutto dell'onest\u00e0 sia riposto nella coscienza piuttosto che nelle parole della gente\") \u00e8 un pensiero che Plinio il Giovane esprime in una lettera del suo ricco epistolario (\"ep.\" 1, 18, 14).\nIl messaggio dello scrittore ha valenza universale. \u00c8 un chiaro invito a non ricercare nella gloria o nella fama l'unica motivazione della propria onest\u00e0 e correttezza."}
{"id": "87206", "revid": "6923", "url": "https://it.wikipedia.org/wiki?curid=87206", "title": "Repente dives factus est nemo bonus", "text": "Repente dives factus est nemo bonus \u00e8 un detto latino.\nLetteralmente vuol dire: \"Nessun buono diventa ricco d'improvviso\", cio\u00e8 \"Nessuna persona onesta \u00e8 mai divenuta ricca all'improvviso\".\nIl termine \"bonus\" assume in una frase come questa una valenza etica accessoria, indicando chi \u00e8 \"retto\", \"degno di stima\". C'\u00e8 un'espressione di Quintiliano che rende l'idea: \"proprium est boni recte facere\" (\"\u00e8 insito in un uomo onesto l'agire rettamente\").\nIl \"factus est\" della citazione pu\u00f2 anche correttamente essere reso con un presente di consuetudine, s\u00ec che la traduzione diventa: \"Nessuna persona onesta diviene ricca all'improvviso\".\nIn realt\u00e0 l'origine della massima non pare sia latina, occorre riferirsi a un verso di Menandro (\"L'adulatore\"), il quale parla di un \"dikaios\" (cio\u00e8 proprio di un \"uomo retto, giusto, onesto\"). Della versione latina qui riportata non \u00e8 sicuro l'autore, potrebbe essere una massima di qualche autore di mimi."}
{"id": "87207", "revid": "6923", "url": "https://it.wikipedia.org/wiki?curid=87207", "title": "Non est vivere, sed valere vita est", "text": "Non est vivere, sed valere vita est \u00e8 un epigramma di Marziale (Marziale, Epigrammi, libro VI, 70:15).\nLa traduzione letterale \u00e8:\"La vita non \u00e8 vivere, ma stare bene\", che si pu\u00f2 interpretare come \"Senza la salute, la vita non \u00e8 degna di essere vissuta\".\nLa frase \u00e8 spesso citata come giustificazione dell'eutanasia, va tuttavia precisato che l'etica nella societ\u00e0 romana differiva alquanto da quella attuale. Citiamo come esempio due casi: il diritto romano classificava i sordi come \"mentecatti\", considerando impossibile fornire loro un'educazione; ugualmente i sordomuti erano considerati \"incapaci\": a loro era vietato stipulare contratti ed essere tutori, non potevano fare da testimoni nei testamenti, n\u00e9 fare essi stessi testamento.\nMa il significato \"profondo\", \"vero\" \u00e8: la vita non \u00e8 semplicemente vivere in senso fisico, ma soprattutto essere una persona che \"vale\", una persona cio\u00e8 che ha fatto qualcosa di \"utile\", di importante per la societ\u00e0 o il mondo, e della quale per questo rester\u00e0 il suo ricordo."}
{"id": "87208", "revid": "6923", "url": "https://it.wikipedia.org/wiki?curid=87208", "title": "Non vivere bonum est, sed bene vivere", "text": "La frase latina non vivere bonum est, sed bene vivere (lett. \"Non \u00e8 bene il vivere, ma il vivere bene\") deriva da un passo delle \"\" di Seneca (\"ep.\" 70, 4).\nIl contesto della frase riguarda il tema della morte, che secondo il filosofo \u00e8 da considerare una necessit\u00e0 ineluttabile, da accettare con animo sereno. Di conseguenza, per il saggio, non \u00e8 importante vivere a lungo, ma vivere bene: nel momento in cui raggiunga la consapevolezza di non potere pi\u00f9 essere sereno e di non potere pi\u00f9 opporsi alle sventure e ai capricci della sorte, dovrebbe anzi mettere fine egli stesso alla sua vita."}
{"id": "87216", "revid": "1762097", "url": "https://it.wikipedia.org/wiki?curid=87216", "title": "Mastro", "text": ""}
{"id": "87227", "revid": "125127999", "url": "https://it.wikipedia.org/wiki?curid=87227", "title": "Skopje", "text": "Skopje (; \u00e8 la capitale della Macedonia del Nord.\nCon i suoi abitanti \u00e8 anche la citt\u00e0 pi\u00f9 popolosa del Paese.\nLa Citt\u00e0 di Skopje costituisce una speciale area amministrativa nell'ordinamento dello Stato, la Grande Skopje, costituita da dieci comuni. Con pi\u00f9 di un quarto della popolazione del Paese, \u00e8 il centro politico, culturale, economico ed accademico della nazione. Conosciuta al tempo dei romani sotto il nome di \"Scupi\", la citt\u00e0 si \u00e8 sviluppata rapidamente dopo la seconda guerra mondiale, ma questa crescita venne interrotta nel 1963, quando fu colpita da un disastroso terremoto.\nSkopje si trova lungo il corso superiore del fiume Vardar (Assio) e su una delle strade principali dei Balcani tra l'Europa centrale ed Atene. \u00c8 un centro principale per le industrie metalmeccaniche, chimiche, tessili, di stampa e concerie, ma ha sofferto molti fallimenti dal 1991. Lo sviluppo industriale della citt\u00e0 \u00e8 stato accompagnato dallo sviluppo del commercio e del settore bancario, cos\u00ec come nel campo della cultura e dello sport. Skopje \u00e8 anche un mercato di prodotti agricoli e zootecnici. L'universit\u00e0 risale al 1949, quindi la citt\u00e0 \u00e8 anche un importante centro culturale nell'ambito della Repubblica. Ospita uno dei due aeroporti dello stato.\nStoria.\nSkopje ebbe origine da un insediamento illirico, \"Scupi\", conquistato dai Romani e centro importante prima della Dardania e poi della Mesia. Per la sua posizione strategica sotto Augusto fu sede di una fortezza legionaria. Dopo la caduta dell'Impero romano d'Occidente, Skopje cadde sotto il dominio bizantino e a Tauresio, a 20 chilometri dalla citt\u00e0, nacque Giustiniano, uno degli imperatori che resero grande Costantinopoli. Proprio sotto il suo dominio \"Scupi\" venne devastata da un terremoto, nel 518, l'imperatore allora, ordin\u00f2 la ricostruzione della citt\u00e0 che venne ribattezzata \"Justiniana Prima\". Con l'arrivo dei Bulgari nell'area balcanica, inizi\u00f2 una lotta secolare tra i bizantini e i nuovi venuti. Nel 972 cadde in mano bulgara e sotto il regno di Samuele divenne capitale del fugace Primo Impero bulgaro, ma gi\u00e0 nel 1018 torn\u00f2 sotto il governo di Costantinopoli.\nNel 1282 il re serbo Stefano Uro\u0161 II Milutin entr\u00f2 a Skopje e nel 1346 suo nipote Stefano Du\u0161an, che ne aveva fatto la capitale del regno di Serbia, vi si proclam\u00f2 imperatore (zar) \"dei serbi e dei greci\". Nel 1392 i Turchi Ottomani conquistarono la citt\u00e0 sottraendola ai serbi e la ribattezzarono \"\u00dcskub\": inizi\u00f2 cos\u00ec una dominazione lunga 520 anni, che lasci\u00f2 un'impronta indelebile. Furono costruite importanti infrastrutture, tra cui il ponte sul Vardar, si aprirono alberghi, si innalzarono moschee e minareti. Skopje divenne una citt\u00e0 cosmopolita, e proprio per questo motivo molti ebrei in fuga dalla Spagna si trasferirono qui; la popolazione raddoppi\u00f2 e nonostante nel 1555 un terremoto l'avesse colpita, la citt\u00e0 risorse rapidamente. Non si risollev\u00f2 invece dal sacco perpetrato, nel 1689, dalle truppe austriache del generale Piccolomini. Dilag\u00f2 anche un'epidemia di colera, scoppiata in origine tra gli occupanti, ma che ben presto decim\u00f2 gli abitanti di Skopje, che non si risollev\u00f2 pi\u00f9 dopo quell'avvenimento.\nAl termine della prima guerra balcanica, nonostante le rivendicazioni del governo di Sofia, Skopje fu annessa alla Serbia, che la tenne anche dopo il secondo conflitto balcanico. Invasa dai bulgari nel 1915, al termine della prima guerra mondiale torn\u00f2 al neonato Regno dei Serbi, dei Croati e degli Sloveni, in seguito ribattezzato Regno di Jugoslavia. In questo periodo, accanto ai quartieri di impronta ottomana vennero costruiti il teatro nazionale ed altri edifici monumentali, celebrativi del passato ruolo della citt\u00e0 come capitale dell\u2019impero serbo di Du\u0161an.\nDurante la seconda guerra mondiale, su imposizione delle forze occupanti dell'Asse, Skopje venne annessa alla Bulgaria, come buona parte della Macedonia. Liberata nel 1944, divenne capitale della neonata Repubblica Socialista di Macedonia, integrata alla Jugoslavia di Tito. Il disastroso terremoto del 1963 rase al suolo buona parte della citt\u00e0. Un ingente sforzo di cooperazione internazionale port\u00f2 ad una ricostruzione secondo concezioni innovative per l'epoca, con l\u2019edificazione di molti manufatti moderni a firma di architetti jugoslavi nonch\u00e9 di grandi nomi dell\u2019architettura internazionale, sia occidentali che del blocco orientale. Vennero inoltre aperti i larghi viali alberati che tuttora attraversano la citt\u00e0.\nNel 1991, la Macedonia jugoslava divent\u00f2 stato indipendente e Skopje ne rimase la capitale. Nel 2001 vi furono gravi scontri tra l'esercito macedone e i miliziani albanesi.\nNome.\nIl nome della citt\u00e0 in macedone \u00e8 \"Skopje\" (\u0421\u043a\u043e\u043f\u0458\u0435). Questo nome deriva dall'antico nome greco \"Skoupoi\", che probabilmente significa \"torre d'osservazione\", poich\u00e9 l'area si trovava ai confini della Dardania e la Macedonia. Durante la dominazione romana la citt\u00e0 viene menzionata sotto il nome di \"Scupi\".\nSotto la dominazione turca, il nome divent\u00f2 \"\u00dcsk\u00fcb\" ed era conosciuta come \"Uskub\" o \"Uskup\" nella maggior parte delle lingue europee occidentali durante il periodo del governo ottomano. Il nome serbo della citt\u00e0 \u00e8 \"\u0421\u043a\u043e\u043f\u0459\u0435\" (\"Skoplje\") ed in tal modo era conosciuto nel mondo occidentale durante il periodo della monarchia jugoslava.\nMonumenti e luoghi d'interesse.\nIl terremoto del 1963 ha distrutto diversi monumenti di rilievo e molte zone storiche ma sono comunque ancora visibili alcuni siti di rilievo culturale. Il nuovo piano urbanistico della citt\u00e0 dopo il terremoto fu affidato al celebre architetto giapponese Kenz\u014d Tange e i lavori furono terminati attorno al 1980.\nFra i monumenti della citt\u00e0 si annoverano chiese bizantine, il ponte di pietra voluto dal conquistatore turco Maometto II e il bazar. \u00c8 inoltre presente una targa commemorativa a ricordo della nascita di Madre Teresa di Calcutta, a cui recentemente \u00e8 stato eretto un mausoleo in pieno centro, nella Makedonska Ulica.\nSociet\u00e0.\nSecondo il censimento del 2006 la popolazione di Skopje era di 668.518 persone.\nComposizione etnica.\nSkopje, cos\u00ec come l'intera Macedonia del Nord, presenta un quadro etnico molto variegato e complesso. In citt\u00e0 e nella regione circostante infatti convivono principalmente Macedoni e una numerosa comunit\u00e0 albanese, tuttavia sono da segnalare anche minoranze rom, serbe, turche e bosniache. I comuni della Grande Skopje a maggioranza macedone sorgono principalmente sulla sponda destra del Vardar e sono: Aerodrom, Centar, Gor\u010de Petrov, Karpo\u0161 e Kisela Voda. Anche i comuni di Butel e Gazi Baba, sebbene si trovino sulla riva sinistra del fiume, sono abitati in maggioranza da Macedoni. Il comune di \u010cair, che include anche l'area del vecchio Bazar di Skopje, e quello di Saraj sono invece popolati principalmente da Albanesi. Infine il comune di \u0160uto Orizari, presenta una popolazione in maggioranza di etnia rom.\nCome previsto dalla legge macedone, quando in un comune una minoranza rappresenta oltre il 20% della popolazione, la lingua di tale etnia viene assunta come lingua ufficiale della municipalit\u00e0. Per questa ragione nei comuni di \u010cair e Saraj accanto al macedone \u00e8 riconosciuta e utilizzata la lingua albanese. A \u0160uto Orizari invece, caso unico al Mondo, la lingua ufficiale \u00e8 il roman\u00ed.\nIl 97,5% della popolazione sopra i 10 anni sa leggere e scrivere.\nCultura.\nIstruzione.\nMusei.\nSkopje ospita numerosi musei dedicati a differenti aspetti storici e culturali della capitale e dell'intera Macedonia del Nord. I principali musei sono il Museo della Citt\u00e0 di Skopje, il Museo d'arte contemporanea, la Galleria nazionale della Macedonia, il Museo di Macedonia e il Museo di storia naturale. Nell'ambito del progetto urbanistico Skopje 2014 sono stati realizzati una serie di nuovi musei nel centro della citt\u00e0 volti a celebrare il passato del paese balcanico. Essi sono: il Museo archeologico, il Museo della Lotta macedone, il Memoriale dell'Olocausto degli Ebrei della Macedonia e la Casa memoriale di Madre Teresa di Calcutta.\nUniversit\u00e0.\nSkopje ospita la pi\u00f9 grande universit\u00e0 della Macedonia del Nord, l'Universit\u00e0 San Cirillo e Metodio, frequentata da oltre 60.000 studenti. Fu fondata nel 1949 ed \u00e8 suddivisa in ventitr\u00e9 facolt\u00e0 e cinque istituti di ricerca. Sono presenti a Skopje anche alcune universit\u00e0 private.\nGeografia antropica.\nSuddivisioni amministrative.\nLa Grande Skopje (in macedone: \"\u0413\u043e\u043b\u0435\u043c\u043e \u0421\u043a\u043e\u043f\u0458\u0435\", \"Golemo Skopje\") \u00e8 la speciale organizzazione amministrativa della capitale all'interno del sistema legislativo della Macedonia del Nord. Costituita di 10 municipi, Skopje \u00e8 nella sua interezza la capitale della Repubblica. Fa parte della regione statistica di Skopje (\"\u0421\u043a\u043e\u043f\u0441\u043a\u0438 \u0440\u0435\u0433\u0438\u043e\u043d\").\nL'organizzazione della \"Grande Skopje\", come un'unit\u00e0 distinta di autogoverno locale \u00e8 definita dalla Legge di Skopje.\nLa Grande Skopje confina con \u010cu\u010der-Sandevo e la Serbia a nord, con il Jegunovce e \u017delino ad ovest, con Sopi\u0161te e Studeni\u010dani a sud, con Ilinden, Lipkovo e Ara\u010dinovo ad est.\nI dieci municipi di Skopje sono:\nAmministrazione.\nGemellaggi.\nSkopje \u00e8 gemellata con:\nSport.\nCalcio.\nIl FK Rabotni\u010dki ed il FK Vardar Skopje sono i principali club calcistici cittadini, ed entrambi militano nel massimo campionato macedone. L'FK Shkupi \u00e8 la squadra di riferimento della minoranza albanese residente in citt\u00e0.\nPallacanestro.\nNel basket, le squadre cittadine del MZT Skopje e del Rabotni\u010dki Skopje hanno vinto numerosi titoli e coppe nazionali.\nUn'importante struttura sportiva \u00e8 lo stadio Filippo II, dove si \u00e8 disputata l'8 agosto 2017 la Supercoppa UEFA."}
{"id": "87229", "revid": "900828", "url": "https://it.wikipedia.org/wiki?curid=87229", "title": "Raggio di Schwarzschild", "text": "Il raggio di Schwarzschild o raggio gravitazionale \u00e8 un raggio caratteristico associato a ogni massa. Il termine \u00e8 utilizzato in fisica e astronomia, soprattutto nei campi della teoria della gravitazione e della relativit\u00e0 generale, per designare la distanza dal centro della distribuzione di massa a simmetria sferica che d\u00e0 origine alla metrica di Schwarzschild, a cui si trova l'orizzonte degli eventi secondo la relativit\u00e0 generale. Il raggio di Schwarzschild \u00e8 proporzionale alla massa del corpo: il Sole ha un raggio di Schwarzschild di circa 3 km mentre quello della Terra misura 8,87 mm. Altri esempi di valori che assume il raggio di Schwarzschild sono indicati nella seguente tabella:\nLa sfera avente questo raggio \u00e8 una superficie apparentemente singolare, ovvero su essa le coordinate in cui \u00e8 comunemente espressa la metrica di Schwartzschild perdono di significato a causa di divergenze nel tensore metrico. Tuttavia la singolarit\u00e0 \u00e8 eliminabile, a differenza di quella che ha luogo in un buco nero, ad esempio passando da coordinate sferiche in cui la singolarit\u00e0 \u00e8 presente a quelle di Kruskal-Szekeresh.\nIl raggio di Schwarzschild fu introdotto nel 1916 da Karl Schwarzschild, quando scopr\u00ec la soluzione esatta per il campo gravitazionale all'esterno di una stella dotata di simmetria sferica (si veda la metrica di Schwarzschild che \u00e8 una soluzione delle equazioni di campo di Einstein).\nUn \"buco nero\" \u00e8 definito come l'oggetto le cui dimensioni sono inferiori al suo raggio di Schwarzschild. La superficie individuata da questo raggio \u00e8 l'orizzonte degli eventi per un corpo statico mentre un buco nero rotante mostra un comportamento leggermente diverso. Le onde elettromagnetiche e la materia provenienti dall'interno del corpo non possono superare l'orizzonte degli eventi, da qui deriva il nome \"buco nero\". A titolo di esempio, il raggio di Schwarzschild del buco nero supermassiccio situato al centro della nostra Galassia (Sagittarius A* (SMBH)) \u00e8 pari a circa 12,7 milioni di km.\nUn buco nero \u00e8 quasi sempre molto pi\u00f9 piccolo del suo raggio di Schwarzschild perch\u00e9 continua a contrarsi; il raggio denota solo la distanza minima dal centro del buco nero a cui la luce pu\u00f2 passare senza essere inghiottita definitivamente. Infatti all'interno del campo gravitazionale di un buco nero la velocit\u00e0 di fuga risulta superiore a quella della luce, sicch\u00e9 questa zona appare sempre buia.\nFormula classica del raggio di Schwarzschild.\nLa formula esprime la velocit\u00e0 iniziale minima che deve possedere un corpo che si trova a distanza rs dalla massa M, per sfuggire all'attrazione gravitazionale di quest'ultima dopo un tempo infinito. Questa velocit\u00e0 si chiama velocit\u00e0 di fuga. \nNoto che nessun corpo pu\u00f2 avere una velocit\u00e0 maggiore di quella della luce, la formula permette di calcolare la distanza limite entro cui nessuna massa pu\u00f2 allontanarsi da M.\nL'espressione matematica del raggio di Schwarzschild pu\u00f2 essere ottenuta anche senza ricorrere al complesso formalismo matematico della relativit\u00e0 generale, cercando il raggio di un corpo di massa M per cui la velocit\u00e0 di fuga \u00e8 pari alla velocit\u00e0 della luce. Si pu\u00f2 risolvere questo problema utilizzando l'energia cinetica e l'energia potenziale gravitazionale del corpo in questione:\nin cui formula_2 cio\u00e8 la velocit\u00e0 della luce\nin cui h (altezza)=d (distanza dal centro del corpo) e quindi\neguagliando le energie si ottiene \na questo punto si dividono entrambi i membri dell'equazione per la massa non nulla dell'oggetto in fuga mettendo in evidenza d che corrisponde al raggio di Schwarzschild\ndove\nLa costante di proporzionalit\u00e0 formula_9vale circa m / kg.\nUna forma approssimata della formula \u00e8 la seguente:\nIl diametro di un nucleo di atomo \u00e8 circa , per cui una forza tale da portare l'unit\u00e0 di massa a diametri inferiori a questo valore dovrebbe vincere le forze nucleari che tengono unito l'atomo.\nIn ogni caso, il raggio di Schwarzschild non pu\u00f2 essere mai minore del doppio della lunghezza di Planck, n\u00e9 la massa minore della massa di Planck.\nDato che il fotone ha massa nulla, questa dimostrazione non \u00e8 valida per il caso della luce.\nClassificazione dei buchi neri a seconda del raggio di Schwarzschild.\nA seconda dell'ordine di grandezza della massa, e quindi del raggio, i buchi neri sono classificati in tre categorie: supermassicci, stellari e primordiali. Questa classificazione, come suggerisce il nome, \u00e8 strettamente legata ai diversi processi che hanno dato origine ai diversi tipi di buchi neri. \nBuchi neri supermassicci.\nAccumulando materia di densit\u00e0 ordinaria, ad esempio 1 000 kg/m\u00b3, come la densit\u00e0 dell'acqua che per coincidenza \u00e8 abbastanza simile alla densit\u00e0 media del Sole, fino a raggiungere circa 150 milioni di volte la massa del Sole, un agglomerato assume dimensioni inferiori al suo raggio di Schwarzschild, assumendo i connotati di un buco nero supermassiccio (o \"supermassivo\") di 150 milioni di masse solari (si ritiene che il limite superiore per la classe dei buchi neri supermassicci possa essere pari ad alcuni miliardi di masse solari). L'esistenza di un buco nero supermassiccio, dalla massa pari a oltre 2,5 milioni di masse solari, al centro della via Lattea \u00e8 la migliore prova sperimentale sinora trovata per giustificare l'esistenza dei buchi neri in generale. Si ritiene che i buchi neri supermassicci non si formino direttamente dal collasso di una stella o di un ammasso stellare; potrebbero piuttosto avere origine come buchi neri di dimensioni stellari e accrescere gradualmente la propria massa grazie alla cattura di altri corpi celesti e alla fusione con altri buchi neri. Maggiore \u00e8 la massa complessiva di una galassia, maggiore \u00e8 la massa del buco nero supermassiccio posto al centro di essa.\nBuchi neri stellari.\nAccumulando materia con una densit\u00e0 simile a quella di un nucleo atomico (circa 1018 kg/m\u00b3, anche le stelle di neutroni sono caratterizzate da un simile valore di densit\u00e0) fino a raggiungere circa 3 masse solari, un agglomerato collassa entro le dimensioni del suo raggio di Schwarzschild, divenendo un buco nero stellare.\nBuchi neri primordiali.\nIl raggio di Schwarzschild associato a una piccola massa \u00e8 estremamente ridotto. Una massa pari a quella del monte Everest \u00e8 caratterizzata da un raggio di Schwarzschild inferiore a un nanometro; nessun meccanismo oggi noto sarebbe in grado di generare un oggetto cos\u00ec compatto. Buchi neri di questo tipo potrebbero essersi formati in una fase primordiale dell'evoluzione dell'universo, poco dopo il Big Bang, quando la densit\u00e0 della materia era estremamente alta. Questi ipotetici buchi neri di piccole dimensioni sono noti come buchi neri primordiali.\nCuriosit\u00e0.\nIl racconto fantascientifico \"Il raggio di Schwarzschild\", opera di Connie Willis, fornisce una spiegazione accessibile e al tempo stesso sufficientemente accurata del concetto di raggio di Schwarzschild."}
{"id": "87232", "revid": "125815585", "url": "https://it.wikipedia.org/wiki?curid=87232", "title": "Profezia di Malachia", "text": "La Profezia di Malachia (il cui titolo originale in latino \u00e8 \"Prophetia Sancti Malachiae Archiepiscopi, de Summis Pontificibus\") \u00e8 un testo attribuito a san Malachia, arcivescovo di Armagh vissuto nel XII secolo, contenente 112 brevi motti in latino che descriverebbero i papi (compresi alcuni antipapi) a partire da Celestino II, eletto nel 1143.\nDopo i motti, al termine della profezia, \u00e8 presente un testo in latino che prevederebbe, durante il pontificato di un certo \"Pietro Secundus\" (o \"romanus\" secondo altre versioni) la distruzione di una citt\u00e0 dai sette colli e il giudizio finale.\nSebbene non si sia certi dell'autore del documento, la tesi consolidata presso gli storici \u00e8 che il manoscritto sia un falso storico, redatto nella seconda met\u00e0 del XVI secolo.\nOrigine e natura del testo.\nLa profezia venne pubblicata per la prima volta nel 1595 dallo storico benedettino francese Arnoldo Wion nel suo libro \"Lignum Vit\u00e6\", una storia dell'ordine religioso a cui apparteneva. Wion attribu\u00ec la lista a san Malachia, vescovo benedettino di Armagh (in Irlanda), vissuto nel XII secolo, senza per\u00f2 indicare dove si trovasse il manoscritto originale e come ne fosse pertanto entrato in contatto. Egli si limit\u00f2 soltanto a spiegare che la profezia non era mai stata pubblicata prima, ma che in molti gi\u00e0 ne conoscevano l'esistenza ed erano ansiosi di leggerla integralmente. Assieme al testo, Wion pubblic\u00f2 anche un'interpretazione dei motti di tutti i papi sino al 1590, attribuendola allo storico domenicano Alfonso Chac\u00f3n.\nSiccome Malachia, nel 1139, ebbe modo di recarsi a Roma per poter essere ricevuto da papa Innocenzo II in merito ad una sua richiesta per i pallii per le sedi arcivescovili di Armagh e di Cashel, nel 1873 Fran\u00e7ois Cucherat ipotizz\u00f2 che il vescovo avesse avuto proprio durante questa sua visita all'Urbe una visione sui futuri pontefici, trascrivendoli poi mediante dei motti criptici in latino e consegnarne poi il manoscritto al papa, il quale l'avrebbe poi depositato negli archivi vaticani, dove sarebbe rimasto dimenticato fino alla sua riscoperta alla fine del XVI secolo ad opera per l'appunto del Wion.\nI motivi di dubbio sull'autenticit\u00e0.\nL'autenticit\u00e0 della profezia di Malachia, di cui non si conosce il manoscritto originale ma solo il testo a stampa di Wion, fu messa in dubbio quasi subito da un libro del francescano Fran\u00e7ois Carriere, ristampato quattro volte nel corso del XVII secolo, e venne rigettata anche dagli autorevoli padri bollandisti. Particolarmente approfondita fu la confutazione pubblicata nel 1689 dal gesuita Claude-Fran\u00e7ois M\u00e9nestrier, dal titolo \"Refutation des proph\u00e9ties faussement attribu\u00e9es a s. Malachie sur les elections des Papes\", tradotta in tedesco e stampata a Lipsia nel 1691 da Cristiano Wagnero. Poco dopo, a seguito della pubblicazione della \"Additione apologetico-istorica alle Predittioni circa i Sommi pontefici Romani del glorioso Padre S. Malachia\" di Giovanni Germano, M\u00e9nestrier torn\u00f2 sull'argomento pubblicando \"La philosophie des images \u00e9nigmatiques\" (Parigi, 1694).\nUn primo, quasi ovvio, motivo di sospetto \u00e8 il fatto che, per quattro secoli, nessuno aveva mai saputo nulla del documento. Anche nella dettagliata biografia di Malachia scritta da Bernardo di Chiaravalle, grande amico del santo irlandese, la profezia non viene minimamente menzionata.\nParimenti incongrua \u00e8 la scelta dei personaggi descritti dai motti: essendo un elenco di papi non sembra logico includervi anche gli antipapi. Tuttavia, nonostante l'antipapa Innocenzo III non sia presente, degli altri dieci antipapi soltanto due vengono effettivamente dichiarati tali, mentre gli altri otto sono accomunati ai papi. Altri dubbi nascono dall'ordine di elencazione: il papa Alessandro III \u00e8 posposto agli antipapi Vittore IV, Pasquale III e Calisto III, mentre Urbano VI \u00e8 posposto agli antipapi Clemente VII, Benedetto XIII e Clemente VIII.\nUna prova importante a sostegno della falsit\u00e0 dello scritto \u00e8 data dal fatto che il motto di alcuni fra i papi pi\u00f9 antichi venne elaborato sulla base di indicazioni biografiche o araldiche errate, presenti in maniera ugualmente sbagliata nella storia ecclesiastica scritta da Onofrio Panvinio nel 1557 e in altre sue opere. Malachia, quindi, non solo avrebbe saputo con secoli di anticipo notizie sui futuri pontefici, ma addirittura avrebbe commesso gli stessi errori di uno storico vissuto quattrocento anni dopo di lui.\nL'ipotesi di un falso cinquecentesco \u00e8 inoltre confermata dal fatto che i motti latini sono molto precisi per i pontefici antecedenti la fine del XVI secolo, periodo in cui il falso sarebbe stato ultimato, mentre diventano pi\u00f9 vaghi e approssimativi per i papi successivi, obbligando a fare largo uso della fantasia per trovare un collegamento fra motti e pontefici.\nCircostanze del falso.\nGli storici hanno cercato di mettere in luce le circostanze in cui la profezia potrebbe essere stata redatta, ma ancora senza produrre elementi inequivocabilmente probanti. In primo luogo la profezia di Malachia potrebbe rientrare nella consuetudine di usare testi profetici come armi psicologiche, usanza particolarmente diffusa nei momenti di instabilit\u00e0 politica, come, ad esempio, il periodo dello scisma d'Occidente. L'astrologo o il profeta, che tradizionalmente miravano a compiacere le mire del potente di turno, potevano utilizzare i pronostici come arma per influenzare gli eventi, prospettando come sicuri e inevitabili gli sviluppi pi\u00f9 congeniali a loro o ai loro committenti.\nFavorito dalla diffusione della stampa, il genere profetico ebbe un nuovo momento di grande popolarit\u00e0 in Italia fra il 1494 e il 1530, restando comunque vivo anche nei decenni successivi. Nel 1515 furono dati alle stampe anche i \"Vaticinia de Summis Pontificibus\", una profezia medievale sui pontefici, risalente forse alla fine del XIII secolo, falsamente attribuita a Gioacchino da Fiore. I \"Vaticinia\" vennero poi nuovamente stampati a Venezia nel 1589 con note e interpretazioni di Pasqualino Regiselmo.\nIn questo quadro non sorprende che il genere della profezia possa esser stato utilizzato anche per influenzare l'esito dei conclavi o pi\u00f9 semplicemente per trarre qualche profitto economico dalle attese dei papabili e dei loro congiunti non appena si fosse profilata la prospettiva di un prossimo decesso del pontefice in carica.\nNel caso della profezia di Malachia l'attenzione degli studiosi, fra cui per primo Claude-Fran\u00e7ois M\u00e9nestrier, cadde sul 75\u00b0 motto, \"Ex antiquitate urbis\", un riferimento estremamente vago, soprattutto in Italia, dove moltissime citt\u00e0 e centri minori esistono da tempo immemorabile. Una profezia, quindi, facilmente confermabile dall'esito di un conclave. Al tempo stesso, il motto era particolarmente aderente alle caratteristiche di uno specifico candidato, il cardinale Girolamo Simoncelli, nato a Orvieto (\"Urbs vetus\", in latino, cio\u00e8 \"citt\u00e0 antica\" per antonomasia).\nIl motto potrebbe essergli stato dedicato per adulazione, con la speranza di trarre concreti benefici dalla sua ambizione al papato, oppure addirittura potrebbe essere stato commissionato da suoi sostenitori e fatto circolare nella curia vaticana per influire su un imminente conclave. Tutto il testo della profezia di Malachia, dunque, potrebbe essere un falso storico costruito solo per creare un contesto di verosimiglianza al motto.\nAlla luce di queste considerazioni molti studiosi, a partire come si \u00e8 detto da Menestrier, hanno avanzato l'ipotesi che il documento sia stato utilizzato inutilmente (o preparato senza essere utilizzato) in occasione del conclave del 1590, che vide l'elezione del milanese Nicol\u00f2 Sfondrati.\nAgli inizi del XX secolo Luigi Fumi attribu\u00ec le profezie di Malachia all'opera di un noto falsario cinquecentesco, Alfonso Ceccarelli, i cui rapporti con i familiari di Simoncelli erano solidi e accertati.\nIl metodo di lavoro di Ceccarelli, utilizzato ad esempio verso il principe Cybo, era di predisporre falsi documenti antichi o cronache storiche attribuite ad antichi autori (reali o mai esistiti), mediante i quali dimostrare la discendenza di un possibile committente da personaggi o da famiglie illustri del lontano passato. Con questi espedienti, Ceccarelli era in grado di invogliare il possibile committente a finanziare studi storici di approfondimento o ad acquistare copie dei documenti \"originali\" in suo possesso.\nQueste caratteristiche fanno di Ceccarelli il candidato ideale per essere l'autore delle profezie di Malachia. Ceccarelli, tuttavia, fu giustiziato il 9 luglio 1583, sette anni prima del conclave del 1590, e perci\u00f2 questa attribuzione \u00e8 dubbia.\nPer mantenere l'attribuzione occorre ipotizzare che il manoscritto trascritto da Wion abbia avuto una storia articolata in almeno due momenti diversi. Una prima redazione sarebbe stata predisposta ma non utilizzata da Ceccarelli in data anteriore al 1583 e proprio nel clima di attesa creato dalle profezie sulla malattia e la morte del papa, che circolarono per Gregorio XIII (papa dal 1572 al 1585). Il testo di Ceccarelli, poi, sarebbe stato adattato da parte di altri in previsione o in occasione dei conclavi successivi.\nIn un articolo del 2015 si riporta un carteggio di un nipote del cardinale Giovanni Gerolamo Albani, grazie al quale si ha prova di come profezie di Malachia esistevano gi\u00e0 nel 1587, nella stessa forma pubblicata da Wion. Dato che il motto del 73\u00ba papa, Sisto V (1585-1590), \u00e8 una descrizione del suo stemma, nell'opinione generale degli studiosi \u00e8 stato scritto ex post e perci\u00f2 il testo avrebbe trovato la sua forma finale nel biennio 1585-1587 in previsione del successivo conclave. Nel carteggio Albani alcuni familiari del cardinale si mostrano convinti che il motto \"De rore coeli\" annunci la futura elezione del loro protettore, collegando il nome Albani, da cui \"alba\", alla rugiada (\"ros\", \"roris\") in quanto tipico fenomeno mattutino. Il cardinale, infatti, era stato uno dei candidati pi\u00f9 votati nel conclave del 1585, mantenendo quindi alcune effettive chance di elezione.\nChiunque sia stato l'autore, o gli autori, del documento, la tesi praticamente unanime, seguita anche dall'ultima edizione dell'Enciclopedia Cattolica, resta che il manoscritto sia un falso storico, redatto nella seconda met\u00e0 del XVI secolo.\nFortuna nel XVII secolo presso il pubblico e la critica.\nSecondo Giuseppe De Novaes, l'opera di Wion ebbe grande successo: \u00abVarie edizioni ne furono fatte, correndo ognuno a questi libri Sibillini come a fogli caduti dal Cielo\u00bb. Nel 1601 il domenicano Girolamo Giannini stamp\u00f2 a Venezia i \"Vaticini dell'abbate Malachia arcivescovo Armacano, tradotti dal latino\", ristampati nel 1650 e nel 1689. Negli ultimi decenni del XVII secolo anche il cistercense Giovanni Germano scrisse diversi libri sulla profezia di Malachia. Fu stampata pi\u00f9 volte da editori diversi anche la \"Profezia veridica di tutti i sommi pontefici fino alla fine del mondo fatta da S. Malachia arcivescovo armacano, di cui S. Bernardo scrisse la vita e cavata per opera di un theologo da scrittori autentici\". Poco dopo Daniele Guglielmo Mollero pubblic\u00f2 la \"Dissertatio historica de Malachia, propheta pontificio\" (Altdorf, 1706).\nAnche alcuni estensori di biografie dei papi o di storia ecclesiastica trattarono l'argomento nelle loro opere. Ad esempio gi\u00e0 Louis Coulon, ristampando nel 1673 le sue vite dei papi, segnal\u00f2 nel frontespizio: \"Nouvelle edition augment\u00e9e de la vie des deux dernier Pontifes et de la Prophetie de S.Malachie\". Nell'opera, Coulon comment\u00f2 tutti i motti fino al 1670, cio\u00e8 estese di ottant'anni le spiegazioni di Alfonso Chac\u00f3n. Prudentemente, per\u00f2, si astenne da ogni valutazione e sottomise ogni cosa \u00abau jugement de la Sainte Eglise\u00bb. Poco dopo la profezia entr\u00f2 anche nel famoso dizionario storico-biografico di Louis Mor\u00e9ri, un'opera stampata nel 1674 a Lione, in un solo volume, che venne continuamente corretta e ampliata fino a raggiungere i dieci volumi nell'edizione del 1759.\nAnche Pierre le Lorrain, abate di Vallemont, tratt\u00f2 l'argomento delle profezie di Malachia nei suoi \"El\u00e9ments de l'histoire, ou ce qu'il faut savoir de chronologie, de g\u00e9ographie, de blason, etc., avant que de lire l'histoire particuli\u00e8re\". Le numerose critiche ridussero la fama dell'opera, la quale continu\u00f2 per\u00f2 a trovare sostenitori anche presso scrittori protestanti, come il luterano Teodoro Grugero, che pubblic\u00f2 la \"Commentatio historica de successione Pontificum Romanorum, secundum vaticinia Malachiae, a dubiis Menestrerii, Carrieri, aliorumque vindicata\" (Wittenberge, 1723).\nI motti.\nLa profezia descriverebbe ciascuno dei 111 (o 112, se si include anche il testo conclusivo, che non \u00e8 un motto) futuri pontefici attraverso un breve motto scritto in latino. Questi motti andrebbero da papa Celestino II (1143-1144) fino alla presunta fine dei tempi.\nNel seguito vengono presentati separatamente i motti dei primi 74 papi e quelli dei papi successivi, in quanto i primi sono corredati anche di un breve testo interpretativo. La linea di demarcazione corrisponde solo approssimativamente alla data di pubblicazione della profezia.\nNon tutti i motti hanno la stessa precisione: quelli riferiti ai papi sino quasi alla fine del XVI secolo sono molto accurati, indicando quasi sempre qualcosa che allude in maniera diretta al loro stemma o al loro cognome, mentre i motti per i pontefici successivi sono molto pi\u00f9 vaghi e approssimativi.\nMotti interpretati da Chacon (1143-1590).\nI motti relativi ai 74 papi e antipapi regnanti fino al 1590, cio\u00e8 cinque anni prima della pubblicazione della profezia, sono accompagnati da un'interpretazione latina che Arnoldo Wion afferma di aver ricevuto dal domenicano Alfonso Chac\u00f3n. Spesso si tratta di piccoli enigmi o di veri e propri giochi di parole:\nMotti successivi (dal 1590 in poi).\nDi seguito, i motti relativi a 38 pontefici successivi, regnanti dal 1590 in poi. Poich\u00e9, a differenza dell'esattezza dei precedenti, l'interpretazione di questi motti \u00e8 del tutto arbitraria, si \u00e8 preferito non avallare alcuna opinione, lasciando solamente i motti riportati da Wion e i relativi abbinamenti:\nL'ultima \"profezia\".\nDopo il motto \"In persecutione extrema S.R.E. sedebit.\" l'elenco si conclude con il testo:\nIl testo non contiene alcuna nuova profezia ed \u00e8 un semplice \"memento\" che, prima o poi, la sequenza dei papi sar\u00e0 destinata a concludersi. Lo stesso nome, \"Petrus Romanus\", potrebbe non indicare alcuna caratteristica del pontefice e potrebbe significare soltanto \"il papa che c'\u00e8 a Roma\". Anticamente, infatti, era bene specificare il papa \"di Roma\" per distinguerlo da eventuali antipapi scismatici in altre parti d'Europa. Gli eventi descritti, poi, sono gli stessi segnalati nell'Apocalisse, in cui la distruzione di Babilonia la Grande, una citt\u00e0 appunto costruita su sette colli (Ap ), precede il giudizio universale.\nSpeculazioni.\nNell'elenco di papi che Wion abbina ai primi 74 motti della profezia sono presenti dieci antipapi. Se il documento non fosse un falso storico, si potrebbe mettere in dubbio che i motti di Malachia possano essere riferiti anche ad antipapi, mischiandoli con i papi successivamente riconosciuti. In tal caso gli abbinamenti di Wion sarebbero errati e i motti sarebbero da riassegnare, mentre mancherebbero ancora dieci papi prima che la lista dei papi futuri sia esaurita.\nTogliendo gli antipapi verrebbe a modificarsi l'attribuzione classica: per esempio, Pio XII non sarebbe pi\u00f9 \"Pastor Angelicus\", ma \"Peregrinus Apostolicus\", mentre Paolo VI non sarebbe pi\u00f9 \"Flos Florum\", bens\u00ec \"Canis et Coluber\". Questa ipotesi, tuttavia, \u00e8 in contrasto sia con l'opinione prevalente che il testo sia un falso, sia con l'ottima concordanza fra motti e papi prima del 1590."}
{"id": "87233", "revid": "78273", "url": "https://it.wikipedia.org/wiki?curid=87233", "title": "Prophetia de summis pontificibus", "text": ""}
{"id": "87243", "revid": "125375738", "url": "https://it.wikipedia.org/wiki?curid=87243", "title": "Miniatura (gioco)", "text": "Una miniatura \u00e8 una piccola figurina in scala ridotta di una entit\u00e0 storica, fantastica o mitologica comunemente usata nei giochi di ruolo, nei wargame tridimensionali e nei diorami per migliorare l'aspetto visuale di un gioco e per visualizzare la posizione dei personaggi, chi stanno affrontando, il loro orientamento e la linea di vista). Le miniature possono essere realizzate in metallo, plastica o carta. Generalmente le miniature sono dipinte e possono essere scolpite superbamente e costituire un pezzo da collezionismo di per s\u00e9.\nL'hobby di dipingere, collezionare e giocare con le miniature, talvolta detto figurinismo deriva dall'hobby dei soldatini. Tradizionalmente questi sono venduti gi\u00e0 dipinti, mentre le miniature sono \"nude\" e devono essere dipinte. Tale distinzione sta per\u00f2 diventando sempre pi\u00f9 sottile con la recente introduzione delle miniature in plastica gi\u00e0 dipinte (come quelle usate nei giochi prodotti dalla Wizkids).\nMateriali.\nLe miniature erano tradizionalmente fuse in metallo bianco, una lega di piombo e stagno, con una piccola percentuale di antimonio per migliorare la capacit\u00e0 della lega di riprodurre piccoli dettagli. A causa dell'alto contenuto di piombo le miniature erano a volte chiamate \"soldatini di piombo\".\nA causa di alcune preoccupazioni riguardo ad un possibile avvelenamento da piombo molti dei produttori attuali fondono le loro miniature in una lega priva di piombo, il peltro (una lega di stagno, rame e antimonio).\nAlcuni produttori offrono miniature in plastica (polietilene o stirene), mentre altri offrono miniature in resina.\nScala.\nLa scala delle miniature viene comunemente espressa in base a come viene riprodotta l'altezza di una figura da 1,80\u00a0m. Quindi ad esempio esseri umani alti 1,80 m, in una scala 1/58, saranno rappresentati da miniature alte circa . Donne, bambini, nani, hobbit, ecc. saranno tipicamente pi\u00f9 piccoli, orchi, troll ecc. pi\u00f9 alti.\nLe miniature sono disponibili in diverse scale. Le pi\u00f9 comuni per i giochi di ruolo e per altri giochi da tavolo sono quelle da . Per i \"wargame\" da tavolo vengono anche prodotte miniature pi\u00f9 piccole da e talvolta . La Mithril Miniatures e la Rackham ad esempio utilizzano una scala non standard da . Sono disponibili anche miniature pi\u00f9 grandi da indirizzate prevalentemente a pittori e collezionisti o che rappresentano ad esempio mostri di grandi dimensioni in linee di miniature dalla scala pi\u00f9 piccola. Miniature nominalmente da possono essere anche alte fino a o pi\u00f9 (una deviazione del 33%). Quando un produttore utilizza una designazione di molte delle sue miniature sono gi\u00e0 oltre i di altezza.\nAlcuni produttori misurano l'altezza della figura dal livello degli occhi e non dalla cima della testa. Usando questa interpretazione la miniatura di un uomo alto in scala sarebbe alta (considerando gli occhi circa a met\u00e0 della testa e la testa circa dell'altezza complessiva, e quindi collocando l'altezza degli occhi a dell'altezza piena).\nDipingere.\nMolti giocatori di ruolo e \"wargamer\" dipingono le loro proprie miniature per poter distinguere i loro personaggi o unit\u00e0 sulla superficie di gioco. Sebbene molti siano indifferenti alla qualit\u00e0 del lavoro di pittura per alcuni dei pi\u00f9 abili pittori questo \u00e8 un hobby in s\u00e9 stesso, alla pari con il \"pi\u00f9 serio\" modellismo storico o militare. Dipingere miniature \u00e8 un compito difficile ed esigente che richiede molto tempo, ma i risultati possono essere stupefacenti.\nEsistono diverse tecniche utilizzate nella pittura di miniature, con lo scopo di mettere in risalto forme e dettagli minimi presenti sul modello.\nLe tecniche pi\u00f9 usate sono la lumeggiatura, l'ombreggiatura, la lavatura (\"wash\" in inglese), la velatura (\"glaze\" in inglese) e il pennello asciutto (\"dry brush\" in inglese)\nLe \"convention\" fantasy e di giochi di ruolo, come per esempio la ModCon, alle volte ospitano anche competizioni di pittura di miniature."}
{"id": "87244", "revid": "3535", "url": "https://it.wikipedia.org/wiki?curid=87244", "title": "Concilio Vaticano Secondo", "text": ""}
{"id": "87245", "revid": "123836146", "url": "https://it.wikipedia.org/wiki?curid=87245", "title": "Malachia di Armagh", "text": "La devozione dei fedeli gli attribuisce diversi miracoli e una visione riguardante l'identit\u00e0 degli ultimi papi, la cosiddetta Profezia sui papi.\nBiografia.\nBernardo di Chiaravalle lo descrive come nobile di nascita. Venne battezzato come \"M\u00e1el M\u00e1ed\u00f3c\" (nome che venne tradotto come \"Malachia\") e venne istruito da Imaro (Imhar O'Hagan), successivamente abate di Armagh. Dopo un lungo corso di studi venne ordinato sacerdote da Celso di Armagh (Cellach) nel 1119. Allo scopo di perfezionarsi nella liturgia sacra e nella teologia, si rec\u00f2 a Lismore, dove spese quasi due anni sotto la guida di Malchus. Venne quindi scelto come abate di Bangor, nel 1123. Un anno dopo, venne consacrato vescovo di Connor, e nel 1132 venne promosso arcivescovo di Armagh.\nBernardo ci fornisce molti aneddoti interessanti su Malachia, e loda grandemente il suo zelo per la religione, sia a Connor sia ad Armagh. Nel 1127 compie una seconda visita a Lismore, dove agisce per un certo periodo come confessore di Cormac MacCarthy, principe di Desmond. Quando era vescovo di Connor continu\u00f2 a risiedere a Bangor, e quando alcuni principi irlandesi saccheggiarono Connor, egli port\u00f2 i monaci di Bangor a Iveragh, nella Contea di Kerry, dove vennero accolti da Cormac, ora diventato re. Alla morte di Celso (che venne sepolto a Lismore nel 1129), Malachia venne nominato arcivescovo di Armagh, incarico che accett\u00f2 con grande riluttanza. A causa di intrighi, non fu in grado di prendere possesso della sua sede se non due anni pi\u00f9 tardi; anche allora dovette acquistare il Bachal Isu (il bastone di Ges\u00f9) da Niall, il primate laico usurpatore.\nL'influenza di Malachia nelle questioni ecclesiastiche irlandesi \u00e8 stata paragonata a quella di Bonifacio in Germania. Egli riform\u00f2 e riorganizz\u00f2 la Chiesa irlandese e la port\u00f2 ad essere sottoposta a Roma; come Bonifacio, fu un riformatore zelante e un promotore del monachesimo.\nDurante i tre anni ad Armagh, come scrive san Bernardo di Chiaravalle, Malachia ripristin\u00f2 la disciplina nella Chiesa, diventata sempre pi\u00f9 rilassata durante il periodo di governo di una serie di abati laici, e adott\u00f2 la liturgia romana. Proseguendo nel racconto di Bernardo, avendo estirpato la barbarie e ristabilito la morale cristiana, vedendo che tutto era tranquillo, inizi\u00f2 a pensare alla sua pace personale. Lasci\u00f2 Armagh nel 1138, e fece ritorno a Connor, dividendo la sede in Down e Connor, e mantenendo la prima. Malachia fond\u00f2 un priorato a Downpatrick, e condusse un'incessante opera episcopale. All'inizio del 1139 viaggi\u00f2 fino a Roma, attraversando Scozia, Inghilterra, e Francia, e visitando Bernardo a Chiaravalle. Fece a papa Innocenzo II richiesta del pallio per le sedi di Armagh e Cashel, e venne nominato legato pontificio per l'Irlanda. Nella visita a Chiaravalle durante il viaggio di ritorno, ottenne cinque monaci per fondare, in Irlanda, la grande Abbazia di Mellifont, nel 1142, che ebbe come superiore un irlandese, Christian. Malachia intraprese un secondo viaggio verso Roma, nel 1148, ma al suo arrivo a Chiaravalle si ammal\u00f2, e mor\u00ec tra le braccia di Bernardo il 2 novembre.\nCulto.\nSan Malachia viene festeggiato dalla Chiesa cattolica il 3 novembre, per non sovrapporsi alla celebrazione dei defunti.\nLa \"profezia\" sui papi.\nLa \"Profezia sui papi\" \u00e8 un elenco di 112 brevi frasi in latino che pretendono di descrivere tutti i pontefici della Chiesa cattolica a partire da papa Celestino II (eletto nel 1143) e fino ad arrivare ad un papa di l\u00e0 da venire, descritto nella profezia come \"Pietro il Romano\", il cui pontificato finir\u00e0 con la distruzione di Roma e con il Giudizio universale.\nNel testo di Malachia papa Benedetto XVI sembra essere l'ultimo papa prima dell'elezione di Pietro il romano; alcune particolarit\u00e0 del testo lasciano aperta la possibilit\u00e0 che i due papi non siano consecutivi, potrebbero essercene quindi altri in mezzo, su cui Malachia non ha fornito indicazioni. L'argomentazione \u00e8 per\u00f2 incerta, stante la consecutivit\u00e0 dei precedenti.\nSecondo l'autore S.M. Olaf, la profezia andrebbe collegata ai medaglioni papali presenti nella Basilica di San Paolo Fuori le Mura. Partendo dal medaglione di Celestino II fino a quello di Benedetto XVI, prima dei lavori di ampliamento, si contavano 111 medaglioni pi\u00f9 due posti vuoti. Pertanto se questa ipotesi fosse corretta, implicherebbe che Papa Francesco debba essere il penultimo Pontefice, e il suo successore sarebbe l'ultimo. Soltanto dopo quest'ultimo Papa verrebbe il tempo di \"Pietro il Romano\". Non \u00e8 detto per\u00f2 che \"Pietro il Romano\" debba essere per forza un Papa; \u00e8 possibile che si tratti di qualcuno che ne faccia le veci durante il periodo di sede vacante.\nNon si deve comunque dimenticare che siamo in presenza di argomenti parascientifici e il peso delle argomentazioni pro e contro dipende dalla disponibilit\u00e0 individuale verso questi temi.\nLa profezia \u00e8 apparentemente basata su una visione avuta da Malachia durante il primo viaggio a Roma nel 1139. Avrebbe riportato per iscritto le visioni e consegnato il manoscritto a Innocenzo II, che avrebbe buttato la profezia fra i tanti documenti accumulati nell'Archivio Vaticano o l'avrebbe nascosta perch\u00e9 nessuno la leggesse.\nValutazione critica delle profezie attribuite a san Malachia.\nIn realt\u00e0, sembra dimostrato, con argomenti storico-filologici, che le cosiddette profezie di san Malachia non solo non furono affatto scritte dal santo vescovo d'Armagh, ma sono anzi l'opera interessata, e molto pi\u00f9 recente, d'un falsario.\nCome ricorda l'erudito bibliotecario Giuseppe Fumagalli, le presunte profezie furono pubblicate per la prima volta dal benedettino Arnoldo Wion, nel I volume del suo \"Lignum vitae, ornamentum et decus Ecclesiae\" (Venezia, 1591). In s\u00e9guito, esse sono state spesso riprodotte (nonostante la condanna dei papi).\n\u00ab\u00c8 quasi certo - commenta il Fumagalli - che codesta scrittura \u00e8 apocrifa\u00bb, cio\u00e8 non autentica: con tutta probabilit\u00e0 essa fu composta durante il conclave dal quale usc\u00ec eletto papa Gregorio XIV (Niccol\u00f2 Sfondrati), nell'anno 1590. Si tratt\u00f2, a quanto sembra, d'un tentativo di favorire uno dei papabili, il cardinal Girolamo Simoncelli, orvietano. Ora, \u00e8 noto che nelle profezie ogni papa \u00e8 indicato da una breve frase allegorica, che dovrebbe alludere alla sua patria, al suo cognome, al suo stemma o a qualche circostanza o fatto notevole del suo pontificato. Ebbene, \u00e8 facile osservare che, per tutti i papi che precedettero Gregorio XIV, la frase \u00e8 assai calzante, e l'identificazione precisa; in s\u00e9guito, invece, l'identificazione \u00e8 possibile, perlopi\u00f9, solo a condizione di acrobazie interpretative nient'affatto convincenti.\nInoltre, altro ovvio motivo di sospetto \u00e8 il fatto che, per quattro secoli, nessuno avesse mai saputo nulla del documento. Anche nella dettagliata biografia di Malachia scritta da Bernardo di Chiaravalle, grande amico di Malachia, la profezia non viene minimamente menzionata.\nLuigi Fumi attribu\u00ec la compilazione di queste pseudoprofezie a un noto falsario, Alfonso Ceccarelli, decapitato, appunto per i suoi falsi, nel 1583."}
{"id": "87246", "revid": "3535", "url": "https://it.wikipedia.org/wiki?curid=87246", "title": "Concilio Vaticano Primo", "text": ""}
{"id": "87249", "revid": "2455", "url": "https://it.wikipedia.org/wiki?curid=87249", "title": "Credo Niceno-Costantinopolitano", "text": ""}
{"id": "87252", "revid": "200154", "url": "https://it.wikipedia.org/wiki?curid=87252", "title": "Credo Niceno", "text": ""}
{"id": "87255", "revid": "869733", "url": "https://it.wikipedia.org/wiki?curid=87255", "title": "ZOMG", "text": ""}
{"id": "87265", "revid": "9", "url": "https://it.wikipedia.org/wiki?curid=87265", "title": "Seicelle", "text": ""}
{"id": "87268", "revid": "933835", "url": "https://it.wikipedia.org/wiki?curid=87268", "title": "Schwerin", "text": "Schwerin (pronuncia [\u0283ve\u02c8\u0281i\u02d0n], con l'accento sulla vocale \"i\"; in basso tedesco \"Swerin\", in latino \"Suerina\") \u00e8 la capitale del \"Land\" Meclemburgo-Pomerania Anteriore. Citt\u00e0 extracircondariale (\"Kreisfreie Stadt\"), \u00e8 la seconda citt\u00e0 per popolazione, dopo Rostock, e uno dei quattro Oberzentren del suo \"Land\". Per statuto la citt\u00e0 riporta come denominazione il titolo di \"Landeshauptstadt\" prima del suo nome. Con una popolazione di abitanti (2012), Schwerin \u00e8 anche la pi\u00f9 piccola capitale di \"Land\" dell'intera Germania.\nLa citt\u00e0 si \u00e8 espansa nel corso del tempo sulla costa occidentale e meridionale dello \"Schweriner See\" \u2013 l'omonimo lago \u2013, e include nel proprio territorio comunale ulteriori undici laghi minori. Il punto di partenza dello sviluppo urbano \u00e8 il luogo-simbolo della citt\u00e0, il castello di Schwerin. Il castello \u00e8 stato fino al 1918 una delle residenze principali dei duchi e Gran Duchi di Meclemburgo, e dal 1990 \u00e8 la sede del parlamento locale, il \"Landtag\".\nGeografia fisica.\nSchwerin si trova nella porzione occidentale del Land di Meclemburgo-Pomerania Anteriore, posta lungo la costa sudoccidentale dell'omonimo Lago di Schwerin, e circondata da un ambiente boschivo e lacustre. Vi sono infatti numerosi laghi di minore dimensione all'interno e intorno alla citt\u00e0: il Burgsee, il Fauler See, il Grimkesee, l'Heidensee, la Gro\u00dfe Karausche, il Lankower See, il Medeweger See, il Neum\u00fchler See, l'Ostorfer See, il Pfaffenteich e lo Ziegelsee.\nI corsi d'acqua che attraversano la citt\u00e0 sono l'Aubach, confluente, dopo aver attraversato alcuni laghi minori, nel Lago di Schwerin, ed il canale dello St\u00f6r-Wasserstra\u00dfe, alimentato dal drenaggio naturale dello stesso lago, il quarto per estensione della Germania.\nGli abitanti chiamano spesso Schwerin \"la citt\u00e0 dei sette laghi e foreste\". Tale denominazione risale all'epoca in cui Schwerin non aveva ancora raggiunto l'attuale espansione geografica, ed era effettivamente circondata da soli sette laghi. Le vaste foreste sono state sostituite in parte dallo sviluppo urbano, sebbene siano state conservate numerose aree verdi, in particolare lungo le rive dei laghi. Dei di area urbana, ben il 28,9 per cento \u00e8 rappresentato da acqua ed il 18,5 da boschi. L'altitudine della citt\u00e0 al di sopra del livello del mare \u00e8 di 38 metri sulle rive del lago di Schwerin e di 86,1 metri nel quartiere di Neum\u00fchle.\nGeologia.\nSchwerin si trova a nord di una morena risalente alla Glaciazione weichseliana. L'attuale conformazione \u00e8 il risultato del susseguirsi di numerose fasi e stagioni del cosiddetto Stadio brandeburghese della glaciazione.\nOrigini del nome.\nLa citt\u00e0 viene citata per la prima volta tra il 1012 ed il 1018 d.C. con il toponimo \"Zuarina\" dallo storico e vescovo Tietmaro di Merseburgo. Il cronista Helmold di Bosau la nomina nel 1170 come \"Zuerin, Zwerin\". Gli \"Annali di P\u00f6hlde\" citano il luogo come \"Zuarin (-ensis)\" nel 1160, mentre gli \"Annali di Steterburg\" ne parlano, nel 1174, come di \"Zvarin\". Dal XV secolo assume la denominazione di \"Swerin\", divenuta l'attuale \"Schwerin\" dal XVI secolo.\nIl nome \u00e8 associato al termine polabo \"zv\u011b\u0155\", o \"zv\u011b\u0155in\", riconducibile grosso modo ai termini italiani \"scuderia\" o \"allevamento\". Speculazioni su una possibile riconducibilit\u00e0 dell'origine del toponimo al dio slavo \"Svarog\" (\"Swarzyn\", ossia \"Luogo di Svarog\") non paiono confermabili.\nCi\u00f2 potrebbe comunque essere semplicemente dovuto ad una scorretta interpretazione del termine altogermanico \"swaran\" (\"difendere\"), in seguito interpretato dagli invasori slavi come \"zv\u011b\u0155\".\nUn'altra interpretazione, proposta dal filologo e storico danese Gudmund Sch\u00fctte, \u00e8 che \"Zuarina\" derivi da \"Zuarin\", il nome con cui era anticamente conosciuta la zona, e che questo a sua volta derivi dal nome della trib\u00f9 germanica dei \"Suarines\" o \"Suardones\", citata da Tacito nella sua opera Germania, che erano stanziati nella zona in epoca romana.\nStoria.\nSchwerin \u00e8 circondata da laghi. Il pi\u00f9 grande di essi, il Lago di Schwerin (\"Schweriner See\"), ha una superficie di . Nel mezzo dei laghi si trovava gi\u00e0 nell'XI secolo un insediamento degli Obodriti - una trib\u00f9 slava che faceva parte della confederazione degli Slavi polabi. Nel 1160 il principe sassone Enrico il Leone conquist\u00f2 in questa zona uno dei principali insediamenti slavi degli Obodriti, menzionato gi\u00e0 nel X secolo. La citt\u00e0, principalmente chiamata \"Zwierin\" (in polacco \"Zwierzyn\"), si espanse in seguito fino a diventare un potente centro regionale.\nNel 1358 Schwerin divent\u00f2 parte del ducato di Meclemburgo, divenendone da quel momento la capitale. Attorno al 1500 inizi\u00f2 la costruzione del Castello di Schwerin (\"Schweriner Schloss\"); fu qui che risiedevano i duchi. Dopo la divisione del Meclemburgo (1621) Schwerin divenne la capitale del Ducato di Meclemburgo-Schwerin. Tra il 1765 e il 1837 la citt\u00e0 di Ludwigslust ne fu la capitale, prima che lo status di Schwerin venisse infine ripristinato.\nQuando venne istituito il \"Land\" di Meclemburgo-Pomerania Anteriore, nel 1990, Schwerin ne divenne la capitale.\nGeografia antropica.\nLe grandi citt\u00e0 pi\u00f9 vicine a Schwerin sono: Lubecca, a circa a nord-ovest; Rostock, a circa a nord-est; Amburgo, a circa ad ovest.\nConfini urbani.\nLa citt\u00e0 di Schwerin confina, in senso orario a partire da nord-ovest, con i seguenti Comuni\"(Gemeinde)\":\nSuddivisione amministrativa.\nL'area urbana di Schwerin \u00e8, secondo statuto, diviso in 18 \"Ortsteile\" (distretti), ognuno dei quali gestito da un proprio consiglio di zona. Gli Ortsteile corrispondono a loro volta a uno o pi\u00f9 quartieri (\"Stadtteilen\"). I consigli locali hanno, a seconda della popolazione rappresentata, tra i 5 e i 15 membri: questi sono determinati dopo ogni elezione comunale dal nuovo Consiglio comunale per la durata del mandato del consiglio stesso. I consigli locali si occupano di ascoltare le questioni riguardanti il quartiere; le decisioni finali, tuttavia, vengono prese dal Consiglio Comunale della citt\u00e0.\nI 18 \"Ortsteile\" (con i rispettivi \"Stadtteilen\") in cui \u00e8 suddivisa Schwerin sono:\nA sud del quartiere di Neum\u00fchle si trova un'enclave di circa 12 ettari, appartenente al comune di Klein Rogahn."}
{"id": "87270", "revid": "26630", "url": "https://it.wikipedia.org/wiki?curid=87270", "title": "Andy McNab", "text": "Giovinezza e arruolamento nell'esercito.\nAndy McNab nasce il 28 dicembre 1959 al Guy's Hospital di Londra, figlio di un barista britannico di origini greche e di una venditrice di sigarette di 17 anni. Entrambi i genitori lavoravano in un night club di West End. Poche ore dopo la nascita Andy viene abbandonato dalla madre naturale e adottato da una famiglia di classe operaia residente a Peckham, zona sud della capitale.\nIl padre adottivo era un ex-militare del Catering Corps e faceva il tassista e meccanico. Sua madre adottiva \u00e8 stata invece un'operaia in una fabbrica di cioccolato e addetta in una lavanderia.\nSuo fratello maggiore adottivo era inoltre un fante dei Royal Fusiliers.\nNel 1975, a 15 anni, Andy abbandona la scuola e lavora in una ditta di trasporti di Brixton, entrando nel frattempo in alcune gang di strada dei quartieri popolari della citt\u00e0. Nel dicembre 1975 \u00e8 commesso di un McDonald's a Catford, sino a quando a Natale non viene arrestato al Dulwich Village per aver svaligiato un appartamento.\nRilasciato su cauzione, a 16 anni Andy si arruola nell'esercito inglese nell'estate 1976. Fallito un test per diventare elicotterista dell'Army Air Corps, Andy \u00e8 arruolato nei Royal Green Jackets, reggimento di fanteria leggera appartenente alla Divisione Leggera. Nel settembre dello stesso anno, insieme alle altre reclute, trascorre un duro addestramento di 8 mesi a Folkestone (Kent), dove si esercita nei tornei di pugilato, nelle corse campestri, nei pattugliamenti e nei combattimenti.\nNel maggio 1977 trascorre un mese di addestramento supplementare al Deposito Fucilieri di Winchester (Hampshire), per poi\nessere assegnato nella Compagnia B del 2\u00ba Battaglione RGJ e inviato a Gibilterra a luglio per una permanenza di 6 mesi con il reparto.\nNel dicembre dello stesso anno \u00e8 spedito a South Armagh, in Irlanda del Nord, per un turno di combattimento di 6 mesi; il 4 marzo del 1978, mentre sta difendendo un autoblindo Saracen, assiste alla morte del fuciliere Nicholas Smith, ucciso a 20 anni a Crossmaglen da una bandiera irlandese imbottita di esplosivo. In seguito Andy \u00e8 coinvolto in una piccola sparatoria con due terroristi del PIRA mentre protegge un Saracen bloccato nel fango.\nPromosso soldato scelto, \u00e8 nuovamente inviato in Irlanda del Nord nel dicembre 1978 per altri sei mesi. Il 9 giugno 1979, comandando una pattuglia di 4 uomini, Andy rimane coinvolto in una sparatoria a Crossmaglen con un gruppo di 6 terroristi a bordo di un camion agricolo, e a 19 anni uccide per la prima volta un irredentista, Peadar McElvanna. \nDecorato con la Military Medal per il combattimento, nell'estate dello stesso anno \u00e8 assegnato a Tidworth (Wiltshire) e a 19 anni \u00e8 promosso caporale.\nNel dicembre 1980, \u00e8 spedito nuovamente al Deposito Fucilieri di Winchester con l'incarico di caporale istruttore per due anni.\nInfine \u00e8 mandato nel 1982 in una base a Paderborn, in Germania, e inizia a sentir parlare dello Special Air Service.\nAddestramento e missioni nello Special Air Service.\nAffascinato dai corpi speciali, McNab si trasferisce a Hereford e decide di tentare la selezione con il grado di sergente di fanteria, ma fallisce la prova di navigazione terrestre con la mappa muta e nel gennaio 1984, all'et\u00e0 di 24 anni, tenta nuovamente la selezione.\nSuperando l'addestramento in Galles, a Stirling Lines e nella giungla del Brunei, Andy riesce ad entrare nel Troop 7, Squadrone B del 22\u00ba Reggimento SAS nel luglio 1984.\nDal novembre 1984 al marzo 1985 McNab \u00e8 stato spedito in una caserma del Troop 7 in Irlanda del Nord per operazioni segrete di spionaggio contro l'IRA, con il compito di proteggere alcune case di poliziotti territoriali nel mirino dei terroristi. \nNel luglio del 1985, viene inviato nelle giungle del Belize per operazioni di pattuglia contro i soldati del Guatemala invasori. Tornato in Inghilterra dopo aver ricevuto una ferita alla gamba, nell'aprile 1986 viene inviato nelle savane del Botswana per un corso di addestramento alle armi nei pressi di Tsodilo Hills e del fiume Okavango.\nDal 1987 al 1988 McNab, con il grado di caporale, viene nuovamente spedito in Irlanda del Nord per lavorare come spia presso il 14 Intelligence Company. Dopo la fine del tour come spia, partecipa anche al tentativo di salvataggio di John McCarthy e Terry Waite, due negoziatori di pace dell'ONU presi in ostaggio a Beirut, in Libano, da parte di un gruppo di terroristi appartenenti alla Jihad islamica, in compagnia dell'irlandese Brian Keenan. Dopodich\u00e9 nel marzo 1989 viene spedito nelle giungle dell'America Latina per operazioni antidroga contro i narcos, attaccando alcune raffinerie di cocaina.\nIl 13 gennaio 1991, dopo 7 anni di esperienza nei SAS, Andy, con il grado di sergente, viene inviato\nin Arabia Saudita per partecipare alla guerra del Golfo durante l'Operazione Granby. Viene cos\u00ec scelto per comandare una pattuglia di 8 uomini per una missione dietro le linee nemiche, in pieno territorio iracheno, con lo scopo di distruggere delle piattaforme di missili SS-1 Scud in mano al dittatore Saddam Hussein e sabotare le comunicazioni fra Baghdad e il nordovest del paese. Nella notte tra il 23 e il 24 gennaio, atterrati con un elicottero Chinook nel cuore della notte, Andy e la sua pattuglia di 8 uomini si accorge subito di avere seri problemi di comunicazione, avendo ricevuto delle frequenze radio sbagliate.\nLa pattuglia, mentre si trova al riparo in un letto di un fiume, viene avvistata da un bambino pastore, che viene lasciato libero di andare. Cos\u00ec la pattuglia rimane coinvolta in una sparatoria da un\nveicolo da combattimento BMP-1 e da un mezzo corazzato BTR-60, riuscendo infine a respingere le truppe nemiche.\nRitenendo di essere stati compromessi, i componenti della pattuglia decidono di procedere all'esfiltrazione (in merito alla ricostruzione fornita da McNab di tali eventi ci sono versioni parzialmente diverse da parte degli altri componenti della squadra).\nInizi\u00f2 cos\u00ec una lunga fuga di 200\u00a0km verso il confine siriano, dovendo poi lottare con fatica e condizioni climatiche avverse (in quei giorni nevic\u00f2 nel deserto, per la prima volta dopo trent'anni).\n3 uomini (il sergente Vince Phillips e i due soldati Malcolm McGown e Chris Ryan, quest'ultimo un altro pseudonimo dietro il quale si nasconde un altro componente della pattuglia autore a sua volta di un libro su questa missione) si dividono accidentalmente dove Vince morir\u00e0 di ipotermia.\nAndy e i suoi compagni superstiti rimangono poi coinvolti in altre sparatorie in un posto di blocco e sulle rive dell'Eufrate dove\nrimane ucciso il soldato Bob Consiglio, mentre il caporale Steve \"Legs\" Lane muore di ipotermia\ndopo aver attraversato l'Eufrate.\nAndy e il resto del gruppo verranno catturati e sottoposti a terribili torture dall'esercito iracheno, per poi essere rilasciati il 5 marzo dopo la fine\ndella guerra, in quanto Andy sosteneva che faceva parte di un plotone di fanteria incaricata per\nl'osservazione, mentre Chris sar\u00e0 l'unico a sfuggire alla cattura ed a raggiungere la Siria.\nAndy, durante la sua prigionia in Iraq, contrae l'Epatite B, ha perso alcuni denti e ha riportato danni ai nervi di entrambe le mani, ad una spalla, ai reni e al fegato, prima di essere curato rapidamente e debellare l'epatite. Tornato in Inghilterra, Andy si sottopone a diversi mesi di riabilitazione fisica e mentale e, a differenza di altri reduci, non ha sofferto di incubi o flashback. Dopo la sua liberazione McNab torn\u00f2 infine in servizio nel CRW per altri due anni e nel 1991 viene decorato con la Distinguished Conduct Medal, dopodich\u00e9 nel febbraio 1993 si congeda definitivamente dai SAS.\nCarriera letteraria.\nNell'ottobre 1993, 8 mesi dopo il congedo, Andy pubblica un libro sulla sua avventura irachena, intitolato \"Pattuglia Bravo Two Zero\". L'opera ha un discreto successo e rende Andy McNab famoso ma osteggiato dal mondo militare inglese, contrario alle cronache particolareggiate di missioni segrete.\nDiventato scrittore, nel 1995 Andy ha pubblicato la sua autobiografia, intitolata \"Azione immediata\", e nel 1999 partecipa alla sceneggiatura del film \"Bravo Two Zero\". Ha inoltre svolto il ruolo di consulente per qualche altro film come esperto di armi. Nel 2011 \u00e8 stato consulente per la realizzazione del videogioco Battelfield 3, e il romanzo Battelfield 3 - Il Russo approfondisce la trama del gioco.\nIl resto delle sue opere, tutti romanzi di spionaggio, racconta le vicende fittizie dell'ex-soldato SAS \"Nick Stone\", 15 in tutto. In seguito pubblica altri 4 romanzi sulla serie \"Boy Soldier\", basati sulle avventure della giovane spia dell'MI6 Danny Watts. Nel 2008 pubblica infine un'altra sua biografia intitolata \"Plotone Sette\", basato sulla sua giovinezza e sulla sua carriera militare con gli \"Ice Cream Boys\". Oltre che romanziere, Andy lavora anche come volontario per alcune organizzazioni di beneficenza a favore dei soldati britannici feriti dopo l'11 settembre 2001, che comprendono \"Help for Heroes\" e \"Talking2Minds\". Per il suo impegno letterario e per i servizi all'alfabetizzazione e alla carit\u00e0, il 16 giugno 2017 \u00e8 nominato Commendatore dell'Ordine dell'Impero Britannico (CBE).\nVita privata.\nAndy si \u00e8 sposato quattro volte. La sua prima moglie \u00e8 stata Christine, una ragazza conosciuta a Folkestone nel 1977 che ha sposato alla fine del 1978. La coppia ha divorziato nel settembre 1980 senza figli.\nAlla fine del 1980 Andy ha incontrato, in una discoteca della base aerea di Wroughton, una ragazza di nome Debbie, infermiera ed ex-telefonista della Royal Air Force; si sono sposati nell'agosto del 1982 a Winchester. La coppia ha divorziato nel 1985 senza aver avuto figli.\nAlla fine del 1985 Andy ha incontrato Fiona in un pub di Hereford e il 24 febbraio del 1987 la coppia ha avuto una figlia di nome Kate. Andy e Fiona si sono sposati nell'ottobre dello stesso anno, per poi divorziare nell'agosto del 1990. Nell'ottobre 1990 Andy ha incontrato Jilly in una palestra di Hereford e i due si sono fidanzati durante la guerra del Golfo (questa relazione non \u00e8 convolata in matrimonio ed \u00e8 presumibilmente terminata alla fine degli anni '90). Dal 2001 \u00e8 sposato con una donna ebrea di nome Jenny, ex-direttrice pubblicitaria della Penguin Books; dividono tre case a Londra, in Cornovaglia e a New York.\nAndy si dichiara agnostico ed \u00e8 sostenitore del Partito Conservatore britannico dal 2010, sebbene abbia in passato votato per il Partito Laburista.\nNell'agosto 2014 \u00e8 uno degli oltre 200 personaggi pubblici che firmano una petizione contro il referendum per l'indipendenza della Scozia, che si sarebbe tenuto il successivo 18 settembre e conclusasi con la vittoria degli unionisti.\nNel settembre 2015 ha ricevuto una laurea honoris causa alla Plymouth University.\nBibliografia.\nSerie \"Boy Soldier\".\nScritti con Robert Rigby."}
{"id": "87272", "revid": "263983", "url": "https://it.wikipedia.org/wiki?curid=87272", "title": "Robert Creeley", "text": "Biografia.\nIscrittosi ad Harvard non conclude per\u00f2 gli studi ma vive intensamente vicino a Charles Olson - poeta statunitense e direttore del College che influenz\u00f2 la Beat Generation - l'esperienza del Black Mountain College, per il quale diresse la rivista \"Black Mountain College Review\" nel North Carolina.\nEgli pubblica le sue prime poesie sulla rivista \"Wake\" ad Harvard e nel 1949 inizia una fitta corrispondenza con William Carlos Williams ed Ezra Pound. L'anno seguente il poeta conosce Charles Olson con il quale stringe una forte amicizia.\nViaggia in Europa e in Asia, vivendo per quarant'anni - con frequenti ritorni in America - in Giappone, a partire dal 1953, dove apprende la filosofia buddista e l'insegnamento zen.\nNel 1954 Olson, che era rettore del Black Mountain College, un collegio di arti sperimentali nel North Carolina, invita Creeley a collaborare all'edizione della rivista \"Black Mountain Review\".\nTornato in America vive a Taos e a San Francisco.\nNel 1956 si reca in Nuovo Messico per insegnare ad Albuquerque e in seguito in una\" finca\" nel Guatemala.\nNel 1960 Creeley riceve il Master's Degree dall'Universit\u00e0 del Nuovo Messico ad Albuquerque.\nColpito da enfisema polmonare non volle mai farsi curare e negli ultimi anni and\u00f2 a vivere a Buffalo nello Stato di New York dove \u00e8 morto.\nAmico dei pi\u00f9 importanti artisti moderni, lavorava spesso con loro a diversi progetti riguardanti mostre e libri ed era inoltre un appassionato di musica jazz. Amava l'arte in tutte le sue forme e si recava ovunque per tenere \"reading\" che lo resero popolare.\nLa reputazione che aveva, soprattutto Oltreoceano, era quella di poeta postmoderno che aveva contribuito a rinnovare la poesia americana nel mondo durante il Secondo Dopoguerra.\nAmato per i suoi esperimenti linguistici venne considerato un grande degli anni cinquanta nel momento della maggiore cultura degli USA e la sua poesia venne ascoltata e accolta con immenso entusiasmo.\nAmmirato e lodato da Allen Ginsberg per gli esperimenti linguistici all'avanguardia, pubblic\u00f2 una sessantina di libri in un linguaggio teso e rigoroso attento alle tematiche delle tensioni umane quotidiane."}
{"id": "87274", "revid": "228587", "url": "https://it.wikipedia.org/wiki?curid=87274", "title": "Sant'Egidio", "text": "Geografia.\nContrade.\nProvincia di Ascoli\nProvincia di Chieti"}
{"id": "87278", "revid": "1906976", "url": "https://it.wikipedia.org/wiki?curid=87278", "title": "Pro tempore", "text": "Pro tempore (traduzione letterale: temporaneamente) \u00e8 una locuzione latina che viene usata spesso nel linguaggio comune per indicare una situazione temporale transitoria, non definitiva.\nNel linguaggio giuridico e amministrativo la locuzione viene utilizzata invece per indicare la vigenza di una carica o funzione, come in \"Sindaco pro tempore\" = \"Sindaco in carica\"."}
{"id": "87279", "revid": "1522738", "url": "https://it.wikipedia.org/wiki?curid=87279", "title": "Sierra Leone", "text": "La Sierra Leone, ufficialmente Repubblica della Sierra Leone (in inglese \"Republic of Sierra Leone\") e informalmente Salone, \u00e8 uno Stato dell'Africa occidentale, sulla costa dell'oceano Atlantico. Confina con la Guinea a nord e a est, e con la Liberia a sud-est. La vicenda della liberazione degli schiavi rimasti nei territori della Sierra Leone \u00e8 stata ricordata nel nome della capitale Freetown, \"citt\u00e0 libera\".\nStoria.\nLo Stato della Sierra Leone fu venduto nel 1788 da un re indigeno all'Inghilterra, e quindi divenne subito colonia inglese. La vendita era stata fatta con uno scopo ben preciso, quello di dare rifugio agli africani senza patria e agli schiavi liberati.\nCome colonia della Corona britannica ebbe un governatore incaricato di nominare un Consiglio esecutivo assistito da un Consiglio legislativo. La legge inglese si applic\u00f2 con le modifiche richieste dalla situazione ambientale. La colonia fu divisa in due province, ciascuna presieduta da un commissario europeo. Ogni commissario ebbe l'incarico di dirimere tutte le questioni di una certa rilevanza lasciando quelle di minore peso ai capi indigeni, possessori di appositi tribunali.\nLa colonizzazione ebbe inizio e, dopo una serie di fallimenti, nel 1791 si costitu\u00ec una compagnia che nel 1807 cedette tutti i diritti alla Corona inglese. Nel 1872 anche la regione di \"Falaba\" pass\u00f2 sotto protettorato inglese.\nNel 1898 ci fu una ribellione degli indigeni contro gli inglesi, ma anche contro gli africani europeizzati; fu domata e tutto torn\u00f2 sotto controllo.\nNel 1904 le isole Los furono cedute alla Francia. Lo sviluppo dell'esplorazione port\u00f2 nel 1926 alla scoperta di alcuni giacimenti di platino, di ematite e di oro, e se ne avvi\u00f2 subito lo sfruttamento. La zona degli altipiani interni risult\u00f2 la pi\u00f9 ricca di minerali, specialmente diamanti.\nAlla fine della seconda guerra mondiale il Regno Unito cominci\u00f2 in tutte le sue colonie africane una politica di preparazione all'autonomia e lo fece a tappe nel 1946, nel 1951 e nel 1956. L'intento era quello di formare Stati a s\u00e9 stanti ma sempre membri del Commonwealth. Questo avvenne anche in Sierra Leone e nel 1958 si costitu\u00ec un \"Ordine del Consiglio\" che port\u00f2 il Consiglio Esecutivo a essere formato interamente da africani.\nL'Assemblea dei rappresentanti si form\u00f2 con 51 membri eletti pi\u00f9 due nominati dal governatore. Piano piano molte vertenze, prima sottoposte al giudizio del governatore, passarono nelle mani dei commissari distrettuali indigeni, e ci\u00f2 per abituare gli africani ad assumersi intanto le responsabilit\u00e0 amministrative, che sarebbero poi state seguite da quelle politiche.\nIl 16 marzo 1961 il premier britannico accolse nel Commonwealth la Sierra Leone come membro indipendente, a partire dal successivo 27 aprile. Nell'ottobre dello stesso anno anche le Nazioni Unite promossero l'ammissione della Sierra Leone.\nIl governo del giovane Stato fu, all'atto della sua indipendenza, retto da una coalizione, \"United Front\", presieduta dal conservatore Milton Margai, esponente del \"Sierra Leone People's Party\": governatore generale come rappresentante della Corona britannica, e quindi capo dello Stato, fu l'africano Henry Josiah Lightfoot Boston, mentre l'opposizione fu guidata da Siaka Stevens, capo dell\"'All People's Congress\".\nNel 1964 alla morte di Margai, il governo pass\u00f2 nelle mani del fratello Albert con risultati disastrosi, in quanto egli applic\u00f2 un regime totalitario e inefficiente, e ci\u00f2 fece lievitare il partito d'opposizione. E nelle elezioni del marzo 1967 il partito di governo perse la maggioranza e mentre Stevens si apprestava ad assumere il potere, si verific\u00f2 un colpo di Stato militare promosso da D. Lansana. I partiti furono aboliti, la Costituzione fu sospesa; ne nacque il \"Consiglio Nazionale Riformatore\" capeggiato dal colonnello T. A. Juxson-Smith, che assunse l'incarico con la promessa di restaurare in breve tempo il governo civile. Non essendosi ci\u00f2 verificato ancora nel 1968, un altro comando militare intervenne e mise Stevens nelle condizioni di formare il governo. Quindi il \"Sierra Leone People's Party\" pass\u00f2 all'opposizione.\nContrasti, disordini, antagonismi tribali e regresso nell'economia furono le componenti per dichiarare lo stato d'emergenza, che cominci\u00f2 nel novembre 1968 e si chiuse nel febbraio 1969. Nel 1970 ritornarono le difficolt\u00e0, si form\u00f2 un altro partito di opposizione, l\"'Union Democratic Party\" che ebbe vita breve e poi ancora si torn\u00f2 allo stato d'emergenza.\nDopo alcuni colpi di Stato e attentati falliti, il 19 aprile 1971 fu proclamata la Repubblica, Stevens presidente, S.I. Koroma premier, capitale Freetown.\nAlle elezioni del maggio 1973 partecip\u00f2 il partito di Stevens come partito unico. Fu portata una variazione alla Costituzione, per cui la carica di Koroma fu divisa in due parti: quella di vicepresidente e quella di primo ministro, ed egli mantenne la prima per poter poi eventualmente succedere al presidente. Tenne per\u00f2 anche il Dicastero delle Finanze. Primo Ministro divenne C. A. Kamara.\nLe elezioni del 1977 furono vinte dall\"'All People's Congress\" e nel marzo 1978 fu dichiarato partito unico, sotto la cui ala confluirono, al governo di unit\u00e0 nazionale, anche esponenti di altri settori.\nPer la politica estera, alla fine degli anni 1970, la Sierra Leone, dopo aver abbandonato la sua ideologia filo-occidentale, strinse rapporti di amicizia e di cooperazione con i Paesi comunisti. Prima fra tutti la Cina popolare che si impegn\u00f2 a costruire opere pubbliche e a elargire aiuti; poi la Libia che divenne il principale fornitore di petrolio e la Liberia.\nMa sopraggiunsero anni d'instabilit\u00e0 e disordini. Nel 1981 fu nuovamente necessario ricorrere allo stato d'emergenza che dur\u00f2 fino al 1985, quando Stevens si dimise (mor\u00ec poi nel 1989). Nel ritirarsi dalla politica egli, disattendendo le aspettative del vicepresidente, nomin\u00f2 come suo successore il generale J. S. Momoh, che fu eletto presidente nell'ottobre 1985 a suffragio universale ed entr\u00f2 in carica a novembre. Pur essendo militare, al governo nomin\u00f2 ministri civili.\nNel 1987 ci fu un tentativo di colpo di Stato per opera del vicepresidente Francis Minah, che fu condannato a morte.\nNel 1991 fu introdotto il multipartitismo. Il 30 aprile 1992 ancora un colpo di Stato di giovani ufficiali fu elaborato dal capitano V. E. M. Strasser, diventato il pi\u00f9 giovane capo di Stato al mondo, dato che prese il potere tre giorni dopo il suo 25\u00ba compleanno. Il governo fu guidato da un Consiglio Supremo dello Stato e da un Consiglio di Segretari di Stato, misti tra civili e militari. Strasser nel 1993, formando il nuovo governo, promise il ritorno alla democrazia entro tre anni.\nMa ci\u00f2 non si verific\u00f2 perch\u00e9 il Paese continu\u00f2 a essere dilaniato da violenze di ogni tipo. Strasser dovette combattere contro il Fronte Rivoluzionario Unito (R.U.F), che dopo aver sostenuto la guerra civile accanto ai guerriglieri liberiani nel loro Paese, ora stava turbando la vita politica in casa propria, con molte azioni delittuose, fra cui il saccheggio delle miniere di diamanti, unica vera fonte di ricchezza della Sierra Leone.\nQuesti ribelli, nel corso della prima met\u00e0 del 1995, erano pericolosamente avanzati fino a pochi chilometri dalla capitale. Moltissimi abitanti abbandonarono le loro case e fuggirono, ma molti altri subirono una vera e propria strage.\nNel giugno del 1995 le forze armate del Paese, insieme con mercenari sudafricani di Executive Outcomes e alle forze militari nigeriane e guineane, sferrarono un forte contrattacco e riuscirono a debellare i guerriglieri e a ricacciarli nelle zone di confine con la Liberia.\nGeografia.\nLa Sierra Leone confina a nord e a est con la Guinea, a est e a sud-est con la Liberia ed \u00e8 affacciata a sud sull'oceano Atlantico.\nIl territorio \u00e8 formato da una vasta pianura costiera profonda circa e lunga oltre , piatta e paludosa in prossimit\u00e0 della costa atlantica, nonch\u00e9 costellata da lagune. Essa si eleva leggermente verso l'interno formando morbide colline e altipiani modellati nelle rocce cristalline antiche (Paleozoico) del basamento continentale, per innalzarsi nella sezione nord-orientale, al confine con la Guinea, con rilievi ben delineati che raggiungono la massima altezza nei dei monti Loma. La bassa fascia costiera \u00e8 orlata da numerose isole e da parecchie articolazioni tra le quali la pi\u00f9 ampia \u00e8 la penisola su cui sorge la capitale Freetown.\nLa rete idrografica \u00e8 costituita da fiumi che scendono dai versanti del Fouta Djalon (Great Scarcies, Little Scarcies), dai rilievi guineani (Rokel, Moa, Mano, Morro) e dai monti Loma (Jong, Sewa) in direzione nord-est/sud-ovest, interrotti da frequenti cascate in prossimit\u00e0 della pianura che ne impediscono l'utilizzazione come vie di comunicazione.\nIl clima, fortemente condizionato dalle precipitazioni, \u00e8 di tipo tropicale caldo umido (sub-equatoriale), caratterizzato da due stagioni. La stagione estiva delle piogge va da aprile a novembre con abbondantissime precipitazioni che superano i annui (pi\u00f9 copiose sulla costa, dove raggiungono i annui) e che termina con violenti uragani provocati dal monsone estivo di sud-ovest. La stagione invernale secca \u00e8 pi\u00f9 breve, ritmata dall\"harmattan\", vento caldo e asciutto che soffia dal continente verso il mare. Le temperature massime sono molto elevate e costanti (mediamente sui , mentre in estate superano i ), caratterizzate da una forte umidit\u00e0 che rende le condizioni di vita molto disagevoli e che si attenua solo sui rilievi interni.\nLa foresta pluviale sempreverde, la cui presenza \u00e8 motivata dal clima caldo umido, ricca di specie vegetali e animali, si \u00e8 ridotta al 4% della superficie a causa dell'intenso sfruttamento cui \u00e8 stata soggetta e quindi sostituita con terreni coltivati; la savana a carattere arborato, con i tipici baobab, karit\u00e9, acacie e palme da olio, \u00e8 diffusa nella fascia pi\u00f9 interna dove vivono i pi\u00f9 tipici rappresentanti della grande fauna selvatica africana. Lungo i fiumi la vegetazione \u00e8 costituita da foreste a galleria, mentre nelle zone costiere prevalgono formazioni di mangrovie.\nSociet\u00e0.\nDemografia.\nLa Sierra Leone \u00e8 uno degli Stati africani con la pi\u00f9 alta densit\u00e0 di popolazione, le stime parlano di otto milioni di abitanti; la cifra \u00e8 approssimativa a causa dell'alto numero di profughi della guerra civile.\nEtnie.\nLa popolazione \u00e8 divisa in varie etnie, per lo pi\u00f9 appartenenti al ceppo sudanese. \u00c8 presente una minoranza Krumen. I creoli discendenti dai colonizzatori europei e dagli schiavi africani liberati rientrati dall'America nell'Ottocento, costituiscono ormai un'esigua minoranza.\nMortalit\u00e0.\nLa Sierra Leone ha anche uno dei pi\u00f9 alti tassi di mortalit\u00e0 infantile della Terra (77\u2030).\nLingue.\nLa lingua ufficiale della Sierra Leone \u00e8 l'inglese il cui uso \u00e8 per\u00f2 limitato a una minoranza pi\u00f9 colta. La lingua principalmente usata nel nord del Paese \u00e8 il temne, mentre nel sud si parla prevalentemente il mende. Il krio, un misto di inglese e creolo, \u00e8 la lingua usata da circa il 10% della popolazione anche se \u00e8 capita dalla quasi totalit\u00e0 di essa.\nSono in uso anche dei dialetti sudanesi parlati dalle trib\u00f9 dei temn\u00e9 e dai mende.\nReligioni.\nLa religione dominante \u00e8 l'islam, praticata da circa il 60% della popolazione. I cristiani sono il 30%, mentre il restante 10% \u00e8 legato a religioni animiste locali. Non mancano poi compenetrazioni tra le religioni rivelate e i tradizionali culti tribali.\nOrdinamento dello Stato.\nSuddivisioni amministrative.\nLa Repubblica della Sierra Leone amministrativamente \u00e8 suddivisa in province, che a loro volta si suddividono in distretti, che a loro volta si suddividono in \"Chiefdom\".\nAttualmente sono state istituite quattro province, anche se una di queste \u00e8 denominata \"Area Occidentale\", e al di sotto di queste quattordici distretti, due dei quali afferenti l'Area Occidentale.\nCitt\u00e0 principali.\nAltre importanti citt\u00e0 sono Kailahun, Port Loko, Kabala, Moyamba, Kambia, Magburaka e Bonthe.\nPolitica.\nLa Sierra Leone elegge a livello nazionale un Capo di Stato, il Presidente, e il Parlamento. Il Presidente \u00e8 eletto per cinque anni dal popolo.\nIl Paese ha un sistema multipartitico, con due o tre partiti pi\u00f9 forti pi\u00f9 un altro di minor successo.\nEconomia.\nIn Sierra Leone dominano le industrie estrattive (ferro, baussite e soprattutto diamanti), nonostante la presenza di scambi commerciali d'altro genere (palma da olio). Le prospettive economiche si basano sulla risorsa che finora ha pi\u00f9 influito in negativo sulle vicende del Paese: i diamanti. Il governo ha gi\u00e0 dato in concessione alcune aree per l'estrazione delle pietre preziose, sperando cos\u00ec di migliorare la bilancia commerciale e poter destinare buona parte degli introiti alla ricostruzione del Paese.\nPare per\u00f2 che questa risorsa cominci a scarseggiare; molti cercatori di diamanti lamentano infatti una scarsa presenza del minerale e lo Stato ha fatto delle ricerche per verificarlo.\nAmbiente.\nLa regione costiera, formata da paludi di mangrovie, spiagge e isole, \u00e8 pianeggiante, con l'eccezione della penisola di Freetown lunga - uno dei rari luoghi dell'Africa occidentale in cui i monti si ergono in prossimit\u00e0 del mare - dove alcune alture raggiungono i . L'entroterra si presenta come un altopiano ondulato, coperto di foreste e intensamente coltivato. Nella regione nord-orientale sorge la catena delle Loma Mountains, cui appartiene il Monte Bintumani, che con i suoi di altezza \u00e8 una delle vette pi\u00f9 elevate dell'Africa occidentale.\nDurante la guerra molte specie tipiche della Sierra Leone sono state uccise o trasferite in regioni pi\u00f9 tranquille, ma sono rimasti coccodrilli, scimpanz\u00e9, bonghi, bufali, ippopotami, elefanti e leoni, che si stanno lentamente riprendendo (soprattutto i primati). L'avifauna \u00e8 molto pi\u00f9 ricca e pappagalli cenerini, turachi azzurri giganti, buceri guancebrune, civette pescatrici rossicce e prinie della Sierra Leone sono soltanto alcune delle oltre 650 specie registrate. Nei mesi di ottobre e novembre \u00e8 possibile avvistare qualche megattera al largo della penisola di Freetown.\nIl governo ha istituito 21 parchi e riserve naturali, che coprono il 4% del territorio nazionale, ma in pratica si fa ben poco per proteggere queste aree. Il Tiwai Island Wildlife Sanctuary \u00e8 uno dei luoghi migliori di tutta l'Africa occidentale per l'avvistamento di primati, mentre l'Outamba-Kilimi National Park \u00e8 l'ideale per osservare i grandi mammiferi. L'ultima foresta pluviale vergine rimasta in Sierra Leone si estende sulle Gola Hills nel Sud-est del Paese, e sono in molti a sperare che l'attuale Gola Forest Reserve, dimora di molti scimpanz\u00e9, sia dichiarata parco nazionale. Grazie al fatto di trovarsi in una zona remota del Paese, la foresta pluviale d'altura della Loma Mountains Forest Reserve, che circonda il Monte Bintumani, \u00e8 ancora in gran parte incontaminata. Gli appassionati di birdwatching frequentano la Kambui Hills Forest Reserve, nei pressi di Kenema, per l'avvistamento quasi garantito del picatarte collobianco.\nLa maggior parte delle foreste originarie della Sierra Leone \u00e8 stata distrutta per ricavarne legname, per estrarre minerali o a causa di pratiche agricole insostenibili, e oggi ne rimane soltanto il 5%. L'impatto della popolazione, aggravato dal ritorno dei rifugiati, minaccia il poco che resta. Il rapido sviluppo sulle alture che circondano Freetown ha cominciato a causare inondazioni nella parte sottostante. L'estrazione di diamanti sta inquinando il fiume Sewa e l'estrazione dell'oro sta lentamente prosciugando il lago sacro di Sonfon.\nCultura.\nScultura.\nTra le attivit\u00e0 artistiche tradizionali pi\u00f9 diffuse vi \u00e8 la scultura, come evidenziato dalle statuette in steatite di vario stile e di varie epoche, anche antiche, rinvenute grazie a scavi e ricerche. Si tratta di figure umane inginocchiate, sedute o a cavallo, caratterizzate dalle mani che sostengono il volto e talvolta dalla presenza di armi e scudi. Presso i mende \u00e8 storicamente rilevante l'utilizzo di maschere, come il \"bundu\", una sorta di casco contraddistinto dal viso femminile scolpito sul retro.\nSport.\nCalcio.\nI calciatori pi\u00f9 rappresentativi della Sierra Leone:\nLa rappresentativa calcistica della Sierra Leone \u00e8 la Nazionale di calcio della Sierra Leone, ha partecipato a due edizioni della Coppa d'Africa, entrambe concluse al primo turno. Invece non ha mai disputato la fase finale della Coppa del Mondo. La nazionale \u00e8 posta sotto l'egida della Federazione calcistica della Sierra Leone (Sierra Leone Football Association, SLAFA).\nTradizioni e festivit\u00e0.\nLe festivit\u00e0 celebrate in Sierra Leone sono Capodanno, Pasqua, Festa dell'Indipendenza, Anniversario della Rivoluzione, Natale e Boxing Day (Santo Stefano). Si festeggiano anche le principali ricorrenze islamiche. Il luned\u00ec di Pasqua, sulle spiagge di Freetown, si festeggia il Kite-Flying Day, il giorno nazionale degli aquiloni.\nCleaning Day.\nFino a qualche anno fa, l'ultimo sabato di ogni mese nelle maggiori citt\u00e0 si teneva il \"Cleaning Day\", giornata dedicata alla pulizia della citt\u00e0. A ognuno era assegnato un tratto di strada e chi veniva trovato a non fare nulla poteva essere multato con sanzioni fino a 130 dollari."}
{"id": "87280", "revid": "1318658", "url": "https://it.wikipedia.org/wiki?curid=87280", "title": "Fortiter ille facit qui miser esse potest", "text": "Fortifer ille facit qui miser esse potest\nTraduzione letterale: \"\u00c8 un uomo forte chi non teme la povert\u00e0\".\nLa persona che riesce ad avere coscienza della propria ricchezza interiore, delle enormi possibilit\u00e0 della sua intelligenza e del suo impegno, non ha nulla da temere dalla vita. nemmeno una delle sventure maggiori, quale pu\u00f2 essere la povert\u00e0.\nEgli infatti sa che con l'impegno, la tenacia e la buona volont\u00e0 tutto \u00e8 modificabile nel corso della vita di un uomo, tranne la morte."}
{"id": "87281", "revid": "289247", "url": "https://it.wikipedia.org/wiki?curid=87281", "title": "Sant'Egidio da Taranto", "text": ""}
{"id": "87283", "revid": "124299066", "url": "https://it.wikipedia.org/wiki?curid=87283", "title": "Selection sort", "text": "L'ordinamento per selezione (selection sort) \u00e8 un algoritmo di ordinamento che opera in place ed in modo simile all'ordinamento per inserzione. L'algoritmo \u00e8 di tipo non adattivo, ossia il suo tempo di esecuzione non dipende dall'input ma dalla dimensione dell'array.\nDescrizione dell'algoritmo.\nL'algoritmo \"seleziona\" di volta in volta il numero minore nella sequenza di partenza e lo sposta nella sequenza ordinata; di fatto la sequenza viene suddivisa in due parti: la sottosequenza ordinata, che occupa le prime posizioni dell'array, e la sottosequenza \"da\" ordinare, che costituisce la parte restante dell'array.\nAnalisi delle prestazioni.\nIl ciclo interno \u00e8 un semplice test per confrontare l'elemento corrente con il minimo elemento trovato fino a quel momento (pi\u00f9 il codice per incrementare l'indice dell'elemento corrente e per verificare che esso non ecceda i limiti dell'array). Lo spostamento degli elementi \u00e8 fuori dal ciclo interno: ogni scambio pone un elemento nella sua posizione finale quindi il numero di scambi \u00e8 pari a formula_1 (dato che l'ultimo elemento non deve essere scambiato). Il tempo di calcolo \u00e8 determinato dal numero di confronti.\nA livello asintotico viene studiato il tempo di esecuzione dei due cicli for.\nformula_2, dove \"c\" \u00e8 una costante, dato che l'operazione effettuata pu\u00f2 essere rappresentata da una costante.\nformula_3\nL'ordinamento per selezione effettua formula_4 confronti e, nel caso peggiore/migliore/medio, formula_5 scambi.\nLa complessit\u00e0 di tale algoritmo \u00e8 dell'ordine di formula_6\nPseudocodice.\nQuella che segue \u00e8 una rappresentazione in pseudocodice del Selection sort:\n procedure SelectionSort(a: \"lista dei numeri da ordinare\");\n for i = 0 to n\n posmin \u2190 i\n for j = (i + 1) to n\n if a[j] &lt; a[posmin]\n posmin \u2190 j\n if posmin != i\n tmp \u2190 a[i]\n a[i] \u2190 a[posmin]\n a[posmin] \u2190 tmp\nImplementazioni.\nDi seguito una possibile implementazione in Java :\nclass SelectionSort{\n public static void sort(int arr[]){\n // Lunghezza array\n int n=arr.length;\n // Incrementa di 1 il limite inferiore del sub array da ordinare\n for (int i = 0; i &lt; n-1; i++) \n // Trova il minimo nel subarray da ordinare\n int indice_min = i; \n for (int j = i+1; j &lt; n; j++) {\n // Confronto per trovare un nuovo minimo\n if (arr[j] &lt; arr[indice_min]) \n indice_min = j; // Salvo l'indice del nuovo minimo\n \n // Scambia il minimo trovato con il primo elemento\n swap(arr,indice_min,i); \n private static void swap(int[] arr, int a , int b){\n int temp = arr[a];\n arr[a] = arr[b];\n arr[b] = temp;\n \nCasi limite.\nUn inconveniente dell'algoritmo di ordinamento per selezione \u00e8 che il tempo di esecuzione dipende solo in modo modesto dal grado di ordinamento in cui si trova il file. La ricerca del minimo elemento durante una scansione del file non sembra dare informazioni circa la posizione del prossimo minimo nella scansione successiva. Chi utilizza questo algoritmo potrebbe stupirsi nel verificare che esso impiega pi\u00f9 o meno lo stesso tempo sia su file gi\u00e0 ordinati che su file con tutte le chiavi uguali, o anche su file ordinati in modo casuale.\nNonostante l'approccio \"brutale\" adottato, l'ordinamento per selezione ha un'importante applicazione: poich\u00e9 ciascun elemento viene spostato al pi\u00f9 una volta, questo tipo di ordinamento \u00e8 il metodo da preferire quando si devono ordinare file costituiti da record estremamente grandi e da chiavi molto piccole. Per queste applicazioni il costo dello spostamento dei dati \u00e8 prevalente sul costo dei confronti e nessun algoritmo \u00e8 in grado di ordinare un file con spostamenti di dati sostanzialmente inferiori a quelli dell'ordinamento per selezione."}
{"id": "87287", "revid": "1305772", "url": "https://it.wikipedia.org/wiki?curid=87287", "title": "Berlin", "text": ""}
{"id": "87288", "revid": "838137", "url": "https://it.wikipedia.org/wiki?curid=87288", "title": "213 a.C.", "text": ""}
{"id": "87289", "revid": "2225", "url": "https://it.wikipedia.org/wiki?curid=87289", "title": "Primo Concilio Vaticano", "text": ""}
{"id": "87291", "revid": "1564499", "url": "https://it.wikipedia.org/wiki?curid=87291", "title": "215 a.C.", "text": ""}
{"id": "87293", "revid": "37401", "url": "https://it.wikipedia.org/wiki?curid=87293", "title": "Ward Cunningham", "text": "Biografia.\nHa ottenuto un diploma universitario in ingegneria interdisciplinare (ingegneria elettrica e informatica) presso la scuola superiore di Highland, nell'Indiana. Qui negli anni sessanta ha avuto accesso ai computer mainframe dell'Illinois Institute of Technology attraverso una telescrivente, appassionandosi notevolmente al mondo dei computer. In seguito, iscrittosi alla Purdue University ha ottenuto una specializzazione in informatica nel 1978.\nDopo aver conseguito la laurea Cunningham viene assunto dall'azienda Tektronix ed entra a far parte del laboratorio di ricerca informatica Tek Labs dove collabora all'organizzazione dei progetti software della societ\u00e0. L'intento di Cunningham \u00e8 trovare un modo adeguato per condividere progetti di lavoro e idee all'interno dell'azienda, con lo scopo di realizzare una base di conoscenza a beneficio di tutta l'organizzazione.\nLa sua attivit\u00e0 \u00e8 stata da sempre dedicata alla ricerca di un sistema in grado di permettere la cooperazione tra gli individui e la condivisione delle informazioni, consentendo alle singole persone di imparare l'una dall'altra ed arricchendo cos\u00ec la conoscenza collettiva.\nCunningham ha fondato in seguito il primo sito wiki, il Portland Pattern Repository, il 25 marzo 1995. Il sito, che \u00e8 ancora attivo, \u00e8 dedicato a \"persone, progetti e percorsi\" ed \u00e8 una \"storia informale delle idee di programmazione\". Ad esempio, il sito \u00e8 stato usato per la catalogazione di utili linguaggi di pattern dello sviluppo software e per sviluppare i metodi di sviluppo software oltre la programmazione estrema. Cunningham sostiene che il concetto di wiki gli venne in mente alla fine degli anni ottanta, e lo implement\u00f2 per la prima volta in uno stack HyperCard.\nIl WikiWikiWeb si \u00e8 diffuso immediatamente anche al di fuori della comunit\u00e0 dei programmatori, contribuendo alla formazione di una vera e propria comunit\u00e0 interessata allo sviluppo della tecnologia wiki ed al suo impiego nei pi\u00f9 disparati ambiti. Cunningham ha dichiarato di aver scelto il nome \u201cWiki\u201d ricordandosi quando, durante il viaggio di nozze alle Hawaii nel 1982, assieme alla moglie per spostarsi tra i vari terminal dell\u2019aeroporto di Honolulu prese la navetta Chance RT-52, un veloce mezzo di collegamento anche chiamato dalla comunit\u00e0 locale wiki wiki bus.\n\u00c8 il coautore (assieme a Bo Leuf) del libro \"The Wiki Way\" (2001).\nWard Cunningham \u00e8 il fondatore, assieme alla moglie Karen, della societ\u00e0 di consulenza per la programmazione: Cunningham &amp; Cunningham, Inc. \u00c8 stato anche direttore della ricerca e sviluppo alla Wyatt Software e ingegnere capo del Tektronix Computer Research Laboratory. Ward \u00e8 ben noto per i suoi contributi alla programmazione orientata agli oggetti, alle metodologie di sviluppo software chiamate programmazione estrema, e alle comunit\u00e0 ospitate sul suo WikiWikiWeb. \u00c8 il fondatore dell'Hillside Group ed ha servito come direttore del programma della conferenza sui \"linguaggi di pattern dei programmi\", da lui sponsorizzata. Dal dicembre 2003 a ottobre 2005 lavorava per la Microsoft nel gruppo \"patterns &amp; practices\". Dopo pass\u00f2 al progetto Eclipse.\nWard Cunningham vive a Portland (Oregon)."}
{"id": "87294", "revid": "287204", "url": "https://it.wikipedia.org/wiki?curid=87294", "title": "Specie di Aeonium", "text": "Elenco delle Specie di \"Aeonium\":"}
{"id": "87296", "revid": "838137", "url": "https://it.wikipedia.org/wiki?curid=87296", "title": "214 a.C.", "text": ""}
{"id": "87297", "revid": "6923", "url": "https://it.wikipedia.org/wiki?curid=87297", "title": "Paupertatis onus patienter ferre memento", "text": "La frase latina paupertatis onus patienter ferre memento (lett. \"\"ricorda di sopportare con pazienza il peso della povert\u00e0\") \u00e8 tratta dai \"Disticha Catonis\" (I, 21).\nIl distico 21 completo recita: \"Infantem nudum cum te natura crearit / paupertatis onus patienter ferre memento\"\" (lett. \"Poich\u00e9 la natura ti ha creato nudo e incapace di parlare, ricorda...\")."}
{"id": "87299", "revid": "6923", "url": "https://it.wikipedia.org/wiki?curid=87299", "title": "Qui timet paupertatem, quam timendus est", "text": "Qui timet paupertatem, quam timendus est (o Timet qui ecc.) \u00e8 una locuzione latina la cui traduzione letterale \u00e8: \"Quanto deve essere temuto, chi teme la povert\u00e0\".\nSi tratta di un aforisma dell'autore latino Publilio Siro, vissuto nel I secolo a.C.\nIl motto mette in guardia dai pericoli derivanti da coloro che versano in uno stato di indigenza che pu\u00f2 portare alla disperazione. Il concetto pu\u00f2 essere riferito - anche se in senso lato - alle concezioni del moderno movimento no-global."}
{"id": "87300", "revid": "838137", "url": "https://it.wikipedia.org/wiki?curid=87300", "title": "219 a.C.", "text": ""}
{"id": "87301", "revid": "6923", "url": "https://it.wikipedia.org/wiki?curid=87301", "title": "Homines, nihil agendo, agere consuescunt male", "text": "Homines, nihil agendo, agere consuescunt male\nTraduzione letterale: \"Gli uomini, non facendo nulla, si abituano a fare malamente\".\nQuesto precetto morale \u00e8 inserito nella raccolta delle \"Sententiae\" di Publilio Siro (\"Publilius Syrus\") attore e mimo del I secolo a.C., nativo forse di Antiochia e fatto venire da Cesare a Roma. \nIl buon senso che egli impieg\u00f2 nei suoi mimi venne poi raccolto in una raccolta di sentenze espresse in forma di senari giambici.\nSi tratta di precetti che si inseriscono nel quadro della filosofia stoica e dell'etica del dovere che essa esprimeva.\nLa sentenza in questione ricorda da vicino quella che recita Nihil agendo, homines male agere discunt (\"Non facendo nulla, gli uomini imparano a fare del male\") espressa da Lucio Giunio Moderato Columella, un altro autore di cultura stoica del I secolo d.C.\nLe sentenze in questione - a dispetto dell'idea alta dell'\u201cotium\u201d, come esercizio intellettuale, che avevano gli epicurei - esprimono il precetto morale che dar\u00e0 poi luogo al proverbio \"l'ozio \u00e8 il padre dei vizi\" e si inscrivono nel dibattito che contrappone la vita attiva alla vita contemplativa."}
{"id": "87303", "revid": "1543377", "url": "https://it.wikipedia.org/wiki?curid=87303", "title": "Pantera Rosa (personaggio)", "text": "La Pantera Rosa (\"The Pink Panther\") \u00e8 un personaggio immaginario protagonista di numerosi cortometraggi ideato nel 1963 da Isadore \"Friz\" Freleng per i titoli di testa dell'omonimo lungometraggio di Blake Edwards che inaugur\u00f2 una serie di film dedicati all'Ispettore Clouseau.\nLa rivista \"Time\" nel 1964 disse che \"\u00abLe animazioni dei titoli sono meglio del film\u00bb\". Il successo riscontrato dal personaggio porter\u00e0 alla realizzazione di una serie di cortometraggi a cartoni animati che proseguir\u00e0 fino al 1981, di grande successo anche grazie al celeberrimo tema musicale composto da Henry Mancini e vincitrice di un premio Oscar nel 1995; a questa seguiranno diverse serie televisive d'animazione, versioni a fumetti e un vasto merchandising. Freleng, dello studio di animazione, afferm\u00f2 che: \u00ab\"Non credo che saremmo riusciti ad avere il successo che abbiamo avuto senza la colonna sonora\"\u00bb.\nGenesi del personaggio.\nNel 1963 Edwards, nel dare gli ultimi ritocchi alla sua commedia, che vedeva protagonisti Peter Sellers e David Niven, pens\u00f2 di aprire il film con una sequenza animata che avrebbe fatto da sfondo allo scorrere dei titoli di testa. Chiese cos\u00ec al team di animazione di David H. DePatie e Friz Freleng di inventare qualcosa di appropriato.\nDurante la fase di creazione, gli animatori vollero creare un personaggio con l'eleganza di Cary Grant e l'impertinenza di James Dean; non essendo previsto nessun dialogo per la scena di apertura, venne dato al personaggio anche la mimica di Buster Keaton, facendo muovere il felino sulle note del motivo scritto da Henry Mancini che diventer\u00e0 un vero e proprio \"cult\".\nCaratteristiche del personaggio.\nIl personaggio \u00e8 una pantera antropomorfa, filiforme, con un lungo muso, piccoli occhi gialli e il pelo rosa, possiede lunghi baffi e un naso rosso e, nella sigla di apertura della serie televisiva, fuma una sigaretta usando un lungo bocchino.\nCortometraggi.\nNella prima serie di cortometraggi, le storie sono impostate su un surrealismo umoristico con ricche citazioni cinematografiche. Gi\u00e0 il primo corto, \"The Pink Phink\", (1964) si aggiudica un Premio Oscar. \nIn questo primo corto la Pantera Rosa molesta un piccolo uomo baffuto bianco (che \u00e8 spesso considerato una caricatura di Friz Freleng): questo personaggio, ufficialmente noto come The Little Man, viene costantemente messo alla prova nel tentativo di dipingere la casa, originalmente blu, di rosa.\nLa serie comprende 124 cortometraggi animati prodotti dal 18 dicembre 1964 al 31 dicembre 1978 dalla DePatie\u2013Freleng Enterprises (DFE Films); 92 vennero distribuiti nelle sale e poi dal 1969 i primi 62 vennero trasmessi dalla NBC nei programmi per bambini del sabato mattina nel \"The Pink Panther Show\". I 36 corti realizzati per la televisione vennero poi distribuiti anche nei cinema.\nSpesso il titolo dei cortometraggi si ispira al nome di personaggi celebri, o al titolo di famose opere letterarie o cinematografiche, con l'immancabile introduzione della parola \"Pink\" (Sherlock Pink, Star Pink, ecc.).\nSerie televisive.\nNel 1968 la rete televisiva \"NBC\" inizia a produrre negli Stati Uniti d'America le serie animate che verranno distribuite in tutto il mondo. Nel 1985, col passaggio dei diritti del personaggio alla Hanna-Barbera Production, venne prodotta la serie \"Pink Panther &amp; Sons\" (\"I figli della Pantera rosa\"), dove i protagonisti sono i figli della Pantera Rosa, Pinky e Panky, pi\u00f9 il loro gruppo di amici.\nNegli anni novanta venne co-prodotta da Metro-Goldwyn-Mayer Animation, Mirisch-Geoffrey DePatie-Freleng e United Artists una nuova serie dove il personaggio parla. In Italia i corti sono stati trasmessi in vari periodi da Rai 2 e Italia 1. Nell'edizione italiana la Pantera Rosa \u00e8 doppiata da Pietro Ubaldi. Le serie televisive d'animazione in cui \u00e8 protagonista la Pantera Rosa sono:\nFumetti.\nNel 1971, Gold Key Comics inizi\u00f2 a pubblicare un fumetto di Pink Panther, con l'arte di Warren Tufts. \"La Pantera Rosa e l'Ispettore\" durarono 87 numeri, terminando solo quando Gold Key cess\u00f2 le operazioni nel 1984. La serie spin-off \"The Inspector\" (anch'essa di Gold Key) \u00e8 durata 19 numeri, dal 1974 al 1978.\nTribune Media Services ha sindacato un fumetto di Pink Panther dal 29 maggio 2005 al 10 maggio 2009, creato dai fumettisti di Bottom Liners Eric e Bill Teitelbaum.\nMusica.\nLa casa discografica EMI ha pubblicato il disco \"Pink Panther's Penthouse Party\", raccolta di musiche pop e lounge, con nuove versioni del classico tema di Henry Mancini, riprese da St Germain e Fischerspooner, e brani originali di Fatboy Slim, Nicola Conte, Peggy Lee, Pizzicato Five e altri."}
{"id": "87304", "revid": "647919", "url": "https://it.wikipedia.org/wiki?curid=87304", "title": "I puffi", "text": ""}
{"id": "87306", "revid": "647919", "url": "https://it.wikipedia.org/wiki?curid=87306", "title": "Puffo", "text": ""}
{"id": "87307", "revid": "838137", "url": "https://it.wikipedia.org/wiki?curid=87307", "title": "281 a.C.", "text": ""}
{"id": "87311", "revid": "775372", "url": "https://it.wikipedia.org/wiki?curid=87311", "title": "Federazione calcistica della Russia", "text": "La Unione Russa di Calcio (cir. rus. \u0420\u043e\u0441\u0441\u0438\u0439\u0441\u043a\u0438\u0439 \u0424\u0443\u0442\u0431\u043e\u043b\u044c\u043d\u044b\u0439 \u0421\u043e\u044e\u0437, traslitterato in \"Rossijskij Futbol'nyj Sojuz\", Unione calcistica russa) \u00e8 l'organo di governo del calcio in Russia ed \u00e8 diretta continuazione, per titolo sportivo e organizzazione, della Federazione calcistica dell'Unione Sovietica. Ad essa compete l'organizzazione dei campionati nazionali e delle rappresentative nazionali russe.\nStoria.\nOrigini.\nLa \"Federazione calcio di tutte le Russie\" (rus. \u0412\u0441\u0435\u0440\u043e\u0441\u0441\u0438\u0439\u0441\u043a\u0438\u0439 \u0444\u0443\u0442\u0431\u043e\u043b\u044c\u043d\u044b\u0439 \u0441\u043e\u044e\u0437, traslitterato in \"Vserossijckij Futbol'nyj Sojuz\", acronimo VFS) viene fondata il 6 gennaio 1912 a San Pietroburgo dai rappresentanti delle leghe calcio. Il 17 luglio 1912 la VFS diventa membro della FIFA, e la nazionale russa prende parte ai Giochi olimpici che hanno luogo in quell'anno. La VFS rimane in attivit\u00e0 per soli cinque anni, durante i quali si occupa dell'organizzazione di due campionati russi. A contendersi la vittoria finale ci sono squadre composte dai migliori giocatori delle citt\u00e0 pi\u00f9 importanti. Nel 1912 il titolo va alla squadra di San Pietroburgo, mentre l'anno successivo \u00e8 la rappresentativa di Odessa a vincere. Nel 1914 il campionato viene sospeso in seguito allo scoppio della prima guerra mondiale.\nLa nazionale al debutto.\nDopo la rivoluzione del 1917 la federazione conflu\u00ec nella Federazione calcistica dell'Unione Sovietica (rus. \u0424\u0435\u0434\u0435\u0440\u0430\u0446\u0438\u044f \u0444\u0443\u0442\u0431\u043e\u043b\u0430 \u0421\u0421\u0421\u0420, traslitterato in \"Federacija Futbola SSSR\", acronimo FFSSSR). Tuttavia bisogna attendere fino al 1922 per assistere di nuovo a delle competizioni calcistiche in Russia. Il primo campionato sovietico, nel 1923, viene vinto da una squadra della citt\u00e0 di Mosca, mentre nell'agosto 1931 la rappresentativa nazionale disputa la sua prima partita contro la Turchia. Nel 1947 la federazione si iscrisse alla FIFA e nel 1954 alla UEFA.\nCompetizioni per club.\nLe squadre in attivit\u00e0 prima del 1917 non esistono pi\u00f9 e le competizioni per squadre di club vengono riorganizzate solo negli anni trenta. \u00c8 il 1936, infatti, l'anno del primo campionato dell'Unione Sovietica, gestito dall'organo che sovrintende a tutti gli sport, il Consiglio Supremo Centrale per la Cultura Fisica, istituito nel 1929.\nNuovi cambiamenti.\nNel 1935 viene reintrodotto un organo per la gestione del calcio nella sola Russia, quando la sezione calcio del Ministero dello Sport avvia un programma di centralizzazione di tutte le attivit\u00e0 legate al calcio nel paese. La struttura rimane in vita fino al 1959, quando la Federcalcio sovietica (FFSSSR) acquisisce lo status di organo indipendente, prima di essere, cinque anni dopo, incorporata di nuovo nel Ministero dello Sport. Negli anni a venire ci saranno, poi, altri cambiamenti.\nIl crollo del comunismo.\nGli accadimenti politici che si verificano alla fine degli anni ottanta e all'inizio dei novanta portano al crollo dell'impero sovietico e, conseguentemente, alla nascita di nuovi stati indipendenti e di nuove federazioni calcio. La RFS viene creata nel febbraio 1992 e assume i compiti e le funzioni dell'ex FFSSSR.\nCampionato europeo.\nDopo che la Nazionale dell'URSS si qualifica per le fasi finali del Campionato Europeo UEFA 1992, si decide che in Svezia giocher\u00e0 la rappresentativa dell'Associazione delle Federazioni calcistiche della comunit\u00e0 degli stati indipendenti, con la denominazione \"CSI\" (Comunit\u00e0 degli Stati indipendenti). La Russia prende parte a EURO 96 in Inghilterra e nel 2003 si qualifica per EURO 2004 in Portogallo.\nNotevole impatto.\nNel corso degli anni le nazionali dell'URSS e della Russia hanno saputo mettersi in evidenza sul palcoscenico mondiale e continentale. La nazionale sovietica vince l'oro alle Olimpiadi del 1956 e del 1988, e nel 1960 si aggiudica il primo Campionato europeo di calcio. Si registrano anche numerosi successi a livello giovanile, tra i quali il Campionato Europeo UEFA Under 20 nel 1976, 1980 e 1990.\nAnni 90.\nDopo lo scioglimento dell'Unione Sovietica venne creata la Federazione calcistica della CSI (rus. \u0410\u0441\u0441\u043e\u0446\u0438\u0430\u0446\u0438\u044f \u0444\u0443\u0442\u0431\u043e\u043b\u044c\u043d\u044b\u0445 \u0444\u0435\u0434\u0435\u0440\u0430\u0446\u0438\u0439 \u0421\u041d\u0413, traslitterato in \"Associacija Futbol'nych Federacij SIG\", acronimo AFFSIG) che rimase attiva solo per poter far partecipare la sua nazionale al Campionato europeo di calcio 1992, alla fine del Campionato europeo la Federazione si sciolse e nacquero le varie federazioni nazionali, tra le quali quella russa.\nSuccessi dei club.\nLe squadre russe hanno vinto due coppe europee (la coppa UEFA vinta dal CSKA Mosca nella stagione 2004-05 e quella vinta dallo Zenit San Pietroburgo nella stagione 2007-2008) ma la , formazione ucraina, ha vinto la Coppa delle Coppe (che non si disputa a partire dal 2000) nel 1975 e nel 1986, e la Supercoppa europea di calcio nel 1976, sotto la bandiera sovietica. Analogamente il club georgiano della vince la Coppa delle Coppe nel 1981.\nGrandi campioni.\nTra i grandi esponenti del calcio dell'URSS e della Russia vanno ricordati Lev Ivanovi\u010d Ja\u0161in, vincitore del Pallone d'Oro nel 1963, Oleh Blochin (1975), Igor Belanov (1986) e Rinat Dasaev, nominato miglior portiere del mondo nel 1988."}
{"id": "87314", "revid": "838137", "url": "https://it.wikipedia.org/wiki?curid=87314", "title": "240 a.C.", "text": ""}
{"id": "87317", "revid": "838137", "url": "https://it.wikipedia.org/wiki?curid=87317", "title": "230 a.C.", "text": ""}
{"id": "87323", "revid": "125741153", "url": "https://it.wikipedia.org/wiki?curid=87323", "title": "C\u00e9sar Aparecido Rodrigues", "text": "Caratteristiche tecniche.\nGiocatore.\nCalcio.\nRicopriva il ruolo di difensore e centrocampista di fascia sinistra.\nCarriera.\nGiocatore.\nCalcio - Club.\nIn Brasile e la detenzione in carcere.\nCresciuto nelle giovanili del Clube Atl\u00e9tico Juventus, con questa societ\u00e0 raggiunge nel 1994 la promozione nel Campionato Paulista, la massima categoria calcistica dello stato di Sao Paulo. Il presidente della squadra aveva deciso cos\u00ec di regalare 100.000 dollari ai giocatori, ma alla consegna il dirigente incaricato era stato rapinato dell'ingente somma da due uomini armati. C\u00e9sar, appena diciannovenne, trovato complice dei rapinatori, confessa e viene condannato a 5 anni e 4 mesi di carcere.\nNel 1998 riprende l'attivit\u00e0 calcistica con l'Uni\u00e3o Barbarense, al quale viene ceduto in prestito dal S\u00e3o Caetano. Con la formazione bianconera vince il campionato Paulista Serie A-2, ottenendo cos\u00ec la promozione nel Campionato Paulista. La stagione successiva ritorna al S\u00e3o Caetano, diventando poi anche capitano della squadra, con cui arriva sorprendentemente a disputare nel 2000 la finale per il titolo nazionale, persa contro il Vasco da Gama.\nL'arrivo in Italia: Lazio e Inter.\nArriva in Italia nell'estate del 2001, destinazione Lazio. Il club biancoceleste se lo aggiudica per una cifra di circa 5 milioni di dollari e gli fa firmare un contratto di cinque anni. Dopo un inizio incerto \u00e8 l'arrivo di Roberto Mancini alla guida del club a consacrare in Italia il brasiliano. Il 27 agosto 2003 realizza il primo gol in Champions League contro il Benfica (0-1) ma pochi giorni dopo si infortuna in campionato nella gara casalinga contro il Lecce (4-1), il suo rientro avviene nel gennaio 2004 proprio nella gara di ritorno contro il Lecce nel quale Cesar realizza i gol del decisivo 0-1. Nonostante le poche presenze stagionali per via dell'infortunio sono ben 6 le reti del terzino biancoceleste di cui 3 in una sola partita (5-2 al Siena). Nel 2004 la Coppa Italia \u00e8 il primo trofeo vinto in Italia. Realizza il 6 gennaio 2005 uno dei tre gol con cui i biancocelesti battono la nel sentitissimo derby capitolino, uno dei momenti pi\u00f9 positivi per i laziali in una stagione complicata. L'annata successiva diventa il capitano della Lazio, ma al termine del calciomercato di gennaio 2006 passa all'Inter dove nel frattempo Mancini era diventato l'allenatore. In nerazzurro trova poco spazio, venendo utilizzato con regolarit\u00e0 solo in alcune partite di Coppa Italia. Con i nerazzurri colleziona anche una presenza in Champions League e vince uno Scudetto ed una Coppa Italia. A livello realizzativo ha trovato la via del gol nel successo per 4-0 contro la Reggina per 4-0 del 22 aprile 2006.\nAl Corinthians e il ritorno in Italia: di nuovo Inter e le esperienze in provincia.\nNell'estate 2006 passa al Corinthians con la formula del prestito e nel gennaio del 2007, durante la finestra invernale del calciomercato, torna a giocare in Serie A, stavolta al Livorno, ancora in prestito. A fine campionato torna a disposizione dell', con Mancini che gli d\u00e0 fiducia anche in campionato, visto anche che non \u00e8 stato inserito nelle liste UEFA per la Champions League. Con la squadra nerazzurra vince il suo secondo scudetto. Nel luglio 2008 scade il contratto con la squadra nerazzurra e rimane svincolato. A novembre dello stesso anno, passa al Bologna. Esordisce con la nuova maglia 5 giorni dopo in Bologna- (1-1). Conclude il campionato con 6 presenze. Nell'ottobre 2009 firma un contratto con il Pescina VG, societ\u00e0 abruzzese di Lega Pro Prima Divisione.\nNazionale.\nLe prestazioni offerte con la maglia del sorprendente S\u00e3o Caetano valgono a C\u00e9sar la convocazione della Nazionale brasiliana, con la quale debutta il 28 marzo 2001 nella partita di qualificazione al Mondiale nippo-coreano persa in Ecuador per 1-0.\nCalcio a 8 - Club.\nIl 5 febbraio 2018 viene ufficialmente presentato a stampa e tifosi come nuovo centrocampista della sezione calcio a 8 della S.S. Lazio. Decide di accettare la sfida del ritorno all'attivit\u00e0 sportiva per amore dei colori biancocelesti e per tornare a divertirsi. Come numero di maglia sceglie quello che lo ha accompagnato nella sua ultima stagione laziale: il 10.\nAllenatore.\nUna volta smesso con il calcio giocato, C\u00e9sar intraprende la carriera di allenatore, e il 12 agosto 2011 diventa il tecnico della squadra Giovanissimi Provinciali Fascia B della Lazio, venendo promosso alla guida degli Allievi Elite Fascia B la stagione successiva.\nIl 17 settembre 2013, C\u00e8sar viene ingaggiato dal Frosinone per la panchina degli Allievi nazionali.\nNel marzo 2018, l'ex calciatore brasiliano viene ingaggiato dalla societ\u00e0 pontina della Samagor, affiliata alla Lazio, come tecnico della categoria Giovanissimi Regionali.\nA Luglio 2021 diventa Direttore Tecnico della societ\u00e0 romana Atletico 2000 venendo ingaggiato anche come allenatore per la categoria Under 14 Regionale Eccellenza.\nStatistiche.\nGiocatore.\nPresenze e reti nei club.\n\"Statistiche aggiornate al 25 gennaio 2010.\""}
{"id": "87324", "revid": "125774490", "url": "https://it.wikipedia.org/wiki?curid=87324", "title": "Unzione degli infermi", "text": "L'unzione degli infermi \u00e8 un rito celebrato da diverse Chiese cristiane: consiste in una preghiera che si fa per un ammalato e nell'unzione dello stesso con dell'olio, appositamente benedetto per questo uso.\nLa Chiesa cattolico-romana, le Chiese ortodosse e le Chiese orientali antiche la considerano un sacramento, destinato espressamente dalla Chiesa al conforto anche fisico delle persone affette da malattia, fin dai primi secoli del cristianesimo. Le pochissime Chiese evangeliche che l'hanno conservata, invece, la considerano soltanto un rituale simbolico.\nDal punto di vista etnologico e antropologico, questa unzione si configura - tra l'altro - come un tipico rito di passaggio.\nL'unzione degli infermi \u00e8 un rito celebrato da diverse Chiese cristiane: consiste in una preghiera che si fa per un ammalato e nell'unzione dello stesso con dell'olio, appositamente benedetto per questo uso.\nLa Chiesa cattolico-romana, le Chiese ortodosse e le Chiese orientali antiche la considerano un sacramento, destinato espressamente dalla Chiesa al conforto anche fisico delle persone affette da malattia, fin dai primi secoli del cristianesimo. Le pochissime Chiese evangeliche che l'hanno conservata, invece, la considerano soltanto un rituale simbolico.\nDal punto di vista etnologico e antropologico, questa unzione si configura - tra l'altro - come un tipico rito di passaggio.\nChiesa cattolica.\n\"Unzione degli infermi\" o \"Estrema unzione\"?\nFino alla riforma liturgica del XX secolo, questo sacramento veniva comunemente chiamato \"estrema unzione\", per l'abitudine pastorale di amministrarlo solo in punto di morte o quando la malattia si presentava ormai con un esito letale. Il Catechismo della Chiesa Cattolica spiega unitamente ai molti testi teologici di liturgia, da dove derivi questa usanza. L'origine del nome di questo sacramento \"Unzione degli infermi\" si trova nella lettera di Giacomo (Gc. 5,14-15): \"chi \u00e8 malato, chiami presso di s\u00e9 i presbiteri della Chiesa ed essi preghino su di lui dopo averlo unto con olio nel nome del Signore. E la preghiera fatta con fede salver\u00e0 il malato: il Signore lo sollever\u00e0 e, se ha commesso peccati, gli saranno perdonati\". (Bibbia CEI)\nFondamenti scritturistici.\nLa Chiesa cattolica insegna che l'istituzione dell'Unzione risalga a Ges\u00f9 stesso:\nEvoluzione del rito.\nPapa Innocenzo I, nella sua lettera del 19 marzo 416, stabil\u00ec che l'olio benedetto dal vescovo potesse essere amministrato anche dai fedeli ai cristiani che non erano sottoposti a penitenza, ponendo in risalto il beneficio corporale dell'unzione, definita da Cesario d'Arles \"medicina della chiesa\".\nNei secoli successivi la diffusione del sacramento, raccomandata anche come sostituto cristiano a rituali e pratiche magiche, venne regolamentata da disposizioni conciliari e riservata ai vescovi e ai presbiteri.\nL'8 marzo 1566 con la costituzione apostolica \"Super Gregem Dominicum\", papa Pio V impose l'obbligo ai medici curanti di esortare i malati a confessare i loro peccati sacramentalmente, prima di qualsiasi cura. La malattia, tuttavia, non era qui intesa come punizione divina di un qualche peccato umano, sebbene lo stato di grazia che seguiva l'assoluzione sacramentale fosse considerata una condizione per potersi presentare a Dio con una preghiera efficace, ed ottenere cos\u00ec i benefici gratuiti richiesti di guarigione dell'anima prima della morte, e talora di guarigione del corpo.\nI familiari e i parenti dell'ammalato avevano l'obbligo di informare il parroco della malattia del fedele, di esortare il malato stesso alla penitenza, cos\u00ec come di adornare la sua stanza da letto con acqua benedetta, oggetti e immagini sacre cui il malato fosse devoto. \nLa Chiesa cattolico-romana dispensava anche diverse indulgenze ai fedeli coinvolti nell'amministrazione del sacramento e in generale nella visita ai morenti (ai quali si amministrava anche l'ultima comunione eucaristica, o \"viatico\"):\nDottrina e prassi attuale.\nIl Concilio Vaticano II (1962-1965) cos\u00ec la definisce:\nLa Costituzione apostolica \"Sacram Unctionem Infirmorum\" (30 novembre 1972), in linea con il Concilio Vaticano II ha stabilito che:\nOggi il sacramento dell'unzione dei malati \u00e8 visto nella luce della vicinanza di Cristo al malato e al sofferente.\nIl compendio del catechismo afferma: \"Questo Sacramento consente talvolta, se Dio lo vuole, anche il recupero della salute fisica\". Il Catechismo elenca tra gli effetti del sacramento \"il recupero della salute, se ci\u00f2 giova alla salvezza spirituale\".\nLa Chiesa cattolica lo amministra a chi, malato gravemente, \u00e8 ancora capace di intendere e volere e cos\u00ec rafforzare la sua fede.\nMinistro del sacramento sono il vescovo e il presbitero.\nLa Chiesa accetta la celebrazione comunitaria, nella quale la comunit\u00e0 cristiana intera prega per i suoi membri malati.\nAltre Chiese cristiane.\nLa Chiesa ortodossa, le Chiese orientali antiche tra cui quella copta e la Chiesa vetero-cattolica considerano l'unzione come un vero e proprio sacramento.\nAnche altre Chiese cristiane, come quella anglicana e alcune Chiese protestanti tra cui quella luterana, praticano l'unzione come gesto puramente simbolico che traduce in un linguaggio corporeo la preghiera per il malato, ma non le attribuiscono alcun valore sacramentale.\nChiesa ortodossa.\nL'unzione degli infermi \u00e8 un sacramento (o \"mistero\") che la Chiesa ortodossa amministra sin dai tempi degli apostoli alle persone malate nell'anima o nel corpo, come confermato in Gc 5,14-15. \nSecondo la tradizione, dovrebbero essere presenti sette presbiteri a celebrare il rituale, ungendo l'ammalato in diverse parti del corpo, ma solitamente un solo presbitero amministra l'unzione. Viene celebrato in chiesa soprattutto durante la Quaresima, in giorni diversi in base alla tradizione locale: la Chiesa ortodossa greca lo celebra il mercoled\u00ec della Settimana santa, quella russa nelle domeniche, quella rumena i venerd\u00ec sera. Su richiesta dei fedeli, il sacramento pu\u00f2 essere celebrato anche in casa, soprattutto se per persone molto malate oppure morenti.\nVengono posti su un tavolino di fronte l'altare l'olio e, secondo il rito bizantino, anche del grano e del vino, che viene mischiato con l'olio. I presbiteri pregano affinch\u00e9 lo Spirito santo scenda a consacrare l'olio, donando ai fedeli, pentiti dei propri peccati, la salute del corpo e dell'anima, e la remissione dei peccati.\nVengono letti passi dalle lettere degli apostoli e dai Vangeli, per ricordare ai fedeli le guarigioni operate da Cristo. Successivamente i fedeli vengono unti sette volte, sulla fronte, sulle mani, sulle guance, sul collo (spesso ci\u00f2 non avviene, e il presbitero si limita ad ungere la fronte e le mani).\nDopo un'ultima lettura di brani evangelici, i presbiteri pregano sui fedeli, ponendo loro sul capo l'epitrakilion (equivalente della stola latina), per la remissione dei loro peccati e la salute dell'anima e del corpo.\nIl sacramento non pu\u00f2 essere amministrato ai fedeli non ortodossi."}
{"id": "87327", "revid": "838137", "url": "https://it.wikipedia.org/wiki?curid=87327", "title": "220 a.C.", "text": ""}
{"id": "87332", "revid": "46291", "url": "https://it.wikipedia.org/wiki?curid=87332", "title": "Specie di Albuca", "text": "Elenco delle Specie di \"Albuca\"."}
{"id": "87334", "revid": "2226748", "url": "https://it.wikipedia.org/wiki?curid=87334", "title": "Christian Vieri", "text": "\u00c8 considerato uno dei pi\u00f9 forti attaccanti della sua generazione.\nIl suo trasferimento dalla Lazio all'Inter nell'estate del 1999 per 90 miliardi di lire fu all'epoca un record nella storia del calciomercato.\nCon la nazionale italiana ha totalizzato 49 presenze e 23 reti, partecipando a due Mondiali ( e ) e un Europeo (); durante il campionato del mondo 2002 ha raggiunto il record italiano di marcature nei Mondiali detenuto da Paolo Rossi e Roberto Baggio, con 9 gol. Ha inoltre vinto l'Europeo 1994 con la selezione Under-21.\nA livello individuale fu nominato miglior calciatore italiano AIC nel 1999 e nel 2002. Nella stagione 2002-2003 fu capocannoniere della Serie A, dopo aver vinto quello della Primera Divisi\u00f3n spagnola nella stagione 1997-1998. Pel\u00e9 lo ha inserito nella FIFA 100, la lista dei 125 migliori calciatori viventi, redatta in occasione del Centenario della FIFA. \u00c8 al 71\u00ba posto nella classifica dei migliori calciatori del XX secolo pubblicata dalla rivista \"World Soccer\".\nBiografia.\nNato a Bologna, citt\u00e0 dove giocava il padre, a 4 anni emigr\u00f2 in Australia, dove ebbe le prime esperienze calcistiche. Tornato in Italia adolescente (14 anni) con la famiglia, ha vissuto a Prato, citt\u00e0 natale del padre.\nDi madre francese, Christiane \"Nathalie\" Rivaux, \u00e8 figlio di Roberto Vieri e fratello di Massimiliano Vieri, anch'essi ex calciatori.\nNei primi anni 2000 ha avuto una relazione con l'ex \"velina\" Elisabetta Canalis.\nTra il 2006 e il 2011, ha avuto una relazione con l'ex \"velina\" Melissa Satta.\nIl 18 marzo 2019 ha sposato l'ex \"velina\" Costanza Caracciolo, dalla quale ha avuto due figlie: Stella, nata il 18 novembre 2018 e Isabel, nata il 25 marzo 2020.\nCaratteristiche tecniche.\nVieri era un centravanti dotato di grande forza fisica, veloce in progressione e molto efficace nel gioco aereo. Paragonato a Giorgio Chinaglia, nonostante il fisico massiccio, tra le sue migliori qualit\u00e0 rientrava l'opportunismo, prerogativa di attaccanti pi\u00f9 esili; in pi\u00f9, grazie a un sinistro potente e preciso, sapeva rendersi pericoloso anche lontano dalla porta avversaria, con improvvise conclusioni da lunga distanza. Nelle sue stagioni pi\u00f9 felici ha mantenuto medie realizzative molto elevate, coniugando il notevole senso del gol con l'abilit\u00e0 nel giocare di sponda e nel servire assist ai compagni: tali doti, associate a un carattere da trascinatore, lo rendevano un importante uomo-squadra. Era inoltre un buon rigorista.\nNella fase iniziale della carriera era considerato un giocatore piuttosto grezzo, tanto da sollevare dubbi sulle sue effettive possibilit\u00e0 di emergere ad alti livelli; per di pi\u00f9, la sua ascesa fu ritardata da frequenti infortuni. Tuttavia, con l'allenamento costante, Vieri increment\u00f2 il proprio tasso tecnico, fino ad affermarsi come uno dei migliori centravanti della sua generazione: ci\u00f2 gli ha valso numerosi accostamenti a grandi \"goleador\" del passato, in particolare a Gigi Riva, rispetto al quale ha saputo acquisire un repertorio forse pi\u00f9 raffinato, pur senza eguagliarne la potenza e le soluzioni di tiro; lo stesso Riva, peraltro, ne ha tessuto le lodi, giudicandolo nel 1999 \u00abl'attaccante, se non pi\u00f9 forte in senso assoluto, certamente pi\u00f9 completo al mondo\u00bb. Un altro dei suoi predecessori, Roberto Boninsegna, ha affermato di aver rivisto in Vieri molte delle proprie caratteristiche.\nCarriera.\nClub.\nGli inizi.\nQuando rientra dall'Australia nel 1988 il suo primo club \u00e8 l'A.C. Santa Lucia, squadra di una frazione di Prato, in cui il suo primo allenatore \u00e8 Luciano Diamanti, padre del calciatore Alessandro. L'anno successivo viene tesserato ancora in giovane et\u00e0 dal Prato, squadra per cui tifava, mettendosi in luce con vari gol nel campionato Berretti.\nNell'estate del 1990 si trasferisce al grazie a una segnalazione di Rosario Rampanti, il quale lo consiglia subito all'allenatore Sergio Vatta. Dopo un anno nel settore giovanile al Torino, nella stagione 1991-1992 Vieri entra nel giro della prima squadra grazie all'allenatore Emiliano Mondonico, che lo fa esordire in Coppa Italia all'et\u00e0 di 18 anni, il 30 ottobre 1991, contro la . In questa occasione realizza anche la rete del definitivo 2-0 per i granata, dopo il gol del vantaggio firmato da Enrico Annoni. Il 15 dicembre dello stesso anno debutta in Serie A a 18 anni, nei minuti finali della partita Torino- (2-0); segna anche il suo primo gol al Genoa nella sfida vinta dai granata per 4-0.\nAl fine di giocare con pi\u00f9 continuit\u00e0, dall'annata successiva Vieri milita in Serie B, nelle file del , con cui consegue la salvezza nel 1992-1993, poi nel neopromosso , di cui non riesce a evitare la retrocessione in C1 al termine del campionato cadetto 1993-1994 (pur risultando l'attaccante pi\u00f9 prolifico della sua squadra) e, infine, nel , nel quale, autore di un discreto campionato, mette a segno 11 gol nella stagione 1994-1995. Gli si riaprono dunque le porte della Serie A, dato che viene acquistato dall', club nel frattempo neopromosso in quello stesso anno. Nel club bergamasco si mette definitivamente in luce nella stagione 1995-1996.\nJuventus.\nNel 1996 la lo acquista per 7,3 miliardi di lire. L'8 settembre contro la , Vieri esordisce in squadra bianconera e firma subito la sua prima rete stagionale in Serie A con la Juventus.\nAll'inizio il giocatore non riesce a integrarsi nella squadra, soprattutto a causa di alcuni dissapori con l'allenatore Marcello Lippi. Questi dissapori culminarono il 12 gennaio 1997, nell'intervallo di Juventus-Atalanta, quando il giocatore e l'allenatore arrivarono a prendersi a pugni. Vieri ricorda, cos\u00ec, questo episodio:\nRiappacificatosi con l'allenatore e dopo un periodo in panchina, Vieri riesce a riprendersi la maglia da titolare e gioca le restanti partite del campionato. Il 15 marzo segna la sua prima doppietta in maglia bianconera nella sfida vinta 3-0 contro la Roma; realizza due gol anche il successivo 6 aprile, nella roboante vittoria sul Milan per 6-1.\nChiude la stagione con la Juventus con 14 gol segnati, vincendo lo scudetto, la Supercoppa UEFA e la Coppa Intercontinentale e arrivando a disputare la finale di Champions League, persa contro il .\nAtl\u00e9tico Madrid.\nNonostante le intenzioni di Gianni Agnelli di far rimanere il giocatore nel club torinese, nella stagione successiva Vieri viene ceduto all' per 34 miliardi di lire. Vieri ricorda che il trasferimento in Spagna \u00e8 \u00abstata la cosa migliore che ho fatto da quando gioco a calcio\u00bb.\nPrincipale rinforzo del club presieduto da Jes\u00fas Gil insieme al brasiliano Juninho Paulista, l'attaccante italiano esordisce con la squadra madrilena il 30 agosto 1997, nella partita pareggiata per 1-1 contro il al Bernab\u00e9u e valida per la prima giornata del campionato di Primera Divisi\u00f3n. Il primo gol con i \"colchoneros\" arriva il 16 settembre, su calcio di rigore, nella gara vinta per 2-1 al Calder\u00f3n contro il , nel primo turno di Coppa UEFA. Undici giorni dopo segna i primi gol in campionato, realizzando una doppietta nella partita pareggiata in casa contro il (3-3). Nel mese di ottobre mette a referto due triplette consecutive, nel successo per 5-1 sul campo del e per 5-2 in casa contro il il 21 ottobre, nei quarti di finale di Coppa UEFA. Contro i greci realizza un gol annoverato tra i migliori della sua carriera calcistica: beffa il portiere avversario, che stava facendo scorrere il pallone in fallo laterale, recuperandolo proprio sulla linea di fondo e segnando con un tiro a effetto. Il 21 marzo 1998 realizza una quaterna sul campo del , nella partita persa per 5-4. Termina la stagione con 29 gol in 32 presenze. Nella Liga, in cui l'Atl\u00e9tico chiude con un deludente settimo posto, Vieri segna 24 gol in 24 partite, risultato che gli frutta il primo posto nella classifica marcatori e quindi la vittoria del Trofeo Pichichi: \u00e8 il primo (e finora unico) italiano a vincerlo.\nLazio.\nPoco prima della fine della fase estiva del calciomercato, il 28 agosto 1998, viene acquistato dalla Lazio per 55 miliardi di lire. Il 13 settembre 1998, nella gara pareggiata 1-1 contro il , debutta con la squadra romana. Il 23 settembre, durante la gara di ritorno dei sedicesimi di finale di Coppa Italia, contro il , si infortuna al ginocchio e sar\u00e0 costretto a rimanere inattivo per oltre tre mesi. Rientra in campo e segna il primo gol con la Lazio il 6 gennaio 1999, risultando decisivo per la vittoria contro il .\nVieri gioca con continuit\u00e0 fino alla fine del campionato, segnando 12 gol in 22 presenze. Con la Lazio si piazza secondo in campionato sfiorando lo scudetto (\u00e8 suo il colpo di testa che va a spegnersi contro la traversa nella sfida decisiva che terminer\u00e0 1-1 con la e in seguito sancir\u00e0 il \"sorpasso-scudetto\" del Milan per un solo punto).\nOltre al campionato, Vieri \u00e8 determinante per le vittorie della Lazio in Coppa delle Coppe, giunta alla sua ultima edizione. L'8 aprile 1999, nella semifinale giocata contro il , gioca una buona gara (colpisce in pieno la traversa avversaria e arriva vicino al gol del raddoppio per i laziali), risultando decisivo per il passaggio della Lazio in finale. Il 19 maggio 1999 vince il trofeo, realizzando, tra l'altro, il primo dei due gol con cui i biancocelesti sconfiggono per 2-1 il nella finale di Birmingham. Vieri ricorda questa sfida come una delle pi\u00f9 belle della sua vita.\nInter.\nNel giugno 1999 viene ceduto all' per 90 miliardi di lire: nel prezzo \u00e8 compreso il cartellino di Simeone, valutato 21 miliardi. Il 29 agosto, si presenta a San Siro con una tripletta al . I nerazzurri finiranno il campionato al quarto posto. Nel torneo successivo \u00e8 il miglior marcatore della squadra con 18 reti: tra queste, si ricorda la tripletta messa a segno contro il il 1\u00ba aprile 2001.\nNel 2001-02 conduce i nerazzurri a un passo dal titolo, realizzando 22 reti e offrendo un rendimento eccellente; ci\u00f2 non baster\u00e0 a vincere lo scudetto, perso all'ultima giornata a causa della sconfitta contro la sua ex squadra, la Lazio, che il 5 maggio 2002 batte per 4-2 in casa i milanesi. Nell'incontro Vieri \u00e8 autore del gol del temporaneo 1-0. L'anno dopo, l'attaccante si laurea capocannoniere del campionato di Serie A, con pi\u00f9 reti che presenze (24 a 23): 4 gol sono realizzati al nella sfida del 1\u00ba dicembre 2002. Segna anche 3 gol in Champions League, i primi con la formazione lombarda; 2 di questi sono nel quarto di finale contro il . Nel ritorno con gli spagnoli si infortuna, chiudendo anzitempo la sua stagione.\nIl 6 gennaio 2004, nel 3-1 con il , segna il suo 100\u00ba gol con la squadra, ma nel corso della stagione \u00e8 schierato con minor frequenza dal tecnico Zaccheroni \u2013 subentrato a H\u00e9ctor C\u00faper in autunno \u2013, visto anche il ritorno in maglia nerazzurra di Adriano, centravanti dalle caratteristiche simili alle sue. Il mese successivo, nella semifinale di Coppa Italia contro la Juventus decisa ai tiri di rigore, il suo errore dal dischetto e il successivo centro di Fabrizio Miccoli sanciscono l'eliminazione dell'Inter.\nRimasto a Milano anche dopo l'arrivo di Roberto Mancini, il 6 febbraio 2005 segna al Parma la 100\u00aa rete in Serie A con la compagine ambrosiana. Alla fine della sesta stagione in nerazzurro, vince l'unico trofeo: la Coppa Italia, cui contribuisce con 3 gol, 2 dei quali realizzati nella semifinale di ritorno contro il .\nMilan e Monaco.\nNel luglio 2005, dopo la risoluzione del contratto che lo legava all'Inter, si accorda con i concittadini del Milan. Gioca la prima gara in rossonero il 18 settembre, subentrando nel finale della sconfitta (2-1) con la Sampdoria. Il 26 ottobre segna il primo gol, in occasione della vittoria (3-1) contro l'Empoli. Si ripete in Coppa Italia contro il Brescia, in un altro successo per 3-1. Poich\u00e9 la concorrenza di \u0160ev\u010denko e Gilardino lo relega ai margini dell'attacco, nel gennaio 2006, per avere la possibilit\u00e0 di essere convocato l'estate successiva in nazionale, viene ceduto al Monaco. Esordisce nel campionato francese il 14 gennaio, nella gara persa 0-1 contro il . Il 4 febbraio, nella gara vinta 3-1 contro , segna una doppietta. Il 25 marzo, nella gara pareggiata 1-1 contro il , subisce un serio infortunio, che lo costringe a chiudere in anticipo la stagione, compromettendo un'eventuale partecipazione al .\nParentesi alla Sampdoria, primo ritorno all'Atalanta.\nNel giugno 2006 si accorda con la Sampdoria in vista della stagione 2006-07, ma ad agosto, subito dopo la presentazione con la maglia blucerchiata, si ritrova nuovamente svincolato. Il giocatore, al tempo infortunato, sceglie di andare in vacanza con l\u2019allora ex compagna Melissa Satta invece che partire in ritiro con la squadra, provocando l\u2019ira del presidente doriano Riccardo Garrone il quale, in tutta risposta, non deposita il contratto in Lega.\nIl giocatore, nuovamente svincolato, dopo alcune settimane firma per l', tornando cos\u00ec a Bergamo dopo dieci anni. La prima convocazione con i nerazzurri, ritardata dai problemi seguiti all'infortunio, arriva il 17 aprile 2007, in vista della gara di campionato contro l'Empoli, nella quale gioca i 20 minuti finali. Torna al gol in campionato meno di un mese dopo, il 6 maggio 2007, nella partita vinta per 3-1 contro il , grazie a un tiro di sinistro da 40 metri che sorprende il portiere bianconero Manninger. Conclude la stagione con 2 gol in 7 partite.\nFiorentina, secondo ritorno all'Atalanta e ritiro.\nAl termine della stagione 2006-2007, scaduto il contratto con l'Atalanta, passa alla Fiorentina a parametro zero e il 16 settembre segna il primo gol in maglia viola con un perentorio colpo di testa all'incrocio dei pali, proprio all'Atalanta. Il 25 ottobre, contro il , realizza il suo primo gol in Europa con la maglia della Fiorentina, tra l'altro in occasione della quattrocentesima partita tra i professionisti.\nIl suo bottino personale a Firenze \u00e8 di 9 gol (di cui 3 in Coppa UEFA e 6 in Serie A). Con la Fiorentina arriva fino alla semifinale di Coppa UEFA, dove viene eliminato dai Rangers ai tiri di rigore: suo l'errore decisivo dal dischetto. Al termine della stagione non rinnova il contratto con i viola, rimanendo svincolato.\nNel giugno 2008, in previsione di un suo possibile nuovo ritorno all'Atalanta, i tifosi bergamaschi, contrariati per il modo in cui l'attaccante si era trasferito alla Fiorentina nel 2007, protestano platealmente; ci\u00f2 nonostante il 30 giugno il club lombardo ne ufficializza l'acquisto. In maglia nerazzurra Vieri gioca 9 partite e segna 2 gol, ma la stagione \u00e8 segnata da una serie di infortuni. Il 1\u00ba aprile 2009 il giocatore chiede di interrompere anticipatamente il rapporto con la societ\u00e0, ottenendo la rescissione consensuale.\nNel novembre 2009 decide di trasferirsi in Brasile, al Botafogo, ma, dopo aver trovato l\u2019accordo con il club, non si presenta alle visite mediche, costringendo cos\u00ec la dirigenza brasiliana a rinunciare al suo ingaggio. Decide quindi di ritirarsi dal calcio: il suo ultimo gol \u00e8 quello realizzato il 21 dicembre 2008 nella gara interna persa per 1-3 dall'Atalanta contro la Juventus.\nNazionale.\nNazionali giovanili.\nNel 1992 esord\u00ec nella selezione Under-21 di Cesare Maldini che lo inser\u00ec nella lista dei convocati per il campionato europeo 1994. Durante la competizione segn\u00f2 il secondo dei cinque rigori che sancirono la vittoria degli \"azzurrini\" sulla in semifinale. Gli \"azzurrini\" vinsero la finale contro il . Segn\u00f2 inoltre un gol nei quarti di finale del campionato europeo 1996 sempre contro il Portogallo, nella partita finita 2-0 per gli azzurrini che poi alzeranno il trofeo a Barcellona per la terza \nvolta consecutiva. In totale vest\u00ec in 22 occasioni la maglia dell'Under-21 realizzando 11 reti.\nNazionale maggiore.\nIl capitolo nazionale maggiore \u00e8 probabilmente uno dei migliori per la vita calcistica di Vieri. A suo merito va il fatto di aver vestito 49 volte la maglia segnando 23 reti, nono marcatore di sempre. Pur non avendo mai vinto un titolo internazionale, \u00e8 sempre riuscito a spiccare nei campionati mondiali dove, in due edizioni, ha realizzato nove reti, grazie alle quali \u00e8 il migliore marcatore italiano ai Mondiali a pari merito con Paolo Rossi e Roberto Baggio.\nConvocato dal commissario tecnico Cesare Maldini, ha esordito in nazionale il 29 marzo 1997, a 23 anni, nella partita Italia- (3-0), in cui ha realizzato il 1000\u00ba gol nella storia della nazionale. Nello stesso anno ha fatto parte della selezione azzurra che disputa il \"Torneo di Francia\".\nNel 1998 viene convocato per il Mondiale tenutosi in Francia, rivelandosi uno dei protagonisti della manifestazione. A Bordeaux, l'11 giugno, esordisce in un campionato mondiale di calcio disputando la gara d'esordio dell'Italia contro il . Nel primo tempo, su assist di Roberto Baggio, segna il gol del provvisorio vantaggio italiano (la partita finir\u00e0 2-2). Nella seconda gara contro il , Vieri sigla la sua prima doppietta in maglia azzurra nell'ultimo quarto d'ora della partita, terminata con il 3-0. Nella terza partita, su assist di Alessandro Del Piero, Vieri firma la prima delle due reti contro l', gara che termina 2-1. Negli ottavi di finale contro la , Vieri segna il gol del definitivo 1-0 per gli italiani e porta la squadra ai quarti di finale contro i padroni di casa della , terminati ai tiri di rigore: Vieri realizza uno dei tiri dal dischetto, ma gli errori di Demetrio Albertini e Luigi Di Biagio condannano l'Italia alla sconfitta. Insieme al portiere Gianluca Pagliuca, Vieri sar\u00e0 uno dei due italiani inseriti nell'elenco dei 38 migliori giocatori del torneo.\nDopo aver segnato 3 gol nelle qualificazioni al , \u00e8 costretto a saltare la fase finale per un infortunio occorsogli nello spareggio tra Inter e Parma.\nNel 2002 viene convocato per il suo secondo Mondiale, giocato in Corea del Sud e Giappone, dal CT Giovanni Trapattoni. Anche durante questa edizione rientra tra i protagonisti della manifestazione gi\u00e0 dalla gara d'esordio contro l', dove segna la sua seconda doppietta in maglia azzurra. Nella seconda gara contro la porta in vantaggio l'Italia che, nonostante tutto, viene sconfitta per 2-1 dalla squadra avversaria. Vieri gioca anche gli ottavi di finale contro i padroni di casa , dove segna il gol del vantaggio per la nazionale italiana. La partita, tuttavia, viene vinta dai coreani (anche a causa dell'arbitraggio controverso del fischietto ecuadoriano Byron Moreno) e gli Azzurri vengono eliminati dalla competizione.\nAl gioca tutte le tre partite dell'Italia, ma senza andare a segno; la nazionale italiana viene eliminata al primo turno. Nella conferenza stampa dopo la gara con la , accusa i giornalisti di scrivere notizie false (i giornali avevano infatti riportato di un presunto litigio avvenuto tra lui e Gianluigi Buffon). Il 12 ottobre 2005, sotto la gestione di Marcello Lippi, gioca la sua ultima partita proprio contro la Moldavia, la stessa avversaria del suo debutto, segnando il suo ultimo gol azzurro.\nLo stesso Marcello Lippi, nel 2015, dichiarer\u00e0 che la distorsione al ginocchio subita da Vieri nella primavera del 2006 fu l'unico motivo per cui l'attaccante bolognese non fece parte della selezione italiana dei Mondiali nell'estate successiva. A detta del Commissario Tecnico, il posto di Vieri era fin l\u00ec certo.\nControversie giudiziarie.\nSul finire degli anni 2000, Vieri ha avviato un procedimento davanti al giudice civile Damiano Spera denunciando di aver subito danni psicologici (in particolare insonnia e depressione) per essere stato pedinato per conto dell'Inter tra il 2000 e il 2001 e nel 2004 e spiato tramite l'acquisizione illecita dei propri tabulati telefonici. Vieri ha chiesto un risarcimento di 12 milioni di euro a Telecom Italia e di 9 milioni e 250\u00a0000 euro all'Inter. Il 3 settembre 2012 il giudice di Milano ha condannato Inter e Telecom Italia al risarcimento in solido di 1 milione di euro in favore di Vieri. Dalle motivazioni \u00e8 emerso come non siano stati riconosciuti il danno patrimoniale e il \"danno non patrimoniale da lesione del bene salute\", ma quello \"non patrimoniale da lesione del diritto alla privacy\". A luglio del 2015 la Corte d'Appello di Milano ha ridotto il risarcimento a lui spettante a 80\u00a0000 euro per Telecom e a 40\u00a0000 euro per l'Inter. Nel gennaio 2018 la Corte d'Appello di Milano rigetta il suo ricorso dichiarandolo inammissibile e lo costringe a rifondere entrambe le societ\u00e0 di 33\u00a0000 euro per le spese.\nNel maggio 2012 viene indagato per calcioscommesse in riguardo ad alcune partite tra cui Inter-Lecce 1-0 del 20 marzo 2011. Il 30 novembre dello stesso anno la procura di Cremona chiede una proroga di sei mesi per lui e altri 32 degli indagati. Nel luglio 2013 seguente il pm di Cremona Roberto Di Martino ha mandato un avviso ai 149 indagati per notificare il maxi incidente probatorio che sar\u00e0 condotto sulle 200 apparecchiature poste sotto sequestro durante le indagini. Tra gli indagati figura lo stesso Vieri. Il 9 febbraio 2015 la procura di Cremona termina le indagini e per Vieri viene chiesta l'archiviazione.\nL'11 gennaio 2013 viene indagato dalla Procura di Milano per concorso in bancarotta insieme all'ex compagno di squadra e amico Cristian Brocchi. I due calciatori sono sotto inchiesta per il fallimento da 14 milioni di euro della loro societ\u00e0 di arredi di lusso, la \"Bfc&amp;co\". Le loro abitazioni sono state perquisite dai militari della Guardia di Finanza su mandato del pm Ascione e risultano coinvolte anche le loro madri, Christiane Rivaux e Rossella Cerruti, entrambe con una carica sociale, oltre all'amministratore della societ\u00e0 Fabio Arcuri. Vieri si difende dicendo che ha finanziato la societ\u00e0 con 3 milioni di euro e sostenendo di non aver avuto alcun tipo di attivit\u00e0 gestoria. Il 12 febbraio 2014 il pm Ascione chiede l'archiviazione per l'ex calciatore e per sua madre.\nFuori dal campo.\nNel 2000 recita un cameo nel film \"Faccia di Picasso\" di Massimo Ceccherini, interpretando il ruolo di Ivan Drago nell\"'Omaggio a quella fava di Rocky IV\", che il comico toscano dedica al pugile Rocky Balboa, reso famoso dalle interpretazioni cinematografiche di Sylvester Stallone. Nel corso degli anni compare in molti spot televisivi come CEPU, TIM, Toys Center, Peugeot, Fastweb, Fonzies, Gillette, TIMVision. Nel 2012 partecipa come concorrente, in coppia con Natalia Titova, all'ottava stagione di \"Ballando con le stelle\", il talent show di Rai 1 sul ballo condotto da Milly Carlucci con la partecipazione di Paolo Belli e si classifica al quinto posto.\nDal 24 marzo 2012 partecipa al programma \"Ballando con te\" (spin-off di \"Ballando con le stelle\"). Nel 2013 \u00e8 protagonista insieme all'ex compagno di nazionale Marco Delvecchio del programma tv \"Bobo&amp;Marco - I Re del ballo\" in onda su Sky Uno. Dal 22 aprile 2014, in vista dell'imminente Mondiale, diventa opinionista e ospite frequente del canale BeIN Sports negli studi di Miami. L'anno seguente esce la sua autobiografia \"Chiamatemi bomber\", scritta con Mirko Graziano. Sar\u00e0 poi opinionista sempre di BeIN negli studi di Parigi per il e per il .\nNelle estati del 2018 e del 2019 organizza in giro per le spiagge italiane la \"Bobo Summer Cup\", partite benefiche di calcio-tennis alle quali partecipano diversi ex calciatori. Reinventatosi disc jockey, nel luglio del 2019 pubblica il suo primo singolo, \"The Chance\", realizzato con il dj Luca Cassani e la cantante Lara Caprotti.\nNel 2019-2020 \u00e8 opinionista di \"Tiki Taka - Il calcio \u00e8 il nostro gioco\" e \"Pressing Champions League\" su Italia 1.\nDurante il lockdown in Italia derivante dalla pandemia Covid-19, mediante il suo profilo Instagram va in onda quasi ogni sera intervistando suoi ex colleghi tra cui Daniele Adani, Antonio Cassano, Marco Materazzi, Javier Zanetti, Luigi Di Biagio, Luca Toni, Nicola Ventola, Francesco Totti, Alessandro Del Piero. Le dirette riscuotono da subito un notevole successo, raggiungendo ogni sera diverse migliaia di spettatori. Durante le trasmissioni venivano svelati aneddoti delle varie carriere sportive e alcuni utenti avevano la possibilit\u00e0 di intervenire in diretta.\nNell'estate del 2020 pubblica il singolo \"Una vita da Bomber\", insieme a Nicola Ventola e Daniele Adani. Ad agosto crea insieme a Fabrizio Vallongo e Driss El Faria, giovani imprenditori, un nuovo marchio di birra, BOMBEER La Birra del Bomber.\nA dicembre con Bernardo Corradi lancia \"PLB eSports\", un progetto di formazione e intrattenimento per lo sviluppo professionale di giovani talenti nel mondo dei videogiochi. Nello stesso periodo Bobo Vieri, Lele Adani, Nicola Ventola e Antonio Cassano danno vita alla \"Bobo TV\", trasmessa in streaming su Twitch.\nIl 20 maggio 2021 va in onda in prima serata su Italia 1 dallo Stadio dei Marmi \"Bomber vs King\", una partita di calciotto tra vecchie glorie del calcio capitanate da Vieri e Daniele De Rossi organizzata da Gillette nell\u2019ambito di un progetto che prevede un sostegno legale e psicologico alle donne vittime di violenza tramite la Fondazione Doppia Difesa. Il 14 ottobre dello stesso anno consegue la qualifica UEFA A a Coverciano che consente di allenare tutte le selezioni giovanili e le squadre femminili, le prime squadre fino alla Serie C oltre a poter essere tesserato come allenatore in seconda sia in Serie B che in Serie A. Nel 2022 \u00e9 anche opinionista della gare della Serie A su Paramount +.\nStatistiche.\nTra club, nazionale maggiore e nazionali giovanili, Vieri ha giocato globalmente 552 partite segnando 272 reti, alla media di 0,49 gol a partita.\nPresenze e reti nei club.\n\"Statistiche aggiornate al termine della carriera da calciatore.\""}
{"id": "87340", "revid": "6066", "url": "https://it.wikipedia.org/wiki?curid=87340", "title": "Et\u00e0 ellenistica", "text": ""}
{"id": "87342", "revid": "2175", "url": "https://it.wikipedia.org/wiki?curid=87342", "title": "Idrocarburo", "text": ""}
{"id": "87344", "revid": "767487", "url": "https://it.wikipedia.org/wiki?curid=87344", "title": "Caricato", "text": ""}
{"id": "87347", "revid": "2043462", "url": "https://it.wikipedia.org/wiki?curid=87347", "title": "Ferdinand Foch", "text": "Ufficiale d'artiglieria tecnicamente preparato, fu tra i teorici principali dell'esercito francese nel periodo precedente la prima guerra mondiale e un assertore delle nuove aggressive concezioni belliche dell'offensiva ad oltranza, dell\"'\u00e9lan\", della \"mistique\" della volont\u00e0 (l'importanza determinante della volont\u00e0 e della determinazione per vincere in battaglia). Svolse ruoli di comando di grande importanza durante la Grande Guerra a partire dalla prima battaglia della Marna. Dopo alcuni insuccessi e una temporanea perdita di influenza all'interno dell'esercito, nell'aprile 1918 divenne, su decisione dei governi dell'Intesa, il comandante in capo di tutti gli eserciti alleati sul fronte occidentale e condusse la vittoriosa fase finale delle operazioni fino alla resa della Germania Imperiale.\nFoch, generale dotato di grande spirito offensivo, capace di progettare ambiziose operazioni strategiche spesso rivelatesi impraticabili nella realt\u00e0 concreta della guerra di trincea, venne considerato l'artefice della vittoria e raggiunse grande prestigio in tutto il mondo dopo la fine della guerra.\nBiografia.\nGli inizi della carriera e l'insegnamento teorico.\nNacque nel 1851 a Tarbes, citt\u00e0 ai piedi dei Pirenei, da famiglia benestante (il padre era funzionario statale), fervente cattolica, di origine basca-alsaziana. Allo scoppio della guerra franco-prussiana, nel 1870, abbandon\u00f2 l'istituto gesuita che stava frequentando a Metz per arruolarsi in fanteria.\nLa guerra fin\u00ec, con la sconfitta francese, prima che potesse partecipare ai combattimenti, e Foch complet\u00f2 gli studi nella Metz occupata dalle truppe prussiane. L'odio antitedesco ed il sentimento di \"revanche\" non lo abbandonarono mai da allora.\nNell'ottobre 1871 entr\u00f2 a \"\u00c9cole polytechnique\", quindi alla scuola di applicazione di artiglieria (1875); entr\u00f2 quindi in servizio presso il 24\u00ba Reggimento artiglieria di stanza a Tarbes, frequentando la scuola di applicazione di cavalleria, e nel 1885 si iscrisse all\"'\u00c9cole de Guerre\", la principale scuola di guerra francese, e centro della \u00e9lite militare del tempo. Nel 1895 divent\u00f2 professore della stessa scuola, e le sue lezioni vennero raccolte nei volumi \"I principi della guerra\" e \"La condotta della guerra\". In questi volumi \u00e8 evidente la sua vicinanza teorica al grande prussiano Carl von Clausewitz.\nDalla cattedra Foch predic\u00f2 con grande efficacia la dottrina dell'attacco e dell'offensiva ad oltranza, e afferm\u00f2 che lo spirito aggressivo, il coraggio (\"cran\") e lo slancio vitale (\"\u00e9lan vital\") dei soldati francesi, fossero i fattori determinanti nel raggiungimento della vittoria. Pur sostenendo con entusiasmo queste teorie offensive, Foch prese in considerazione anche la necessit\u00e0 di adottare misure di sicurezza (la \"suret\u00e9\") e di applicare le sue teorie con intelligenza, ma sottovalut\u00f2 alcune novit\u00e0 tecniche come l'aviazione. Sostenitore della guerra di movimento di tipo napoleonico, Foch teorizz\u00f2 la necessit\u00e0 di progettare grandi operazioni strategiche offensive contro la Germania: l'esercito francese avrebbe ottenuto la revanche marciando direttamente da Magonza a Berlino.\nDivent\u00f2 direttore dell\"'\u00c9cole\" nel 1908. Nel 1910, in tale veste e su invito di Nicola II, comp\u00ec un viaggio in Russia, ad assistere alle manovre dell'esercito zarista, durante il quale ebbe modo di valutare le condizioni economiche e militari dell'alleato d'oriente.\nNel 1911 prese il comando della 14\u00aa Divisione, nel 1912 quello dell'VIII Corpo d'armata e nell'agosto 1913 quello del XX Corpo d'armata di stanza a Nancy formato da soldati reclutati in Lorena.\nPrima guerra mondiale.\nCombattimenti in Lorena.\nLa sua carriera sul campo fu altrettanto veloce e brillante. Allo scoppio della prima guerra mondiale era sempre al comando del XX corpo d'armata che prese parte, alle dipendenze della 2\u00aa Armata, alla battaglia delle frontiere combattendo nei violenti e sanguinosi scontri in Lorena. Le truppe del XX corpo durante la campagna dimostrarono - sotto la guida molto aggressiva di Foch - combattivit\u00e0, e guidarono l'avanzata iniziale francese fino a Morhange dove tuttavia il 20 agosto 1914 vennero contrattaccate di sorpresa dai bavaresi del III corpo d'armata del generale Ludwig von Gebsattel.\nI soldati del XX corpo d'armata dovettero infine ripiegare verso Nancy, pur mantenendo la coesione grazie anche alle capacit\u00e0 dimostrate durante la ritirata dal generale. Foch venne coinvolto in alcune polemiche riguardo alle responsabilit\u00e0 della sconfitta a Morhange, e venne accusato sia di eccessiva aggressivit\u00e0 che di scarsa cautela; circolarono critiche sul suo operato. In particolare egli avrebbe attaccato di propria iniziativa la mattina del 20 agosto, nonostante gli ordini del generale \u00c9douard de Castelnau comandante della 2\u00aa Armata, prescrivessero di rimanere sulla difensiva; Foch afferm\u00f2 che gli ordini giunsero troppo tardi quando ormai la battaglia era in corso. Tra Castelnau e Foch i rapporti divennero difficili e alla fine della guerra quest'ultimo si sarebbe opposto alla promozione del suo ex superiore a maresciallo di Francia. Il generale Joseph Joffre invece, pur segnalando l'incauta avanzata del XX corpo d'armata, apprezz\u00f2 il dinamismo e l'aggressivit\u00e0 di Foch, la sua fiducia, il suo carattere determinato e la sua \"superiore abilit\u00e0 militare\".\nFoch si dimostr\u00f2 abile durante la ritirata e soprattutto nei combattimenti difensivi nel \"trou\u00e9e\" de Charmes, divenendo il protagonista della difesa di Nancy. Furono le truppe del XX corpo d'armata che contrattaccarono sul fianco i bavaresi che marciavano su \u00c9pinal, riuscendo a bloccare il nemico.\nLa prima battaglia della Marna.\nIl generale Joseph Joffre, mentre procedeva alla brusca destituzione di molti ufficiali superiori ritenuti deboli e pessimisti, riconobbe invece le capacit\u00e0 e la risolutezza mostrata da Foch durante la campagna di Lorena, e il 27 agosto gli assegn\u00f2 il comando della nuova 9\u00aa Armata, che prese parte dal 6 settembre alla Prima battaglia della Marna. Le truppe di Foch furono impegnate nei duri combattimenti nelle paludi di Saint-Gond, rischiando di essere sbaragliate. Il generale Foch, dimostrando determinazione e tenacia, riusc\u00ec alla fine a fermare i tedeschi, ed a raggiungere il successo nel suo settore, contribuendo alla vittoria finale francese sulla Marna, decisiva per l'esito complessivo della guerra.\nIl successo sulla Marna diede notevole prestigio al generale Foch che, dopo aver svolto un importante lavoro teorico prima della guerra, aveva anche dimostrato qualit\u00e0 di comandante e di stratega sul campo di battaglia. Nella fase successiva ottenne alcuni successi durante l'inseguimento dei tedeschi e quindi guid\u00f2 la sua armata nella Prima battaglia dell'Aisne che termin\u00f2 con l'arresto dell'avanzata francese. Il generale Joffre aveva piena fiducia in Foch, e pertanto lo incaric\u00f2 di coordinare le difficili operazioni che condussero alla corsa al mare; Foch diresse con abilit\u00e0 questa complessa manovra, riuscendo a bloccare l'avanzata tedesca verso le coste della Manica. Il 4 ottobre 1914 venne nominato dal generale Joffre, col titolo di \"aggiunto del comandante in capo\", comandante del settore nord del fronte, che comprendeva, oltre ad alcune armate francesi, la zona d'operazioni del Corpo di Spedizione Britannico.\nLa guerra di trincea.\nIn tale ruolo sovrintese alle operazioni nel corso delle battaglie di Ypres, La Bass\u00e9e, Somme (1916).\nDopo aver servito brevemente sul fronte italiano venne nominato, con il determinante sostegno di Georges Clemenceau, comandante in capo delle truppe francesi nel marzo 1918, in un momento critico per la Francia, che vedeva Parigi minacciata dall'imponente (e ultima) offensiva tedesca. La controffensiva coordinata da Foch di inglesi, statunitensi e francesi ebbe successo (Seconda battaglia della Marna, luglio 1918) e i tedeschi iniziarono una lenta ritirata che si sarebbe conclusa con lo sfondamento del loro fronte nel novembre 1918.\nFoch ebbe un ruolo cruciale nella vittoria alleata e nella conseguente Conferenza di Parigi, che avrebbe portato alla stipula del Trattato di Versailles, anche se le sue tattiche clausewitziane, estese sin dall'inizio del conflitto a tutte le truppe alleate, portarono a perdite ingentissime e spesso evitabili.\nGli ultimi anni.\nDurante il dopoguerra osserv\u00f2, con notevole lungimiranza, che quella firmata a Versailles con la Germania \u00abNon \u00e8 pace. \u00c8 un armistizio di vent'anni\u00bb date le condizioni poste agli sconfitti.\nMor\u00ec nel 1929 a Parigi.\nLe perdite familiari.\nNon vanno inoltre dimenticate le perdite subite dal maresciallo Foch agli inizi della guerra, la morte, il 22 agosto 1914, del venticinquenne figlio Germain e del cugino, il caporale Andr\u00e9 Becourt, caduto a Charleroi il giorno successivo: queste furono perdite che colpirono molto il generale Foch ma non influenzarono mai la condotta, sempre cavalleresca nei confronti del nemico, da lui tenuta nel corso della guerra.\nGiudizi.\nDavid Lloyd George vide nello stile declamatorio e gesticolante di Foch (che lo faceva giudicare un buffone latino dai sussiegosi generali inglesi) un segno del possesso d\u2019intelligenza e d\u2019immaginazione. \u00ab Durante una delle nostre pause per il pranzo [a Versailles nel giugno 1918] avemmo una divertente dimostrazione dei piani strategici di Foch. Lui e Balfour erano andati a sgranchirsi le gambe in giardino. Potevamo vederli impegnati in un\u2019animata conversazione \u2013 animata, almeno, per quanto concerne il generale Foch. Balfour stava evidentemente ascoltando il vecchio soldato con deferente attenzione, ponendogli qualche sporadica domanda. A un certo punto, messosi di fronte allo statista, vedemmo il generale abbandonarsi a delle violente gesticolazioni pugilistiche \u2013 prima con le mani, e poi anche coi piedi. Scoprimmo in seguito che gli stava esponendo il grande piano della sua controffensiva. Quando essa fosse iniziata, egli avrebbe colpito qua e colpito l\u00e0; e non avrebbe usato soltanto le braccia, ma anche le gambe: colpendo e calciando senza sosta per non dare al nemico il tempo di riaversi\u00bb. \u00abLa politica che aveva cos\u00ec teatralmente (\"histrionically\") esposto a Balfour a Versailles in giugno sarebbe stata finalmente messa in opera a luglio\u00bb."}
{"id": "87349", "revid": "110157", "url": "https://it.wikipedia.org/wiki?curid=87349", "title": "Disuguaglianza di Pedoe", "text": "In geometria, la disuguaglianza di Pedoe, che prende il nome da Dan Pedoe, afferma che se \"a\", \"b\" e \"c\" sono le lunghezze dei lati di un triangolo di area \"f\", e \"A\", \"B\" e \"C\" sono le lunghezze dei lati di un triangolo di area \"F\", allora:\ncon l'uguaglianza se e solo se i due triangoli sono simili.\nUn fatto notevole \u00e8 che oltre ad essere simmetrica rispetto ad \"a\", \"b\" e \"c\" e analogamente rispetto ad \"A\", \"B\" e \"C\" (come peraltro \u00e8 ovvio), essa rimane immutata anche se si scambiano \"a\" con \"A\", \"b\" con \"B\" oppure \"c\" con \"C\"."}
{"id": "87354", "revid": "287204", "url": "https://it.wikipedia.org/wiki?curid=87354", "title": "Generi di Asclepiadaceae", "text": "Elenco dei generi di Asclepiadaceae pi\u00f9 conosciuti:"}
{"id": "87355", "revid": "838137", "url": "https://it.wikipedia.org/wiki?curid=87355", "title": "210 a.C.", "text": ""}
{"id": "87357", "revid": "1543377", "url": "https://it.wikipedia.org/wiki?curid=87357", "title": "Murmansk", "text": "Murmansk () \u00e8 una citt\u00e0 della Federazione Russa, situata nell'estrema parte nord-occidentale della Russia europea, porto di mare sulla baia di Kola, a dal Mare di Barents, sulla costa settentrionale della Penisola di Kola, non lontano dal confine russo con la Norvegia; \u00e8 capoluogo dell'Oblast' omonima. La citt\u00e0 \u00e8 un'importante base navale; il porto rimane libero dai ghiacci per tutto l'anno, grazie alla Corrente del Golfo. Murmansk \u00e8 la pi\u00f9 grande citt\u00e0 del mondo posta a nord del Circolo polare artico.\nStoria.\nLa citt\u00e0, inizialmente nota come \"Romanov-sul-Murman\" (\"Romanov-na-Murmane\", \u0420\u043e\u043c\u0430\u043d\u043e\u0432-\u043d\u0430-\u041c\u0443\u0440\u043c\u0430\u043d\u0435), venne fondata nel 1915, quando venne costruita la linea ferroviaria verso Kola, e prese il nome dalla dinastia imperiale russa dei Romanov. La citt\u00e0 venne ribattezzata Murmansk dopo la Rivoluzione d'ottobre del 1917. Dal 1918 al 1920, la citt\u00e0 venne occupata militarmente dalle potenze occidentali alleate della prima guerra mondiale e dai \"Bianchi\" durante la guerra civile in Russia.\nDurante la seconda guerra mondiale Murmansk fu per l'Unione Sovietica un collegamento vitale con il mondo occidentale, e un vasto commercio con gli Alleati, in particolare gli USA, di beni importanti per i rispettivi sforzi bellici fu possibile tramite il suo porto. Si trattava principalmente di prodotti finiti che arrivavano in Unione Sovietica e di materie prime che ne uscivano.\nLe forze tedesche lanciarono un'offensiva contro la citt\u00e0 nel 1941, ma di fronte alla tenace resistenza sovietica, non riuscirono n\u00e9 a prendere la citt\u00e0 n\u00e9 a isolare la vitale ferrovia careliana. Questa resistenza venne infine (1985) riconosciuta dalle autorit\u00e0 dell'Unione Sovietica, con la designazione formale di Murmansk come citt\u00e0 eroina. \nNel 1974 \u00e8 stato inaugurato su una collina a nord della citt\u00e0 il monumentale Monumento ai difensori dell'Artico sovietico durante la grande guerra patriottica per commemorare i combattenti della seconda guerra mondiale.\nDurante la Guerra fredda Murmansk fu il centro dell'attivit\u00e0 sottomarina sovietica, e anche dopo la dissoluzione dell'URSS rimane il quartier generale della Flotta del Nord e della flotta di rompighiaccio nucleari.\nSport.\nNella citt\u00e0 ha sede il Sever Murmansk, una delle squadre di calcio posizionate geograficamente pi\u00f9 a nord del mondo; stazione sciistica specializzata nello sci nordico, ha ospitato una tappa della Coppa del Mondo di sci di fondo 1984."}
{"id": "87358", "revid": "6790", "url": "https://it.wikipedia.org/wiki?curid=87358", "title": "Pantera rosa", "text": ""}
{"id": "87359", "revid": "2225", "url": "https://it.wikipedia.org/wiki?curid=87359", "title": "Pantera Rosa", "text": ""}
{"id": "87360", "revid": "1226", "url": "https://it.wikipedia.org/wiki?curid=87360", "title": "Unzione degli Infermi", "text": ""}
{"id": "87361", "revid": "1226", "url": "https://it.wikipedia.org/wiki?curid=87361", "title": "Estrema unzione", "text": ""}
{"id": "87363", "revid": "731511", "url": "https://it.wikipedia.org/wiki?curid=87363", "title": "Alex Shnaider", "text": "Il suo gruppo finanziario Midland Group, con quartier generale a Toronto e sede legale nel paradiso fiscale di Guernsey, nato inizialmente come produttore di ferro, si occupa di diversi investimenti in particolare nel settore dell'acciaio e dell'edilizia, principalmente nei paesi dell'ex-Unione Sovietica come Ucraina e Armenia.\n\u00c8 emigrato all'et\u00e0 di quattro anni con la famiglia prima in Israele e successivamente in Canada.\nShnaider \u00e8 salito all'attenzione del grande pubblico con l'acquisto alla fine del 2004 della scuderia di Formula 1 Jordan Grand Prix, che ha poi rinominato Midland F1 a partire dal 2006 promuovendola come la prima squadra russa nella massima serie automobilistica; valutati i massicci investimenti necessari, a stagione ancora in corso la squadra \u00e8 stata per\u00f2 ceduta al costruttore olandese di auto sportive Spyker Cars.\nA dicembre 2007 tenta un nuovo investimento sportivo, l'acquisizione del Maccabi Tel Aviv, per poi rivenderla due anni dopo."}
{"id": "87366", "revid": "2225", "url": "https://it.wikipedia.org/wiki?curid=87366", "title": "Nichiren Daishonin", "text": ""}
{"id": "87368", "revid": "125978140", "url": "https://it.wikipedia.org/wiki?curid=87368", "title": "Citt\u00e0 eroina", "text": "Citt\u00e0 eroina () \u00e8 un titolo onorario conferito a dodici citt\u00e0 ed una citt\u00e0-fortezza dell'Unione Sovietica per il loro eroismo durante la grande guerra patriottica del 1941-1945. Questa onorificenza simbolica per le citt\u00e0 equivale all'onorificenza individuale di Eroe dell'Unione Sovietica, che veniva riconosciuta assieme alla medaglia della Stella d'Oro.\nFortezza di Br\u0117st.\nLa fortezza di Br\u0117st, a Br\u0117st in Bielorussia, era collocata esattamente sul confine appena stabilito tra Unione Sovietica e Germania nazista. Questo confine venne tracciato in un'appendice segreta del Patto Molotov-Ribbentrop e rapidamente stabilito \"de facto\", dopo che le due nazioni invasero e si spartirono la Polonia, nel settembre 1939, a poche settimane dalla firma del suddetto patto. Data la sua posizione la fortezza ebbe poco preavviso quando le Potenze dell'Asse iniziarono l'invasione il 22 giugno 1941, e divenne il teatro della prima grande battaglia tra soldati e guardie di frontiera sovietici e le forze tedesche del Gruppo d'armate Centro. L'artiglieria tedesca bombard\u00f2 pesantemente la fortezza; comunque i successivi tentativi di prenderla rapidamente con la fanteria fallirono, e i tedeschi iniziarono un lungo assedio.\nLa guarnigione di Br\u0117st, circa 4.000 soldati rinchiusi nella fortezza, offr\u00ec una strenua resistenza agli assalti tedeschi. Anche se vennero inizialmente sorpresi dall'attacco e in inferiorit\u00e0 numerica e bench\u00e9 fossero isolati dal resto del mondo e a corto di cibo, acqua e munizioni, i difensori combatterono e contrattaccarono fino all'ultimo. I tedeschi impiegarono carri armati, gas lacrimogeni e lanciafiamme ma non riuscirono a spezzare la resistenza sovietica. Dopo che i Tedeschi ebbero catturato la maggior parte delle fortificazioni distrutte, subendo forti perdite, i sanguinosi combattimenti continuarono sottoterra. La battaglia fin\u00ec solo alla fine di luglio. Il fronte si era per quel momento spostato di centinaia di chilometri verso est. Anche dopo che la fortezza venne conquistata ufficialmente, i pochi difensori sopravvissuti continuarono a nascondersi nei sotterranei e ad assalire i Tedeschi per diversi mesi. La fortezza di Br\u0117st ricevette il titolo di \"Fortezza eroina\" nel 1965.\nMinsk.\nLa citt\u00e0 di Minsk, capitale dell'odierna Bielorussia, venne accerchiata dalle truppe tedesche in avanzata alla fine di giugno del 1941. Intrappolati in una grossa sacca, i Sovietici difesero le loro posizioni disperatamente. La loro resistenza venne spezzata il 9 luglio, con oltre 300.000 soldati sovietici fatti prigionieri. Durante i successivi tre anni di occupazione, i Tedeschi uccisero circa 400.000 civili in citt\u00e0 e nei dintorni. L'area di Minsk divenne un centro del movimento partigiano sovietico dietro le linee nemiche. Minsk ottenne il titolo di citt\u00e0 eroina nel 1974.\nSmolensk.\nSituata sulla strada per Mosca, la citt\u00e0 di Smolensk assistette ad una selvaggia battaglia che si svilupp\u00f2 nell'estate del 1941. Le divisioni corazzate tedesche del Gruppo d'armate Centro iniziarono un'offensiva il 10 luglio 1941 per accerchiare le forze sovietiche nell'area di Smolensk. La resistenza sovietica fu dura, e vennero condotti diversi contrattacchi. I Sovietici riuscirono addirittura a spezzare temporaneamente l'accerchiamento tedesco e ad evacuare le truppe fuori dalla sacca. La battaglia fin\u00ec all'inizio di settembre. I duri combattimenti avevano ritardato considerevolmente l'avanzata tedesca verso Mosca, cos\u00ec che le linee di difesa pi\u00f9 ad est poterono essere rinforzate. Smolensk ottenne il titolo di citt\u00e0 eroina nel 1985.\nKiev.\nLa capitale dell'odierna Ucraina divenne sede di una grande battaglia di accerchiamento nell'estate del 1941. Quando i Tedeschi cominciarono la loro offensiva il 7 luglio, le forze sovietiche si concentrarono nell'area di Kiev, dove venne loro ordinato di resistere, e proibito di cedere. La difesa della sacca fu strenua. Migliaia di civili si offrirono volontari per difendere la citt\u00e0. Kiev venne infine presa il 19 settembre. Oltre 600.000 soldati sovietici vennero fatti prigionieri quando la sacca fu ripulita. Durante l'occupazione tedesca di Kiev, centinaia di migliaia di civili vennero uccisi o deportati come lavoratori forzati. Kiev divenne nuovamente un campo di battaglia quando le forze sovietiche in avanzata respinsero i Tedeschi verso ovest, liberando la citt\u00e0 il 6 novembre 1943. Kiev ottenne il titolo di citt\u00e0 eroina nel 1965.\nOdessa.\nAi primi di agosto del 1941, il porto sul Mar Nero di Odessa, situato nell'odierna Ucraina, venne attaccato e assediato dalle truppe rumene che combattevano a fianco dei loro alleati tedeschi. La dura battaglia in difesa della citt\u00e0 dur\u00f2 fino al 16 ottobre, quando i resti delle truppe sovietiche, insieme a 15.000 civili, vennero evacuati per mare. La lotta dei partigiani continu\u00f2, comunque, nelle catacombe della citt\u00e0. Odessa ottenne il titolo di citt\u00e0 eroina nel 1945.\nMurmansk.\nLa citt\u00e0 di Murmansk, situata sulla Penisola di Kola, vicino al confine con Norvegia e Finlandia, era un porto di mare e una citt\u00e0 industriale importante dal punto di vista strategico. Era l'unico porto sovietico sulla costa settentrionale che non ghiacciava d'inverno, ed era vitale per il trasporto di rifornimenti alleati verso sud. Le forze tedesche, compresi 800 finlandesi sotto il loro controllo, lanciarono un'offensiva contro Murmansk il 29 giugno 1941. Pi\u00f9 di 180.000 granate e proiettili infiammabili vennero sparati sulla citt\u00e0. La fiera resistenza sovietica nella tundra e diversi contrattacchi sovietici resero impossibile lo sfondamento tedesco. Le forze dell'Asse cessarono i loro attacchi alla fine di ottobre del 1941, avendo fallito nel prendere Murmansk e nel tagliare la linea ferroviaria careliana. Murmansk ottenne il titolo di citt\u00e0 eroina nel 1985.\nSan Pietroburgo (Leningrado).\nLa citt\u00e0 di Leningrado, l'odierna San Pietroburgo, fu testimone di una delle pi\u00f9 grandi tragedie umane dell'intera guerra. Leningrado, un tesoro di architettura classica e barocca affacciato sul Mar Baltico, era una citt\u00e0 con una popolazione di tre milioni di abitanti prima dello scoppio della guerra. Entro l'agosto del 1941, i Tedeschi avevano raggiunto i sobborghi meridionali della citt\u00e0. Le forze finlandesi avevano nel frattempo riconquistato l'istmo careliano a nord-ovest della citt\u00e0, che avevano perso dopo la guerra d'inverno nel 1940.\nLa citt\u00e0 venne completamente isolata dall'accesso via terra l'8 settembre 1941. Essendo bloccato anche il Golfo di Finlandia, l'unico contatto di Leningrado col resto del mondo era una vulnerabile via d'acqua attraverso il Lago Ladoga, poich\u00e9 il comando finlandese non accett\u00f2 la richiesta tedesca di avanzare oltre il fiume Svir e conquistare il resto della costa del lago. Siccome prendere la citt\u00e0 sembrava troppo costoso per i Tedeschi, alla luce dell'aspra resistenza sovietica, essi iniziarono invece l'assedio di Leningrado allo scopo di affamare la citt\u00e0 fino alla morte. Ben presto, elettricit\u00e0, acqua e riscaldamento delle abitazioni civili dovettero essere interrotti. Anche tutti i mezzi pubblici vennero fermati.\nMigliaia di cittadini di Leningrado morirono per assideramento o per fame nel primo inverno dell'assedio, morendo in casa, nei loro letti, o collassando esausti nelle strade. Nel frattempo l'artiglieria tedesca continuava a tenere la citt\u00e0 agonizzante sotto il suo tiro. L'assedio sarebbe durato per 900 giorni, ma Leningrado non si arrese. Quando il lago Ladoga congelava in inverno, veniva aperta la cosiddetta Strada della Vita, che portava verso la sponda meridionale del lago tenuta dai Sovietici. Una fila infinita di camion portava cibo e rifornimenti alla citt\u00e0 assediata e evacuava i cittadini al ritorno. Sia i trasporti di cibo che di civili venivano attaccati costantemente dai tedeschi con tiri di artiglieria e incursioni aeree.\nQuando le forze sovietiche infine sollevarono l'assedio nel gennaio 1944, oltre un milione di abitanti di Leningrado erano morti per fame o per l'esposizione ai bombardamenti tedeschi. 300.000 soldati erano morti nella difesa e nel portare soccorso alla citt\u00e0. Leningrado ottenne il titolo di citt\u00e0 eroina nel 1945. Fu la prima ad ottenere tale riconoscimento.\nTula.\nTula, una storica citt\u00e0 russa con un'importante industria militare a sud di Mosca, divenne l'obiettivo dell'offensiva tedesca per spezzare la resistenza nell'area di Mosca tra il 24 ottobre e il 5 dicembre 1941. La citt\u00e0 pesantemente fortificata resistette, comunque, e resse il fianco meridionale durante la difesa sovietica di Mosca e la seguente controffensiva. Tula ottenne il titolo di citt\u00e0 eroina nel 1976.\nMosca.\nAlle porte della capitale sovietica, gli invasori tedeschi soffrirono la pi\u00f9 decisiva sconfitta del 1941. L'avanzata del Corpo d'armata Centro tedesco ebbe un arresto a fine novembre del 1941, nei sobborghi di Mosca. Il governo sovietico era gi\u00e0 stato evacuato, ma Stalin rimase in citt\u00e0. Combattendo tra determinazione e disperazione, la popolazione della citt\u00e0 aiut\u00f2 la costruzione delle posizioni difensive nelle strade. Le stazioni sotterranee della metropolitana fornivano riparo durante le incursioni aeree. Il generale Georgij Konstantinovi\u010d \u017dukov, che assunse il comando della difesa della citt\u00e0, lasci\u00f2 la scelta delle tattiche di combattimento ravvicinato ai comandanti locali nei dintorni della citt\u00e0, e si dedic\u00f2 a concentrare truppe fresche dalla Siberia per un eventuale contrattacco.\nLa controffensiva sovietica venne lanciata il 5 e il 6 dicembre 1941. Nel freddo intenso di un inverno inusualmente rigido, le forze sovietiche, compresi ben equipaggiati battaglioni di sciatori, sospinsero i Tedeschi esausti fuori dalle porte di Mosca e consolidarono le loro posizioni il 7 gennaio 1942. La vittoria nella Battaglia di Mosca forn\u00ec un importante spinta al morale della popolazione sovietica. Mosca ottenne il titolo di citt\u00e0 eroina nel 1965.\nSebastopoli.\nIl porto sul Mar Nero di Sebastopoli era una fortezza pesantemente difesa nella penisola di Crimea. Le truppe tedesche e rumene erano avanzate fino ai sobborghi della citt\u00e0 da nord e lanciarono il loro attacco il 30 ottobre 1941. Avendo fallito la conquista della citt\u00e0, le forze dell'Asse iniziarono un assedio e dei pesanti bombardamenti. Una seconda offensiva dell'Asse contro la citt\u00e0, lanciata nel dicembre 1941, fall\u00ec anch'essa, mentre le forze navali e dell'esercito sovietico continuavano a combattere strenuamente. Alla fine la citt\u00e0 venne presa nel giugno 1942. Venne in seguito liberata con combattimenti sanguinosi nel maggio 1944. Sebastopoli ottenne il titolo di citt\u00e0 eroina nel 1945.\nKer\u010d.\nKer\u010d, un porto nella parte est della penisola di Crimea, formava una testa di ponte sullo stretto che divideva la Crimea dalla Russia meridionale. Dopo duri combattimenti, venne presa dai tedeschi nel novembre 1941. Il 30 dicembre 1941 i sovietici riconquistarono la citt\u00e0 con uno sbarco dal mare. Nel maggio 1942 i tedeschi occuparono nuovamente la citt\u00e0, ma i partigiani sovietici resistettero sui pendii nei pressi della citt\u00e0 fino all'ottobre 1942. Il 31 ottobre 1943 venne lanciato un altro sbarco navale sovietico. La citt\u00e0 ampiamente in rovina venne infine liberata l'11 aprile 1944.\nNovorossijsk.\nLa citt\u00e0 di Novorossijsk, sulla costa orientale del Mar Nero, forn\u00ec un caposaldo contro l'offensiva tedesca dell'estate 1942. Gli intensi combattimenti in e attorno alla citt\u00e0 durarono da agosto a settembre del 1942. I Sovietici comunque mantennero il possesso della parte orientale della baia, il che imped\u00ec ai Tedeschi di usare il porto per far giungere i rifornimenti. Novorossijsk ottenne il titolo di citt\u00e0 eroina nel 1973.\nAlla citt\u00e0 eroina di Novorossijsk la Marina Sovietica ha intitolato due unit\u00e0 navali: la prima unit\u00e0 fu una vecchia corazzata che l'Unione Sovietica ottenne dall'Italia nel 1949 in seguito al trattato di pace in conto riparazione danni di guerra e che in precedenza aveva servito nella Regia Marina con il nome di Giulio Cesare impiegata sia nella prima che nella seconda guerra mondiale; la nave affond\u00f2 tragicamente nel porto di Sebastopoli nella notte tra il 28 e il 29 ottobre 1955 in seguito ad un'esplosione le cui cause non sono mai state del tutto chiarite. Il nome \u00e8 stato poi ereditato da un incrociatore portaeromobili entrato in servizio nel 1982 e dismesso nel 1993 dopo la dissoluzione dell'Unione Sovietica.\nVolgograd (Stalingrado).\nVolgograd \u00e8 il nome attuale della citt\u00e0 di Stalingrado. La difesa di Stalingrado da luglio a novembre del 1942, la controffensiva del 19 novembre 1942 che intrappol\u00f2 le forze dell'Asse in citt\u00e0 e nei dintorni, e la resa tedesca del 2 febbraio 1943, segnarono il punto di svolta dell'intera seconda guerra mondiale. L'intensit\u00e0 e l'impressionante scala della battaglia di Stalingrado illustrano la ferocia della \"Grande Guerra Patriottica\". I pesanti bombardamenti tedeschi, che uccisero migliaia di civili, avevano trasformato la citt\u00e0 in un panorama di rovine. Gli operai delle fabbriche di armamenti della citt\u00e0 iniziarono a consegnare personalmente armi e munizioni ai difensori mentre i Tedeschi si avvicinavano, e alla fine continuarono il combattimento loro stessi.\nAltre truppe sovietiche vennero portate in citt\u00e0 attraverso il Volga e sotto il fuoco nemico. La superiorit\u00e0 tedesca nei carri armati divenne inutile tra le macerie della guerriglia urbana. I selvaggi combattimenti corpo a corpo nelle strade e nei palazzi continuarono per mesi. L'Armata Rossa spost\u00f2 la sua riserva strategica da Mosca al basso Volga e trasfer\u00ec tutti gli aerei disponibili dall'intera nazione nell'area di Stalingrado. I Tedeschi alla fine persero un quarto delle loro forze dispiegate complessivamente sul Fronte orientale, e non si ripresero mai completamente da quella sconfitta. Le vittime totali da entrambe le parti sono state stimate tra 1 e 2 milioni nell'arco di 200 giorni. Stalingrado ottenne il titolo di citt\u00e0 eroina nel 1945.\nLubiana.\nIl titolo di citt\u00e0 eroina (in sloveno \"mesto heroj\") venne conferito anche a Lubiana, la capitale della Slovenia, per l'eroismo dei suoi cittadini durante la seconda guerra mondiale. Ogni anno Lubiana ricorda quei giorni con una commemorazione chiamata \"Po poteh okupirane Ljubljane\" (\"Per le vie della Lubiana occupata\")."}
{"id": "87369", "revid": "1705737", "url": "https://it.wikipedia.org/wiki?curid=87369", "title": "Nuova Inghilterra", "text": "La Nuova Inghilterra (in inglese New England) \u00e8 una regione degli Stati Uniti d'America situata nella parte nordorientale del Paese e insieme al Medio Atlantico forma la regione censuaria del Nordest.\nLa citt\u00e0 pi\u00f9 popolosa della Nuova Inghilterra \u00e8 Boston, che \u00e8 pure il suo maggior centro culturale, economico e politico. La regione si affaccia sull'oceano Atlantico, ed \u00e8 formata da sei Stati (da nord a sud):\nLa Nuova Inghilterra fu la prima regione degli Stati Uniti a definire una propria identit\u00e0. Originariamente abitata da popolazioni native, all'inizio del XVII secolo inizi\u00f2 a ricevere i Padri Pellegrini, soprattutto appartenenti a minoranze religiose inglesi, che fuggivano dalle persecuzioni religiose in Europa. \nNel XVIII secolo quelle del New England furono le prime colonie britanniche nel Nord America a elaborare progetti per l'indipendenza dalla Corona inglese, anche se la regione si opporr\u00e0 alla guerra del 1812 contro il Regno Unito. Nel corso del XIX secolo il New England gioc\u00f2 un ruolo basilare nell'abolizione della schiavit\u00f9 negli Stati Uniti, fu la culla della letteratura e della filosofia statunitense e il primo luogo nel Nord America in cui si manifestarono gli effetti della rivoluzione industriale.\nPer riferirsi a un abitante della Nuova Inghilterra in inglese si usano i termini \"New Englander\" e \"Yankee\".\nGeografia.\nLa morfologia della Nuova Inghilterra \u00e8 il risultato del ritiro dei ghiacciai, che lasciarono dietro di s\u00e9 colline ondulate, montagne ed una costa frastagliata. La linea costiera della regione dal Connecticut sudoccidentale al Maine, \u00e8 punteggiata da laghi, colline, paludi e spiagge sabbiose, soprattutto a Cape Cod. Pi\u00f9 lontano dalla costa il terreno raggiunge elevazioni maggiori, fino alle catene montuose che fanno parte del sistema appalachiano e interessano il Connecticut, il Massachusetts, il Vermont, il New Hampshire e il Maine. Il Monte Washington, nelle White Mountains del New Hampshire, raggiunge i 1.917 metri ed \u00e8 la cima pi\u00f9 alta degli Stati Uniti nord orientali.\nLe Green Mountains del Vermont, che nel Massachusetts occidentale prendono il nome di Berkshire Hills, raggiungono altitudini inferiori alle White Mountains. Alcune vallate della regione sono quella del fiume Connecticut e la Merrimack Valley.\nIl fiume pi\u00f9 lungo \u00e8 il Connecticut, che scorre per 655\u00a0km dal New Hampshire nordoccidentale fino al Long Island Sound. Il lago pi\u00f9 esteso della Nuova Inghilterra \u00e8 il Champlain, tra Vermont e lo stato di New York, seguito dal Moosehead (Maine), dal Winnipesaukee (New Hampshire), dal Quabbin Reservoir (Massachusetts) e dal Candlewood (Connecticut).\nClima.\nIl clima della Nuova Inghilterra \u00e8 influenzato dall'enorme massa terrestre del Nordamerica che si estende a ovest e dall'Oceano Atlantico che lo bagna ad est. Questi due fattori rendono il suo clima continentale per i valori termici estremi registrati e i rigori dei mesi invernali e oceanico per le precipitazioni abbondanti in tutte le stagioni dell'anno, la frequente ventilazione e le tempeste marittime, spesso molto violente, che interessano questa area degli Stati Uniti.\nIn effetti secondo la classificazione dei climi di K\u00f6ppen gli Stati della Nuova Inghilterra sono inclusi nelle fasce climatiche \"Dfa\" e \"Dfb\". Solo lungo alcune zone costiere del Sud il clima fa parte delle zone \"Cfa\" e \"Cfb\". La lettera D indica i climi freddi delle medie latitudini dove il mese pi\u00f9 freddo dell'anno ha medie termiche inferiori ai \u22123\u00a0\u00b0C mentre la lettera C \u00e8 riferito a quelle zone (in questo caso alcune coste meridionali della Nuova Inghilterra) in cui le temperature medie del mese pi\u00f9 rigido restano sopra i \u22123\u00a0\u00b0C. Comunque tutto la Nuova Inghilterra (sia le aree incluse nella fascia C che, ovviamente, quelle delle fascia D) ha sempre medie delle minime dei mesi invernali inferiori allo zero. La lettera f indica che in queste zone non esiste un periodo secco e le precipitazioni sono distribuite tutto l'anno. La lettera a \u00e8 indice di estate molto calda e quindi con temperature medie del mese pi\u00f9 caldo sopra i 22\u00a0\u00b0C (alcune zone costiere pi\u00f9 a Sud), mentre la lettera b appartiene alla fascia climatica con estate calda e quindi con valori termici del mese pi\u00f9 caldo sotto i 22\u00a0\u00b0C. (gran parte della Nuova Inghilterra).\nIl clima della Nuova Inghilterra \u00e8 noto per la sua imprevedibilit\u00e0 e varia molto a seconda delle varie zone. Il Maine, il New Hampshire e il Vermont, a nord, sono maggiormente interessati dalla corrente fredda del Labrador e di conseguenza hanno estati brevi e fresche e inverni lunghi e freddi. Connecticut, Massachusetts e Rhode Island, pi\u00f9 a sud, hanno estati pi\u00f9 calde e inverni meno gelidi (ma sempre molto freddi) delle zone pi\u00f9 settentrionali.\nDel resto nei mesi pi\u00f9 freddi tutta questa regione, da nord a sud, viene spesso spazzata da violente e intense ondate di gelo con nevicate copiose e in qualche caso da veri blizzard che possono paralizzare le comunicazioni e tutte le attivit\u00e0 economiche. Pericolosissime anche le tempeste di ghiaccio e le piogge congelantesi che possono diventare una vera e propria calamit\u00e0 naturale. In genere c'\u00e8 un'alternanza di piogge e di nevicate, queste ultime sempre pi\u00f9 frequenti man mano che ci si sposta da sud verso nord e dalle zone costiere verso quelle pi\u00f9 interne.\nNumerose, anche lungo le coste, sono le giornate di ghiaccio, cio\u00e8 con valori massimi che restano sotto lo zero. I valori minimi pi\u00f9 bassi mai registrati sono, considerando la latitudine, incredibilmente bassi sprofondando ben oltre i \u221220\u00a0\u00b0C anche sulle zone costiere meridionali e intorno ai \u221240\u00a0\u00b0C su quelle settentrionali.\nLa primavera \u00e8 genericamente umida e ventosa. Resta fredda e nevosa nella prima parte e a marzo non sono rari i ritorni d'inverno in grande stile con bufere di neve che spazzano citt\u00e0 come Boston. La seconda parte della stagione registra un aumento consistente delle temperature e i primi caldi che anticipano la stagione estiva. Tra la fine della primavera e l'estate sono frequenti (soprattutto nelle zone pi\u00f9 settentrionali) le fitte nebbie marittime conseguenza della differenza di temperatura tra le fredde acque oceaniche e l'aria pi\u00f9 calda.\nL'estate \u00e8 calda, anche molto calda lungo le zone costiere meridionali dove le medie delle massime del mese pi\u00f9 caldo possono attestarsi anche sui 28\u00a0\u00b0C mentre sono pi\u00f9 fresche di circa 2/3\u00a0\u00b0C lungo le coste pi\u00f9 settentrionali come quelle del Maine. A volte, soprattutto nelle zone pi\u00f9 sud, si fa sentire l'afa e quando soffiano i bollenti venti da sud-ovest le temperature possono schizzare oltre i 35\u00a0\u00b0C. (gli estremi massimi superano i 40\u00a0\u00b0C). Ma anche in estate sono frequenti le precipitazioni e anzi questa \u00e8 la stagione in cui sono numerosi i brevi ma violenti temporali, spesso accompagnati grandine, o improvvisi nubifragi. I temporali sono pi\u00f9 frequenti nelle zone meridionali mentre quelle pi\u00f9 settentrionali, come il Maine e il Vermont, sono interessate soprattutto da vere e proprie perturbazioni organizzate a carattere (per i canoni mediterranei) autunnali.\nNella prima parte della stagione autunnale si alternano gli ultimi calori simil-estivi (il famoso \"Indian summer\" che porta giornate calde e serene) e le prime vere e proprie perturbazioni organizzate con piogge battenti e durature fin sulle zone pi\u00f9 meridionali. La seconda parte \u00e8 quella in cui iniziano a registrarsi le prime irruzioni gelide con neve fin sulle coste.\nDurante l'autunno, grazie alle prime gelate, le foglie degli alberi assumono forti colori pastello, dal rosso vivo particolarmente brillante al marrone. Il fenomeno, noto come \"foliage\", avviene prima che in altre parti degli Stati Uniti ed \u00e8 diventato un importante richiamo turistico. Riguardo alle precipitazioni, la pioggia cade, in media, tra i 1.100 e i 1.400\u00a0mm all'anno, anche se alcune zone settentrionali pi\u00f9 interne e in ombra pluviometrica (per esempio alcune zone del Vermont e del Maine) sono meno piovose con medie annuali tra i 900 e i 1.000\u00a0mm.\nLa neve spesso nelle zone montane pu\u00f2 superare i 200\u00a0cm annui di accumulo e di conseguenza, le montagne del Vermont e del New Hampshire ecc. sono diventate popolari destinazioni per il turismo invernale e hanno visto sorgere numerose stazioni sciistiche. Ma la neve cade di frequente (anche se meno copiosa) nelle zone costiere tant' \u00e8 che su una grande citt\u00e0 meridionale e costiera come Boston cadono mediamente ogni anno, nonostante l'isola di calore, 106\u00a0cm di neve che diventano 176 sulla citt\u00e0 di Portland (costa del Maine).\nLe nebbie sono un fenomeno frequente su tutta la regione, nei mesi pi\u00f9 caldi sono numerosi i giorni di nebbia costiera.\nStoria.\nI territori ora denominati Nuova Inghilterra furono per lungo tempo abitati da popolazioni native di lingua algonchina, tra cui gli Abenachi, i Penobscot, i Wampanoag. Nel corso dei secoli XV e XVI, esploratori europei come Giovanni da Verrazzano, Jacques Cartier e Giovanni Caboto (anglicizzato in \"John Cabot\") disegnarono le prime mappe della costa. Costoro chiamarono la regione \"Norumbega\". Il 10 aprile 1606 il re d'Inghilterra Giacomo I riconobbe le \"Virginia Companies\" di Londra e Plymouth. La seconda ebbe in concessione terre che ora sono nella parte settentrionale del Maine. La Compagnia olandese dei Nuovi Paesi Bassi cominci\u00f2 a gettare le basi dell'omonima colonia nel 1615, fondando punti di scambio sul fiume Hudson, vicino all'odierna Albany.\nLa regione fu chiamata \"New England\" dal capitano John Smith, che esplor\u00f2 le sue coste nel 1614. Il nome venne ufficializzato il 3 novembre 1620, quando l'autorizzazione per la Virginia Company of Plymouth fu sostituita da un altro \"royal charter\", a favore del Plymouth Council for New England, una societ\u00e0 per azioni fondata per colonizzare e governare la regione. Il 3 marzo 1636 una nuova regia patente eresse la Colonia del Connecticut, che da allora ebbe un governo proprio. Il Vermont non era ancora stato colonizzato, mentre i territori del New Hampshire e del Maine erano governati dal Massachusetts. La colonia pi\u00f9 antica, quella di Plymouth, sarebbe infine stata assorbita dal Massachusetts e quella di New Haven dal Connecticut.\nNel 1643 le colonie di Massachusetts Bay, Plymouth, New Haven e Connecticut si unirono, formando la Confederazione della Nuova Inghilterra (nome ufficiale \"The United Colonies of New England\"). La confederazione aveva come scopo principale quello di coordinare la comune difesa nel caso di guerra contro le popolazioni native, gli olandesi della Nuovi Paesi Bassi ad ovest, gli spagnoli della Nuova Spagna a sud e i francesi della Nuova Francia a nord, oltre ad assistere i confederati nella cattura degli schiavi fuggiti. Nel 1686 re Giacomo II, preoccupato per la sempre maggiore indipendenza che le colonie riuscivano ad assicurarsi, decise di istituire il Dominion of New England, un'entit\u00e0 amministrativa che comprendeva tutte le colonie della Nuova Inghilterra. Due anni dopo si aggiunsero le province di New York (New Amsterdam) e del New Jersey, conquistate agli olandesi. L'unione, imposta dall'alto, fu molto impopolare tra i coloni.\nDopo la gloriosa rivoluzione del 1689, il Dominion cess\u00f2 di esistere e i \"charters\" delle colonie vennero modificati in maniera significativa, con la nomina di un governatore reale praticamente in ognuna di esse. Venne cos\u00ec in essere una certa tensione tra i governatori di nomina regia e gli organi di autogoverno eletti dai coloni. In sintesi, i governatori cercavano di espandere i loro poteri, anche in maniera arbitraria, mentre i vari organi locali cercavano di resistere come meglio potevano. In molti casi, i governi delle citt\u00e0 continuarono ad operare come avevano sempre fatto prima che apparisse la figura del governatore regio, tentando di ignorarne, per quanto possibile, i poteri. Questa tensione infine port\u00f2 alla Rivoluzione americana. Le colonie nel 1776 si dichiararono stati indipendenti, parte di un'unione pi\u00f9 grande, ma non ancora federalista, gli Stati Uniti d'America.\nGi\u00e0 nei primi anni della storia statunitense, la Nuova Inghilterra venne considerata una regione distinta dal resto del paese. Durante la guerra del 1812 vi fu un piccolo movimento favorevole alla secessione dagli Stati Uniti, in quanto i mercanti della Nuova Inghilterra si opponevano alla guerra contro il loro maggiore partner commerciale, la Gran Bretagna.\nA parte la provincia canadese della Nuova Scozia, la Nuova Inghilterra \u00e8 l'unica regione del Nordamerica ad aver preso il nome di un regno delle isole britanniche. La Nuova Inghilterra ha largamente preservato il suo carattere regionale, soprattutto nei suoi luoghi storici. Il suo nome \u00e8 un ricordo del passato, dal momento che la gran parte degli americani di origine inglese \u00e8 migrata pi\u00f9 a ovest.\nSimboli.\nBrother Jonathan \u00e8 in genere considerato la personificazione della Nuova Inghilterra. Il personaggio risale all'epoca coloniale, ed era associato originariamente ai \"roundheads\", ovvero i puritani che sostenevano il parlamento durante la guerra civile inglese. Fu associato al New England in quanto gli abitanti di questa regione erano in maggioranza puritani e sostenitori del parlamento.\nUn altro simbolo della Nuova Inghilterra \u00e8 il pino strobo, che compare sulla bandiera non ufficiale della regione. Esso rappresenta l'antica importanza di quell'albero nelle costruzioni navali e nella cultura marittima del New England. Esiste anche una variante della bandiera che include la croce di San Giorgio, simbolo dell'Inghilterra.\nPopolazione.\nNel 1910 la popolazione della Nuova Inghilterra contava 6.552.681 persone. Nel 2000 gli abitanti erano 13.922.517. Se la Nuova Inghilterra fosse uno Stato, sarebbe al quinto posto negli Stati Uniti per popolazione dietro alla Florida.\nDensit\u00e0 demografica.\nNuova Inghilterra meridionale.\nLa parte maggiore della popolazione si concentra nella parte meridionale della Nuova Inghilterra, che comprende Massachusetts, Rhode Island e Connecticut. Lo Stato pi\u00f9 popolato \u00e8 il Massachusetts, in cui la densit\u00e0 maggiore si riscontra attorno a Boston, capitale politica e culturale dello Stato. La parte occidentale dello Stato (\"Western Massachusetts\") \u00e8 meno popolata di quella orientale, sulla costa. La diversit\u00e0 tra queste due anime del Massachusetts \u00e8 emblematica della ripartizione culturale tra \"New Englanders\" che vivono in aree metropolitane e quelli \"rurali\", che abitano zone meno urbanizzate, come il Western Massachusetts, il Vermont, il New Hampshire e il Maine.\nQueste caratteristiche hanno un'origine storica: i primi coloni si insediarono soprattutto sulla zona costiera della Massachusetts Bay. L'unico Stato senza accesso all'Oceano Atlantico, il Vermont, \u00e8 anche quello meno popolato. Dopo circa 400 anni, la regione mantiene, per la maggior parte, le caratteristiche originarie del suo popolamento.\nIl Connecticut presenta una \"divisione culturale\" diversa. La parte sud occidentale dello Stato (che si trova a sud ovest di una linea immaginaria tracciata da Danbury a New Haven ed \u00e8 abitata da circa met\u00e0 della popolazione statale) \u00e8, in pratica, inclusa nell'area metropolitana di New York. Questa zona ha avuto un grosso sviluppo a partire dal 1970, quando molte societ\u00e0 con sede a Manhattan iniziarono a trasferirsi nella vicina Fairfield County per motivi fiscali, seguite dai loro dipendenti. Di conseguenza, questa parte dello Stato \u00e8 molto pi\u00f9 simile a New York che al resto della Nuova Inghilterra. Il resto del Connecticut (abitato dalla rimanente met\u00e0 della popolazione) \u00e8 assimilabile culturalmente ai vicini Massachusetts e Rhode Island. La parte occidentale dello Stato, la costa, oltrech\u00e9 i suburbi di Hartford e New Haven sono zone decisamente benestanti e fanno s\u00ec che il Connecticut goda del reddito pro capite pi\u00f9 elevato di tutti gli Stati Uniti.\nUn esempio di questa dicotomia culturale pu\u00f2 essere quello del tifo sportivo. I residenti nella parte occidentale del Connecticut si dividono tra il sostegno alle squadre di Boston e quelle di New York e le reti televisive di Hartford e New Haven danno una copertura informativa pressoch\u00e9 uguale alle squadre di Boston e New York. Gli altri abitanti della Nuova Inghilterra, al contrario, tendono ad essere fedeli solo ai colori sportivi di Boston.\nNuova Inghilterra costiera.\nLa costa della Nuova Inghilterra, come gi\u00e0 detto, \u00e8 pi\u00f9 urbanizzata rispetto alla parte occidentale della regione. Sulla linea costiera si trovano grossi centri urbani, come Portland, Portsmouth, Boston, New Bedford, Fall River, Providence, New Haven e Bridgeport, oltre che citt\u00e0 minori, come Newburyport, Gloucester, Biddeford, Bath e New London. I piccoli centri di pescatori, come Gloucester, attraggono molti turisti, grazie al fatto che hanno mantenuto le loro caratteristiche storiche.\nAltra destinazione turistica \u00e8 capo Cod, una penisola a sud est di Boston (Massachusetts) che si protende nell'Oceano Atlantico. La pittoresca costa del Maine \u00e8 nota, oltre che per le caratteristiche geografiche, per le aragoste. Il New Hampshire, che ha il tratto di costa pi\u00f9 breve di tutti gli Stati della Nuova Inghilterra che hanno uno sbocco sull'Oceano, ospita un'importante stazione turistica, Hampton Beach.\nCitt\u00e0 della Nuova Inghilterra.\nTra i quattro stati dell'Unione pi\u00f9 densamente popolati (nell'ordine: New Jersey, Rhode Island, Massachusetts e Connecticut) tre sono nella Nuova Inghilterra. La parte meridionale della regione viene del resto inclusa nella cosiddetta \"BosWash\", una megalopoli che si estende da Boston a Washington.\nLa Boston metropolitan area, che comprende parti del New Hampshire meridionale, ha una popolazione di circa 5.800.000 abitanti. Le citt\u00e0 maggiori della Nuova Inghilterra sono elencate sotto, con il numero di abitanti:\nEconomia.\nDiversi fattori contribuiscono all'eccezionalit\u00e0 dell'economia regionale. La Nuova Inghilterra \u00e8 piuttosto isolata dal resto del paese ed \u00e8 relativamente poco estesa. Il clima e le risorse naturali la distinguono dagli altri stati, la sua popolazione, concentrata lungo le coste e nella parte meridionale ha un'identit\u00e0 abbastanza forte ed \u00e8 altamente scolarizzata.\nMolto sviluppato \u00e8 il settore secondario e infatti lo sviluppo industriale del Paese ebbe origine proprio dagli stati nordorientali. In particolare, l'industria tessile americana nacque lungo il fiume Blackstone con lo Slater Mill a Pawtucket (Rhode Island). Altri impianti, alimentati dall'energia fornita dai mulini ad acqua, sorsero a Woonsocket (Rhode Island) e Lawrence (Massachusetts), ma l'industria tessile ha abbandonato da tempo la regione a causa degli alti costi di produzione che caratterizzano la Nuova Inghilterra. Le esportazioni consistono principalmente in prodotti industriali di gamma elevata. Circa la met\u00e0 di esse \u00e8 composta da computer e prodotti elettronici, oppure macchinario industriale. Se a questo si aggiunge la chimica e i mezzi di trasporto, si arriva a 3/4 delle esportazioni regionali. Importante \u00e8 anche l'industria della difesa, soprattutto a Springfield (Massachusetts). Il settore cantieristico \u00e8 particolarmente attivo a Groton (Connecticut) e Bath (Maine). Il Vermont \u00e8 conosciuto per l'attivit\u00e0 estrattiva del granito.\nIl settore primario si basa sull'allevamento, soprattutto di pollame e animali da cortile e sulle coltivazioni ortofrutticole nella zona degli Appalachi. Si esportano quindi anche generi alimentari, dal pesce allo sciroppo d'acero. In questo settore, il Vermont \u00e8 noto per il formaggio Cabot e i gelati della Ben and Jerry's. In generale, a causa del suolo roccioso e del clima rigido, la Nuova Inghilterra non \u00e8 una forte regione agricola. Alcuni stati, comunque, hanno raggiunto buone posizioni a livello nazionale per alcune specialit\u00e0 agricole. Il Maine \u00e8 il nono Stato per l'acquacoltura e nella zona nordorientale ha estese coltivazioni di patate, il Vermont \u00e8 il quindicesimo Stato per prodotti caseari\nConnecticut e Massachusetts sono rispettivamente il settimo e l'undicesimo Stato per la produzione di tabacco.\nIl settore dei servizi ha i suoi punti di forza nell'educazione, nel turismo, nei servizi finanziari e assicurativi, oltre che nella progettazione di edifici.\nNel 2005 il prodotto lordo dei sei stati, al netto dell'inflazione, ammontava a 623.1 miliardi di dollari. A livello regionale l'economia che raggiunge maggiori volumi \u00e8 quella del Massachusetts, mentre quella del Vermont \u00e8 la pi\u00f9 ridotta.\nNel maggio del 2006 il tasso di disoccupazione nella Nuova Inghilterra era al 4,5%, sotto la media nazionale. Il tasso di disoccupazione minore dei sei stati \u00e8 quello del Vermont, il 3%. All'estremo opposto si trova il Rhode Island, con il 5,5%. Tra le aree metropolitane delimitate a fini statistici il tasso inferiore (il 2.5%) \u00e8 quello dell'area Burlington-South Burlington, nel Vermont, mentre l'area tra Lawrence-Methuen-Salem, nel Massachusetts e nel New Hampshire meridionale.\nDue delle dieci citt\u00e0 statunitensi con la maggiore percentuale di abitanti al di sotto della linea di povert\u00e0 si trovano nella Nuova Inghilterra: Providence (Rhode Island) e Hartford (Connecticut).. Queste ed altre citt\u00e0 della regione si basavano soprattutto sull'industria manifatturiera e hanno avuto numerosi problemi, quando tale attivit\u00e0 ha cominciato a declinare a causa dell'apertura dei mercati e le innovazioni tecnologiche. Peraltro, la zona di Hartford (Connecticut) \u00e8 diventata un polo importante per l'industria delle assicurazioni.\nPolitica.\nI primi coloni europei che si stabilirono nella Nuova Inghilterra erano protestanti inglesi in fuga dalle persecuzioni religiose. Questo non li scoraggi\u00f2 a costruire colonie in cui il fatto religioso era regolato all'estremo e che punivano severamente chi deviava dalla dottrina ortodossa. La storia del primo Nuova Inghilterra e specialmente del Massachusetts, \u00e8 caratterizzata dall'intolleranza religiosa e da dure leggi. All'inizio, non esisteva separazione tra stato e chiesa e la vita degli individui era costantemente controllata.\nIncontri cittadini.\nDagli incontri tenuti dagli anziani delle congregazioni religiose ebbero origine i \"town meetings\", che erano - e rimangono - parte integrante dell'amministrazione in molte citt\u00e0 della regione. A questi incontri, gli argomenti concernenti il governo della comunit\u00e0 sono discussi e votati dai cittadini. \u00c8 la principale forma di democrazia diretta rimasta negli Stati Uniti, presa ad esempio anche in certi stati confinanti, come il New York, il New Jersey e la Pennsylvania. Nel XIX secolo, Alexis de Tocqueville scrisse, nel suo \"La democrazia in America\" che nella\nJames Madison, critico dei \"town meetings\", scrisse nel \"Federalist No. 55\" che \"la passione non manca mai di strappare lo scettro alla ragione. Se anche ogni ateniese fosse stato un Socrate, nondimeno ogni assemblea di Atene avrebbe potuto essere la riunione di una folla disordinata.\" L'uso e l'efficacia dei \"town meetings\", come pure la loro possibile applicazione al di fuori della Nuova Inghilterra, \u00e8 ancora oggi argomento di dibattito tra gli studiosi\nIl pensiero politico nella Nuova Inghilterra.\nDurante il periodo coloniale e i primi anni dell'Unione, personalit\u00e0 politiche della Nuova Inghilterra come John Hancock, John Adams e Samuel Adams si unirono a quelle originarie di Filadelfia e della Virginia nell'opera di costruzione del nuovo paese. Al tempo della Guerra Civile, la Nuova Inghilterra, assieme ad altre parti del paese che avevano gi\u00e0 abolito la schiavit\u00f9 come il mid-Atlantic e il Midwest, sconfissero gli Stati confederati e posero fine alla pratica in tutto il paese, determinando la vittoria di una visione \"forte\" dei poteri federali. Il filosofo e scrittore della Nuova Inghilterra Henry David Thoreau, propugn\u00f2 la disobbedienza civile e le idee libertarie che sarebbero state assunte dalla tradizione anarchica. Un esempio moderno di questo spirito \u00e8 il Free State Project nel New Hampshire.\nAnche se oggi la Nuova Inghilterra \u00e8 nota per le sue tendenze progressiste e \"liberal\", ai tempi dei Puritani ogni deviazione era punita severamente. Durante le lotte per i diritti civili, nella seconda met\u00e0 del XX secolo, a Boston ferment\u00f2 la tensione razziale, quando fu adottata la pratica dello \"school busing\" per porre termine alla segregazione \"de facto\" che vigeva nelle scuole pubbliche.\nPolitica contemporanea.\nIl partito dominante nella Nuova Inghilterra \u00e8 quello Democratico. Fino al gennaio 2007 la regione era rappresentata al Senato degli Stati Uniti da sei democratici e da cinque repubblicani, mentre alla Camera per la Nuova Inghilterra sedevano sedici democratici e cinque repubblicani. Il dodicesimo senatore eletto dai sei stati era l'indipendente James Jeffords, storico repubblicano \"liberal\" del Congresso che, in disaccordo con la politica economica del presidente George W. Bush, aveva lasciato il partito nel giugno del 2001.\nPeraltro molti Stati hanno un forte elettorato repubblicano e alle elezioni statali del 2004, il Maine \u00e8 risultato l'unico Stato in cui entrambi i rami della legislatura sono stati vinti dallo stesso partito (i Democratici) e al 2014 il Maine \u00e8 l'unico Stato ad avere un governatore repubblicano. Nelle elezioni presidenziali del 2000 il candidato Democratico Al Gore vinse in tutti gli Stati della Nuova Inghilterra tranne che nel New Hampshire. Nel 2004, John Kerry, egli stesso un \"New Englander\", ha vinto in tutti e sei gli stati, come anche l'ex senatore dell'Illinois Barack Obama, sia nel 2008, sia nel 2012.\nLe elezioni di \"Mid term\" del 2006 hanno ulteriormente incrementato il vantaggio dei Democratici. In particolare, il seggio senatoriale del Rhode Island occupato dal repubblicano Lincoln Chafee \u00e8 stato da questi perso a vantaggio del democratico Sheldon Whitehouse. Gli altri due seggi senatoriali in palio negli Stati della Nuova Inghilterra erano quello del gi\u00e0 citato James Jeffords nel Vermont e quello del democratico Joe Lieberman nel Connecticut. Nel Vermont \u00e8 stato eletto l'indipendente di sinistra Bernie Sanders. Lieberman, a causa delle sue posizioni considerate troppo moderate, non aveva ottenuto la candidatura democratica alle primarie statali, ma ha nuovamente ottenuto il seggio senatoriale, presentandosi con la lista Connecticut for Lieberman. Sia Sanders che Lieberman, comunque, sono entrati a far parte del gruppo senatoriale democratico, assicurando cos\u00ec al partito la maggioranza.\nGli Stati della Nuova Inghilterra hanno abolito la pena di morte per i reati contro il patrimonio gi\u00e0 nel XIX secolo, anticipando sensibilmente quasi tutto il resto del paese. Oggi, la pena capitale \u00e8 in vigore solo in New Hampshire. Comunque il New Hampshire ha eseguito l'ultima condanna capitale nel 1939 e non ha condannati nel braccio della morte.\nIl Connecticut invece, che ha abolito la pena di morte il 25 aprile 2012, applica ancora la pena di morte per i reati commessi precedentemente all'abolizione, ha tuttora condannati nel braccio della morte ed ha eseguito l'ultima sentenza nel 2005, mentre in precedenza, l'ultima esecuzione (coincidente con l'ultima esecuzione nella Nuova Inghilterra) risaliva al 1960\nIl Vermont \u00e8 stato il primo Stato a permettere le unioni civili tra coppie dello stesso sesso e il Massachusetts il primo a consentirne il matrimonio. Nel 2005, anche il Connecticut ha cominciato a permettere le unioni civili. Sempre il Vermont \u00e8 stato il primo Stato ad approvare il matrimonio egualitario nel 2009. Dal 2009 infatti, in netta controtendenza rispetto agli stati repubblicani del sud, la possibilit\u00e0 di contrarre matrimonio tra persone dello stesso sesso \u00e8 divenuta disponibile in tutti gli Stati della Nuova Inghilterra, ad eccezione del Rhode Island, dove \u00e8 comunque entrato in vigore il 1\u00ba agosto 2013.\nNel 2006, il Massachusetts \u00e8 l'unico Stato ad avere un progetto teso ad adottare l'assistenza sanitaria universale per tutti i suoi cittadini.\nCultura.\nRadici.\nI primi colonizzatori europei della Nuova Inghilterra si occupavano soprattutto di attivit\u00e0 legate al mare, come la pesca e la caccia alle balene. Minore importanza aveva l'agricoltura rivolta al profitto.\nla Nuova Inghilterra ha sviluppato una sua cucina, un suo dialetto, una sua particolare architettura ed originali forme di governo. La cucina della Nuova Inghilterra \u00e8 nota per l'enfasi che d\u00e0 ai prodotti del mare e dell'allevamento.\nIl principale dialetto della regione, spesso oggetto di parodie (ad esempio il sindaco Joe Quimby de \"I Simpson\" o Peter Griffin de \"I Griffin\") \u00e8 chiamato \"Boston accent\" o \"Boston English\", anche se \u00e8 diffuso non solo nella citt\u00e0 di Boston, ma anche in tutta la zona costiera di Rhode Island, Massachusetts e Maine. \u00c8 il risultato di un'incompleta transizione dall'Inglese del XVII secolo al \"British English\" di oggi. Nella regione si trovano altre inflessioni dialettali, come il \"Boston Brahmin accent\", ritenuto proprio dell'aristocrazia bostoniana.\nIstituzioni universitarie.\nLa Nuova Inghilterra ospita alcune delle pi\u00f9 antiche e pi\u00f9 famose istituzioni per l'istruzione superiore negli Stati Uniti. La prima, Harvard, venne fondata nel 1636 a Cambridge (Massachusetts), per istruire i predicatori. La Yale University, a New Haven, fu fondata nel 1701 e fu la prima universit\u00e0 statunitense a rilasciare un Ph.D. nel 1861, oltre che la prima ad includere formalmente le scienze nei programmi accademici. Per questo viene spesso considerata la prima vera universit\u00e0 americana.\nLetteratura.\nLa Nuova Inghilterra ha dato i natali a molti scrittori e poeti statunitensi. Ralph Waldo Emerson, il pi\u00f9 grande filosofo statunitense, nacque a Concord, nel Massachusetts. Anche Henry David Thoreau era di Concord, dove visse, per un certo tempo, a Walden Pond, propriet\u00e0 di Emerson. Edgar Allan Poe era di Boston. Emily Dickinson nacque e visse ad Amherst (Massachusetts). Nathaniel Hawthorne era originario di Salem, nel Massachusetts. Pi\u00f9 tardi avrebbe vissuto a Concord, nello stesso periodo di Emerson e Thoreau. John Irving nacque a Exeter (New Hampshire). Anche il poeta Robert Lowell, maestro di Sylvia Plath, era della Nuova Inghilterra. La Plath era originaria di Boston. Anne Sexton, altra allieva di Lowell, nacque e mor\u00ec nel Massachusetts.\nStephen King \u00e8 nato a Portland (Maine). Howard Phillips Lovecraft \u00e8 nato, cresciuto e vissuto a Providence (Rhode Island): vere citt\u00e0 della Nuova Inghilterra come Ipswich, Newburyport, Rowley e Marblehead ricevettero da lui nomi di fantasia come Dunwich, Arkham, Innsmouth, Kingsport o Miskatonic e figurarono spesso nelle sue storie. Dan Brown, autore de \"Il codice da Vinci\", \u00e8 nato a Exeter, nel New Hampshire. Dennis Lehane \u00e8 nato e cresciuto a Dorchester, un sobborgo di Boston.\nLa regione ha anche attirato scrittori originari di altre parti del paese. John Updike, dalla Pennsylvania si trasfer\u00ec a Ipswich, nel Massachusetts, che gli serv\u00ec da modello per la citt\u00e0 immaginaria di Tarbox nel suo romanzo \"Coppie\" (1968). Robert Frost, nato in California, \u00e8 stato sempre associato al Nuova Inghilterra. Si trasfer\u00ec nel Massachusetts da ragazzo e pubblic\u00f2 le sue prime poesie a Lawrence. Arthur Miller, nato New York, ha utilizzato la Nuova Inghilterra come ambientazione per diversi lavori, come \"The Crucible\" (Il Crogiolo).\nPi\u00f9 di recente, anche Stephen King ha usato i piccoli centri del Maine per ambientare molti dei suoi romanzi dell'orrore, che si svolgono spesso nella citt\u00e0 inventata di Castle Rock, o nelle sue vicinanze. Grazie anche alla presenza di scrittori come Thoreau, Boston \u00e8 stata per molti anni il centro dell'editoria statunitense, prima di essere superata da New York a met\u00e0 del XIX secolo."}
{"id": "87376", "revid": "2225", "url": "https://it.wikipedia.org/wiki?curid=87376", "title": "Padri pellegrini", "text": ""}
{"id": "87378", "revid": "123719898", "url": "https://it.wikipedia.org/wiki?curid=87378", "title": "Wadowice", "text": "Wadowice (IPA: ; in tedesco \"Frauenstadt\", toponimo storico in uso durante tutto il Medioevo oppure \"Wadowitz\", esonimo fittizio inventato durante l'occupazione nazista) \u00e8 una citt\u00e0 di 19.275 abitanti della Polonia meridionale, situata tra Cracovia (a 48\u00a0km in direzione sud-est) e Bielsko-Bia\u0142a, ai piedi della catena montuosa dei piccoli Beskidy, antistante i Carpazi. Si trova sul fiume Skawa (in tedesco \"Schaue\") ed \u00e8 il centro amministrativo del distretto di Wadowice; appartiene al voivodato della Piccola Polonia (in polacco \"Ma\u0142opolskie\").\nWadowice \u00e8 conosciuta per essere la citt\u00e0 natale di Papa Giovanni Paolo II, e ci\u00f2 la rende meta di numerosi pellegrinaggi.\nOggi Wadowice \u00e8 un piccolo centro amministrativo, con la presenza delle istituzioni fondamentali per tale funzione quali il tribunale e l'ufficio dei lavoratori, e industriale con la sede di alcune importanti industrie nel settore alimentare una delle quali (Maspex) \u00e8 tra le pi\u00f9 grandi d'Europa.\nStoria.\nIl luogo venne menzionato per la prima volta nell'anno 1327. Gi\u00e0 due anni prima, nella valle della Skawa, venne per\u00f2 costruita una chiesa, fino al 1335 dipendente da Mucharz, poi da Wo\u017aniki. Appena dopo il conferimento del titolo di citt\u00e0, nel 1430 venne devastata da un grave incendio che la retrocesse a cittadina di scarso interesse. Wadowice continu\u00f2 a conservare i diritti civici, anche se la ricostruzione risult\u00f2 difficoltosa a causa di incendi, guerre ed epidemie. Nel Medioevo c'era un'alta percentuale di immigranti tedeschi (\"Walddeutsche\") nella citt\u00e0 e nei suoi dintorni, donde la compresenza del nome in tedesco ed in polacco. \nFino alla met\u00e0 del XV secolo Wadowice appartenne al ducato di O\u015bwi\u0119cim, poi a quello di Zator. Nel XVI secolo la citt\u00e0 si svilupp\u00f2 come centro commerciale ed artigianale. La chiesa, nel XVI e XVII secolo, era sottoposta al monastero cistercense a Mogi\u0142y (che si trova nella zona di Nowa Huta a Cracovia). Nel 1726 scoppi\u00f2 un altro incendio che distrusse anche la chiesa.\nDopo la prima ripartizione della Polonia nel 1772, Wadowice venne annessa fino al 1918 al ducato di Zator, all'interno del regno di Galizia e Lodomeria, nell'orbita degli Asburgo.\nNel XIX secolo sorsero importanti industrie, in prevalenza per la produzione di merci. In questo periodo circa il 20% dei 10.000 abitanti di Wadowice era ebreo.\nNel 1867 Wadowice divenne capoluogo distrettuale e dal 1918 al 1939 sede amministrativa del distretto di Wadowice.\nDurante l'occupazione nazista, tra il 1939 e il 1945, il fiume Skawa costitu\u00ec il confine tra il Governatorato Generale di Polonia ed il Reich germanico e Wadowice venne inserita all'interno del distretto germanico di Bielitz. In quest'epoca vennero eretti un campo di prigionia, di pena e un ghetto.\nDopo la seconda guerra mondiale la citt\u00e0 di Wadowice torn\u00f2 ad essere un capoluogo distrettuale polacco, status che perse nel 1975 e che per\u00f2 riottenne nel 1999 con la riforma riguardante le suddivisioni amministrative in Polonia.\nMonumenti e luoghi d'interesse.\nDa ormai molti anni il punto di attrazione principale di Wadowice \u00e8 la casa natale di Karol J\u00f3zef Wojty\u0142a, papa Giovanni Paolo II, dove il futuro pontefice nacque il 18 maggio 1920 come terzo figlio di Karol Wojty\u0142a e Emilia Wojty\u0142owa; si tratta di una casa piuttosto modesta situata nella piazza principale della citt\u00e0 (Rynek 3) al primo piano. L'edificio, che ora \u00e8 un museo, \u00e8 molto frequentato, soprattutto dopo la morte del Santo, da pellegrini di tutto il mondo.\nUn altro luogo turistico, in piazza Jana Paw\u0142a II, proprio a fianco della casa natale di Wojty\u0142a, \u00e8 la Basilica risalente al XIV secolo, chiesa parrocchiale.\nReperti della citt\u00e0 e della regione si trovano nel museo \"Muzeum Miejskie w Wadowicach\" ul. Ko\u015bcielna 4.\nGli edifici pi\u00f9 vecchi risalgono al XIX secolo.\nGeografia antropica.\nFrazioni.\nDel comune di Wadowice fanno parte le seguenti frazioni:"}
{"id": "87383", "revid": "400694", "url": "https://it.wikipedia.org/wiki?curid=87383", "title": "Le fantastiche avventure dell'astronave Orion", "text": "Le fantastiche avventure dell'astronave Orion (\"Raumpatrouille - Die phantastischen Abenteuer des Raumschiffs Orion\") \u00e8 una serie televisiva di fantascienza del 1966, la prima prodotta in Germania Ovest, dove divenne molto popolare ed \u00e8 considerata un \"cult\". Per l'edizione italiana RAI e in DVD \u00e8 stato usato il titolo abbreviato Le avventure dell'astronave Orion.\nDi questa produzione, che viene talvolta ricordata anche come la pi\u00f9 costosa della tv tedesca, furono realizzati 7 episodi da 60 minuti in bianco e nero, trasmessi per la prima volta a partire dal 17 settembre 1966 sull'emittente tedesca ARD. In italiano la serie \u00e8 stata trasmessa prima dalla RSI e in seguito, parzialmente, dalla Rai e da Telemontecarlo.\nTrama.\nLa serie, occasionalmente con accenti ironici, \u00e8 incentrata sulle avventure intorno all'anno 3000 del Comandante McLane che \u00e8 a capo del veloce incrociatore Orion nel corso di un conflitto con extraterrestri dal corpo umanoide traslucido chiamati FROG, e che spesso arriva ai ferri corti con il governo della Terra.\nProduzione.\nGli effetti speciali della serie, spettacolari per l'epoca, ora possiedono un certo fascino antiquato. Il budget della serie era basso per gli standard attuali, ma i progettisti delle scenografie si dimostrarono molto creativi nel realizzare il massimo con i loro mezzi limitati. Furono utilizzati dei ferri da stiro elettrici come parte della console di comando, e bicchieri di plastica per le luci del soffitto. Ciononostante, i considerevoli costi della serie provocarono la sua conclusione dopo solo 7 episodi. Nel 2003 vide la luce un film composto da varie scene della serie originale; nel corso degli anni sono stati pubblicati 145 romanzi basati sulla serie e sulla continuazione della storia.\nOltre alla progettazione delle scenografie, nella lingua originale \u00e8 ritenuta memorabile la terminologia della serie: invece di usare o tradurre dei termini inglesi, la serie ha creato appositamente dei termini originali in tedesco.\nColonna sonora.\nLa colonna sonora della serie fu composta da Peter Thomas ed eseguita dalla sua Peter Thomas Sound Orchester. La colonna sonora venne pubblicata in formato LP dall'etichetta discografica Philips. L'album negli anni \u00e8 stato ristampato numerose volte anche in CD.\nDistribuzione.\nLa prima trasmissione \u00e8 del 17 settembre 1966 sull'emittente tedesca ARD (solo 9 giorni dopo la prima di \"Star Trek\" negli Stati Uniti). \nIn italiano la serie fu trasmessa per intero nel 1972 dalla RSI, la televisione svizzera di lingua italiana. Per l'occasione furono doppiati tutti e sette gli episodi. Nel 1974 la Rai trasmise solo quattro episodi con il titolo \"Le avventure dell'astronave Orion\" (2, 3, 4 e 5) durante la \"TV dei ragazzi\", cosa che rese difficile la comprensione della serie, ottenendo tuttavia un discreto successo di pubblico. Qualche anno dopo, gli stessi quattro episodi furono replicati da Telemontecarlo.\nPur avendo riscosso un buon successo in Germania e in molte nazioni europee, la serie non fu mai trasmessa negli Stati Uniti, a causa del fatto che era in bianco e nero (mentre negli USA venivano gi\u00e0 trasmessi telefilm a colori) ma anche per il doppiaggio, a cui i telespettatori americani non erano abituati.\nMontando insieme alcuni spezzoni degli episodi originali nel 2003 \u00e8 stato realizzato un film antologico, \"Raumpatrouille Orion - R\u00fccksturz ins Kino\"."}
{"id": "87386", "revid": "73843", "url": "https://it.wikipedia.org/wiki?curid=87386", "title": "O Fortuna", "text": "O Fortuna \u00e8 un testo poetico tramandato dai \"Carmina Burana\", una collezione di poemi mediolatini, scritti tra l'XI e il XII secolo, di cui furono autori goliardi e \"clerici vagantes\". Il testo spiega come la sorte da favorevole possa diventare avversa, e che essa comandi su qualunque elemento. In questo caso \"fortuna\", nella lingua latina, va intesa nel suo significato neutro, quindi come \"sorte\".\n\"Carmina Burana\" di Carl Orff.\nUna sua versione musicale si trova inserita anche nei \"Carmina Burana\" musicati da Carl Orff, come verso di apertura e chiusura del ciclo ed \u00e8 senza dubbio il brano pi\u00f9 celebre della composizione. Nella versione di Orff, \u00e8 diventato molto conosciuto, a tal punto che viene inserito in numerosi film e vari programmi televisivi, in momenti in cui una situazione appare apocalittica o potentemente drammatica, come nel film \"Excalibur\" del 1981, diretto da John Boorman, nella cui colonna sonora \u00e8 presente il brano \"O Fortuna\".\nLa musica di Orff ha attirato l'attenzione di molti artisti della musica pop, che ne hanno realizzato delle rielaborazioni."}
{"id": "87388", "revid": "1186766", "url": "https://it.wikipedia.org/wiki?curid=87388", "title": "Tam deest avaro quod habet, quam quod non habet", "text": "\u00abTam deest avaro quod habet, quam quod non habet\u00bb \u00e8 una delle \"Sententiae\" (\"Sent. 694\") dello scrittore romano Publilio Siro (I secolo a.C.).\nLa traduzione letterale della massima \u00e8: \"\u00abAll'avaro manca tanto ci\u00f2 che ha, quanto ci\u00f2 che non ha\u00bb\". Essa fa riferimento al comportamento degli avari, i quali non utilizzano ci\u00f2 che possiedono per taccagneria: questo atteggiamento li priva non solo di ci\u00f2 che non hanno, ma anche di tutto ci\u00f2 che gi\u00e0 possiedono.\nLa massima \u00e8 stata anche ripresa da Quintiliano nella sua \"Institutio oratoria\"."}
{"id": "87389", "revid": "6923", "url": "https://it.wikipedia.org/wiki?curid=87389", "title": "In nullum hominem avarus bonus est, in se pessimus", "text": "In nullum hominem avarus bonus est, in se pessimus\n\"Il senso della frase\": \"L'avaro non fa del bene a nessuno, ma fa a se stesso il male peggiore\".\nTrattasi di una locuzione latina, lasciataci da uno dei pi\u00f9 famosi autori di mimo, Publilio Siro, I secolo a.C., nelle sue \"Sententiae\", (raccolta di circa 700 massime e sentenze morali), tratte dai suoi mimi."}
{"id": "87392", "revid": "6923", "url": "https://it.wikipedia.org/wiki?curid=87392", "title": "Subdolis ite obviam", "text": "Subdolis ite obviam \u00e8 una locuzione in lingua latina il cui significato \u00e8 - in senso lato - \"Andate contro i cattivi\".\nLa frase va resa infatti, e in maniera pi\u00f9 centrata, con: \"opponetevi\" (ite ob-viam = andate a sbarrare la via) \"agli ingannatori\" (= a chi vi lusinga in modo subdolo).\nQuesta locuzione compare nella \"Fabula VIII - De oraculo Apollinis.\" dello scrittore latino Fedro. La favola contiene una serie di raccomandazioni morali che l'autore fa pronunciare all'oracolo di Delo, sacro nella mitologia al dio Apollo."}
{"id": "87393", "revid": "6923", "url": "https://it.wikipedia.org/wiki?curid=87393", "title": "Pietatem colite", "text": "Pietatem colite \u00e8 una locuzione latina.\nLa sua traduzione letterale sta per \"Praticate la piet\u00e0\"; non letteralmente, pu\u00f2 essere interpretata come: \"Onorate la fede\" .\nSi tratta di una frase tratta da una favola di Fedro, precisamente la \"Fabula VIII - De oraculo Apollinis\"."}
{"id": "87394", "revid": "9498", "url": "https://it.wikipedia.org/wiki?curid=87394", "title": "Vota superis reddite", "text": "La locuzione latina Vota superis reddite, tradotta letteralmente, significa \"mantenete gli impegni presi con gli dei\".\nEssa \u00e8 contenuta nell'ottava \"fabula\" della cosiddetta \"Appendix perottina\" delle \"Fabulae\" di Fedro.\nIl titolo della favola, \"De oraculo Apollinis\", ne annuncia il contenuto: un riassunto delle massime delfiche variamente tramandate nell'antichit\u00e0 classica.\nNella favola di Fedro la prima di esse \u00e8 dunque \"Pietatem colite; vota superis reddite; / Patriam, parentes, natos, castas coniuges / Defendite armis\" \"coltivate la devozione e mantenete i vostri impegni verso gli dei, Difendete con le armi la patria, i genitori, i figlie e le care coniugi\". La posizione della massima prima di quella relativa al rispetto dei genitori rispecchia sia l'ordine nelle 147 massime delfiche in cui al secondo e terzo posto appaiono \u0398\u03b5\u03bf\u1f7a\u03c2 \u03c3\u03ad\u03b2\u03bf\u03c5 (\"venera gli dei\") e \u0393\u03bf\u03bd\u03b5\u1fd6\u03c2 \u03b1\u1f30\u03b4\u03bf\u1fe6 (\"rispetta i genitori\"); sia la posizione nelle tavole della legge mosaica in cui quarto e quinto comandamento avvicendano il rispetto dei giorni consacrati a Dio e il rispetto dei genitori. Resta un tratto tutto romano, escluso nelle fonti greche ed ebraiche, l'impegno militare nel mantenere il rispetto verso patria e famiglia.\nGiuseppe De Luca, nell'introduzione al secondo volume della sua \"Introduzione alla storia della piet\u00e0\" considera la frase come una esplicitazione dell'emistichio precedente \"pietatem colite\", descrizione della \"pietas\" romana come rapporto corretto con la divinit\u00e0."}
{"id": "87395", "revid": "224230", "url": "https://it.wikipedia.org/wiki?curid=87395", "title": "Amicus Plato, sed magis amica veritas", "text": "Amicus Plato, sed magis amica veritas (\"Platone mi \u00e8 amico, ma pi\u00f9 amica mi \u00e8 la verit\u00e0\") \u00e8 una locuzione latina.\nNel Libro X della Repubblica, Platone in merito alla condanna dell'arte imitativa, riferendosi ad Omero e alla poesia, afferma: \u00ab\"Eppur un certo affetto e rispetto che ho sin da bambino per Omero mi trattiene dal parlarne. Perch\u00e9 lui \u00e8 stato, mi sembra, il primo maestro e la guida di tutti questi eccellenti tragici, Non si deve per\u00f2 onorare un uomo pi\u00f9 della verit\u00e0, ma, come io sostengo, bisogna parlarne\u00bb\"\nNell'anonima \"Vita Aristotelis Marciana\", una formula simile \u00e8 attribuita a Platone il quale, riferendosi al suo maestro Socrate, avrebbe affermato: amicus Socrates, sed magis amica veritas. Espressione di significato analogo si ritrova infatti nel \"Fedone\": \u00abSocrates quidam parum curandus, et veritas plurimum\u00bb (\"Di Socrate ci si deve occupare un po', ma della verit\u00e0 molto di pi\u00f9\").\nAnche Aristotele si era espresso in maniera analoga affermando che: \u00abpur essendoci care entrambe le cose [gli amici e la verit\u00e0] \u00e8 dovere morale preferire la verit\u00e0\u00bb. La frase indica che Aristotele, nonostante apprezzasse l'amicizia non avrebbe rinunciato per amore della verit\u00e0 a criticare quelle dottrine che la mettessero in dubbio.\nAnche se in realt\u00e0 Aristotele non menzion\u00f2 esplicitamente Platone, la tradizione ha poi attribuito a lui, o anche a lui, la formula in questione, inserendo nella medesima sia il nome di Socrate che quello di Platone: \u00ab\"Amicus Plato, amicus Socrates, sed prehonoranda veritas\"\u00bb (amico Platone, amico Socrate, ma al di sopra di tutto bisogna onorare la verit\u00e0). La forma della frase come oggi viene comunemente citata sembra risalire invece al XVII secolo."}
{"id": "87400", "revid": "124612248", "url": "https://it.wikipedia.org/wiki?curid=87400", "title": "Scala dei tempi geologici", "text": "La scala dei tempi geologici rappresenta un modo per suddividere il tempo trascorso dalla formazione della Terra condiviso dalla comunit\u00e0 scientifica internazionale e in continua evoluzione. Esiste un organismo internazionale delegato alla formalizzazione geologica (quindi alla nomenclatura) di questa scala, la Commissione Internazionale di Stratigrafia, che presiede alla ratifica dei GSSP.\nLo \"United States Geological Survey\" (USGS, Servizio Geologico degli Stati Uniti d'America) ha prodotto una versione a colori di questa scala, dove ad ogni et\u00e0 corrisponde, per convenzione, un colore diverso. Non tutti i paesi adottano questa versione della scala. Tutte le colorazioni nascono da quella originale fatta dal fondatore della stratigrafia William Smith, ma in ogni caso ogni cartografia tematica \u00e8 regolata da norme interne allo specifico progetto cartografico, che vanno oltre la colorazione e che includono anche tutta la simbologia geologica.\nLa cartografia dell'USGS appare meglio organizzata e pi\u00f9 completa rispetto a quella europea, e spesso in ambito scientifico si fa riferimento alla prima; in questa voce verranno presentate le convenzioni relative all'utilizzo statunitense e a quello europeo.\nConcettualmente ogni suddivisione raggruppa una fase della storia della Terra caratterizzata da determinati organismi spesso estinti al termine dell'Era geologica di appartenenza.\nL'et\u00e0 della Terra \u00e8 stimata in circa 2 anni (nella nomenclatura inglese, 4570 mya o, in \"Ma\", 4570 Ma). Il tempo geologico o \"profondo\" della Terra in passato \u00e8 stato organizzato in varie unit\u00e0, a seconda degli eventi che si sono succeduti in ogni periodo. Differenti livelli della scala temporale sono spesso delimitati da grandi eventi geologici o paleontologici, come le estinzioni di massa. Per esempio, il limite tra il periodo Cretacico e il periodo Paleogene \u00e8 definito dall'evento della estinzione dei dinosauri e di molte specie marine. Altri periodi, precedenti le rocce contenenti fossili guida, sono definiti in maniera assoluta da et\u00e0 radiometriche.\nTerminologia.\nL'unit\u00e0 di tempo pi\u00f9 ampia definita \u00e8 il supereone, costituito da Eoni. Gli eoni sono divisi in ere, che sono poi rispettivamente suddivise in periodi, epoche ed et\u00e0. Contemporaneamente, i paleontologi definiscono un sistema di piani faunali, di lunghezze variabili, basati sui cambiamenti osservati nelle associazioni fossili. In molti casi, questi piani faunali sono stati utilizzati nella costruzione della nomenclatura geologica, nonostante la loro natura di unit\u00e0 cronostratigrafiche piuttosto che unit\u00e0 geologiche di tempo.\nIn generale, i geologi suddividono le unit\u00e0 in \"inferiore\", \"medio\" e \"superiore\". Ad esempio si parla di \"Giurassico superiore\" o di \"Cambriano medio\".\nCon le convenzioni dell'USGS, i geologi parlano di \"superiore/primo\", \"inferiore/tardo\" e \"medio\" (per le parti centrali). \"Superiore\", \"Medio\" e \"Inferiore\" sono aggettivi applicati alle rocce stesse, come in \"arenaria del Giurassico Superiore\", laddove \"Primo\", \"Medio\" e \"Tardo\" sono applicati al tempo, come in \"deposizione geologica del Primo Giurassico\".\nRiassumendo, le convenzioni dell'USGS prevedono che:\nDato che le unit\u00e0 di tempo geologico vengono usate in tutte le parti del mondo, possono assumere nomi diversi a seconda dei diversi fossili che contengono, identificando anche uno stesso periodo storico con diversi nomi a seconda della localit\u00e0 nella quale lo si utilizza. Per esempio, nel Nord America il Basso Cambriano \u00e8 riferito a quella che viene anche nominata come serie Waucobana, che \u00e8 ulteriormente suddivisa in fasce temporali basate sulle trilobiti. Lo stesso periodo di tempo \u00e8 diviso nei periodi Tommotiano, Atdabaniano e Botomiano nell'Asia orientale e in Siberia. Questo \u00e8 un aspetto chiave del lavoro della Commissione Internazionale di Stratigrafia per riconciliare la sua terminologia, conflittuale, e definire degli orizzonti universali che possano essere usati in tutto il mondo.\nLinee temporali grafiche.\nLa seconda e la terza linea cronologica sono ognuna sottosezione della linea cronologica che le precede. I valori indicano milioni di anni.\nin milioni di anni\nL'Olocene (l'ultima epoca) \u00e8 troppo breve per essere mostrata chiaramente su questa linea cronologica.\nStoria della scala del tempo.\nI principi che hanno delineato la scala geologica dei tempi furono gettati dal danese Niccol\u00f2 Stenone nel tardo XVII secolo. Stenone argu\u00ec, con osservazioni fatte in Toscana, che gli strati rocciosi (o \"strata\") si depositano in successione, e che ognuno di essi rappresenta una \u201cfetta\u201d di tempo. Egli formul\u00f2 anche il principio della sovrapposizione, attestando che ogni strato considerato \u00e8 probabilmente pi\u00f9 antico di quelli che gli sono sovrapposti e pi\u00f9 giovane di quelli posti al di sotto. Mentre i principi di Stenone sono molto semplici, applicarli alle rocce reali diventa pi\u00f9 complesso. Durante il XVIII secolo i geologi compresero che:\nIl primo serio tentativo di formulare una scala dei tempi geologici che potesse essere applicata ovunque sulla Terra si ebbe nel tardo XVIII secolo. Il pi\u00f9 importante di questi primi tentativi (effettuato da Abraham Gottlob Werner, tra gli altri) divise le rocce della crosta terrestre in quattro tipi: primarie, secondarie, terziarie, e quaternarie. Ogni tipo di roccia, secondo questa teoria, si era formata durante uno specifico periodo della storia geologica della Terra. Era quindi possibile parlare di un \"Periodo Terziario\" cos\u00ec come di \"rocce terziarie.\" \"Terziario\" (ora Paleocene-Pliocene) e \"Quaternario\" (ora Pleistocene-Olocene) rimasero in uso come nomi di periodi geologici fino al XX secolo.\nIn opposizione alle teorie nettuniste allora popolari esposte da Werner (secondo le quali tutte le rocce avevano avuto origine da un unico enorme fluido), un passo avanti con il pensiero si ebbe con lo scritto di James Hutton sulla sua \"Teoria della Terra; o, una investigazione delle leggi osservabili nella Composizione, Dissoluzione, e Ripristino delle Terre sul Globo\" nella Royal Society of Edinburgh nel marzo e aprile del 1785, evento per il quale \"per come le cose appaiono dalla prospettiva del XX secolo, James Hutton in questo scritto diventa il fondatore della moderna geologia\". \nCi\u00f2 che Hutton propose era l'idea che l'interno della terra fosse caldo, e che questa forza interna fosse quella che guidava la creazione di nuova roccia: le terre erano erose da aria e acqua, che depositava sedimenti sui fondali marini; in questo luogo i sedimenti si condensavano in roccia, spinta su verso nuove terre. Questa teoria fu nominata \u201cPlutonista\u201d in contrasto con la teoria Nettunista.\nL'identificazione degli strati secondo i fossili in essi contenuti, i cui pionieri furono William Smith, Georges Cuvier, Jean d'Omalius d'Halloy e Alexandre Brongniart nel primo XIX secolo, rese possibile per i geologi dividere pi\u00f9 precisamente la storia della Terra. Rese anche possibile correlare gli strati attraverso i confini delle varie nazioni (o continenti). Se due strati (comunque differenti per posizione nello spazio o composizione) contenevano gli stessi fossili, c'erano buone possibilit\u00e0 che potessero essersi depositati nello stesso tempo. Studi dettagliati tra il 1820 e il 1850 degli strati e dei fossili d'Europa produssero una sequenza di periodi geologici ancora oggi utilizzati.\nIl processo vedeva al centro degli sviluppi i geologi britannici, e i nomi famosi in quel periodo, in tal senso, riflettono quella situazione. Il \u201cCambriano\u201d (da \"Cambria\", il nome latino per il Galles), l'\"Ordoviciano\" e il \"Siluriano\", che prendono il nome da trib\u00f9 gallesi, sono periodi geologici nominati ispirandosi alla sequenza stratigrafica del Galles. Il \u201cDevoniano\u201d era il nome della contea inglese del Devon, e il nome \u201cCarbonifero\u201d \u00e8 semplicemente un adattamento delle \u201cCoal Measures\u201d, l'antico termine che i geologi inglesi usavano per definire lo stesso concetto di strato. Il \u201cPermiano\u201d era nominato con riferimento a Perm', in Russia, poich\u00e9 fu definito sugli strati di quella regione dal geologo scozzese Roderick Murchison. Comunque, alcuni periodi furono definiti dai geologi anche di altre nazionalit\u00e0. Il \u201cTriassico\u201d fu definito nel 1834 dal geologo tedesco Friedrich Von Alberti a partire da tre distinti strati (dal latino trias, \u201ctriade\u201d).\nScala dei tempi geologici.\nLa seguente tavola riassume gli eventi pi\u00f9 importanti e le caratteristiche dei periodi di tempo che formano la scala dei tempi geologici. Come sopra, questa scala \u00e8 basata sulle convenzioni della Commissione Internazionale di Stratigrafia (vedi la scala dei tempi geologici lunari per una discussione sulla suddivisione geologica della Luna) in vigore al 13 luglio 2018. Notare che l'altezza di ogni voce nella tavola non ha alcun legame con la sua durata (indicata nell'apposita colonna). La suddivisione seguente \u00e8 quella definita dalla Commissione Internazionale di Stratigrafia e rappresenta tutte le suddivisioni fino al livello di \"Piano\". Nel 2009 il Gelasiano \u00e8 stato spostato nel Pleistocene, costituendone la base.\nNOTE: (1) Ma = Milioni di anni fa.\nNomi storici non pi\u00f9 presenti, locali, e che hanno subito modifiche.\nSe si analizzano suddivisioni geocronologiche di rango inferiore al Piano non esiste una suddivisione ufficiale ma numerose suddivisioni locali. Ne sono un esempio le suddivisioni dell'Olocene (Versiliano e Flandriano) e del Pleistocene (Tirreniano, Milazziano, Siciliano, Emiliano, Calabriano).\nL'Olocene \u00e8 poi ulteriormente suddiviso da altre discipline in numerosi sottoelementi (ad esempio dall'antropologia e dalla preistoria).\nQuaternario, Gelasiano e Pleistocene.\nPer molto tempo il Quaternario non \u00e8 stato un periodo geologico formalizzato ufficialmente e pertanto ne veniva sconsigliato l'uso nelle pubblicazioni scientifiche. Si veda l'articolo corrispondente per una trattazione pi\u00f9 completa delle problematiche.\nLa Commissione Internazionale di Stratigrafia aveva inizialmente deliberato a favore dell'eliminazione di questa era nell'edizione della scala dei tempi geologici internazionale del 2004. Nel 2009 invece il periodo \u00e8 stato riconosciuto ufficialmente, estendendolo e ponendone la base a 2,58 milioni di anni fa, includendo il Gelasiano nel Pleistocene."}
{"id": "87404", "revid": "339392", "url": "https://it.wikipedia.org/wiki?curid=87404", "title": "CCCP fedeli alla linea", "text": ""}
{"id": "87405", "revid": "287204", "url": "https://it.wikipedia.org/wiki?curid=87405", "title": "Pel\u00e8", "text": ""}
{"id": "87407", "revid": "599013", "url": "https://it.wikipedia.org/wiki?curid=87407", "title": "Nefrusobek", "text": "Al termine del suo regno gli studiosi fanno coincidere, tradizionalmente, l'improvvisa fine del glorioso Medio Regno e l'inizio del confuso periodo storico noto come Secondo periodo intermedio (1793 a.C. - 1550 a.C.).\nFamiglia.\nFu una figlia del faraone Amenemhat III. Manetone, sacerdote e storico egizio d'epoca tolemaica, scrisse che Nefrusobek fu sorella del re Amenemhat IV, anche se nessun rilevamento archeologico prova tale legame. Nefrusobek ebbe una sorella maggiore di nome Neferuptah, che ne fu forse l'erede designata. Sono stati ritrovati esemplari del nome di Neferuptah inscritto all'interno di un cartiglio, prerogativa pressoch\u00e9 regale; esiste inoltre una piramide a lei destinata a Hawara. In ogni caso, Neferuptah mor\u00ec in giovane et\u00e0.\nNon esistendo riscontri che confermino la storicit\u00e0 di Nitocris, personaggio forse semi-leggendario, Nefrusobek \u00e8 da considerare come il primo faraone donna storicamente inoppugnabile della storia egizia: reperti a suo nome, infatti, provengono da varie localit\u00e0 del Basso Egitto.\nDibattito sull'ascesa al trono.\nPrima di salire al trono Nefrusobek fu sacerdotessa di Sobek, il dio-coccodrillo di Shedet, e fu anche il primo personaggio regale nell'antico Egitto a portarne il nome teoforo (Sobekkara; Nefrusobek), usanza che si consolider\u00e0 con l'imminente XIII dinastia.\nGli eventi che determinarono la sua ascesa al trono non sono chiari. Esistono deboli indizi che indicherebbero un'associazione al trono tra Amenemhat III e Nefrusobek ma, al contempo, \u00e8 confermata una coreggenza tra Amenemhat III e il figlio Amenemhat IV. In aggiunta a questa circostanza ambigua si deve considerare che non ci sono prove concrete di una coreggenza tra Amenemhat IV e Nefrusobek, n\u00e9 di loro regni separati contemporanei (come venne suggerito in passato, basandosi sull'assenza di reperti a nome di lei provenienti dall'Alto Egitto), n\u00e9 di un loro matrimonio con conseguente ascesa al potere di lei dopo la morte del fratello. Percy E. Newberry (JEA, 29, 1943, pp.\u00a074\u20135) ipotizz\u00f2 che Amenemhat III avesse nominato coreggenti sia il figlio Amenmenhat IV che la figlia Nefrusobek e che quest'ultima, alla morte del fratello, avrebbe regnato da sola. L'egittologo italiano Franco Cimmino ha per\u00f2 fatto notare che numerosi ritrovamenti del solo cartiglio di Amenemhat IV invalidano la teoria di Newberry del regno congiunto. Questa situazione confusa ha suggerito l'esistenza di contrasti all'interno della famiglia reale, dovuti forse a dispute sulla successione, come accadeva sovente nell'antico Egitto al termine di regni particolarmente lunghi (ad esempio Pepi II). In ogni caso Nefrusobek riusc\u00ec, a un certo punto, a imporsi come sovrana. Fu la prima donna della storia egizia a venire designata, nella titolatura reale, come faraone femmina.\nRegno.\nGli avvenimenti del suo regno ci sono praticamente ignoti. I suoi cartigli appaiono accanto a quelli del padre, Amenemhat III, nella regione del Fayyum, pi\u00f9 precisamente all'interno del Labirinto di Meride, dove forse termin\u00f2 certi progetti architettonici iniziati, appunto, dal padre. \u00c8 grazie a un sigillo cilindrico (ora al British Museum) che conosciamo gran parte della titolatura reale di Nefrusobek; il suo nome appare anche su elementi architettonici di edifici di culto. Alcune statue che la rappresentano vennero ritrovate non lontano da Tani, anche se in nessuna di queste si \u00e8 conservato il volto, mentre nella seconda cateratta \u00e8 registrata una piena del Nilo datata al suo 3\u00ba anno di regno. Un busto in grovacca, un tempo all'\u00c4gyptisches Museum und Papyrussammlung di Berlino ma perduto durante la Seconda guerra mondiale (oggi visibile solamente in fotografia) \u00e8 stato identificato nel 1988, da parte dell'egittologa Biri Fay, come un ritratto di Nefrusobek.\nDibattito sulla fine della XII dinastia.\nI documenti archeologici non permettono di ricostruire gli eventi che determinarono la caduta improvvisa della prestigiosa e riformatrice XII dinastia, che annover\u00f2 alcuni dei faraoni pi\u00f9 solidi e determinati della storia egizia. Si possono formulare solo teorie: esclusa l'ipotesi di una invasione straniera, data supremazia egizia e l'equilibrio territoriale imposti dai sovrani della XII dinastia, il collasso potrebbe essere stato provocato: \u00ab \"... dall'improvvisa carenza di personalit\u00e0 di grande levatura e, forse, da discordie per la successione.\" \u00bbI rilievi archeologici, infatti, non sembrano suggerire alcuna rottura brutale comparabile alla caduta della VI dinastia e alla fine dell'Antico Regno (ca. 2160 a.C.): apparentemente, fino all'invasione degli \"hyksos\", centocinquanta anni dopo, il Paese non sprofond\u00f2 nel caos e nel disordine, n\u00e9 all'interno n\u00e9 su fronti esterni, trattandosi forse di una crisi limitata al solo potere centrale.\nNon si ha la certezza di dove Nefrusobek si fece seppellire in quanto la piramide settentrionale di Mazghuna (poco a sud di Dahshur) \u00e8 tradizionalmente attribuita a lei pur senza prove concrete. Il suo successore fu il primo sovrano della XIII dinastia, molto probabilmente Ugaf, anche se non si sa se per matrimonio con lei o per altre vie."}
{"id": "87410", "revid": "1652635", "url": "https://it.wikipedia.org/wiki?curid=87410", "title": "Luca", "text": "Origine e diffusione.\nDeriva dal nome latino \"Lucas\", abbreviazione di \"Lucanus\", oppure dal nome greco \u039b\u03bf\u03c5\u03ba\u03ac\u03c2 (\"Loukas\"), abbreviazione di \u039b\u03bf\u03c5\u03ba\u03b1\u03bd\u03bf\u03c2 (\"Loukanos\"): i due nomi sono imparentati, e significano entrambi \"proveniente dalla Lucania\". Da \"Lucanus\" e \"Loukanos\" deriva il nome italiano Lucano, di cui, sostanzialmente, Luca pu\u00f2 essere considerato un ipocoristico.\nNella storia si hanno riscontri del nome come ipocoristico del latino \"Lucius\" (pronunciato \"Lukius\"), uno dei \"praenomen\" pi\u00f9 diffusi tra i romani, derivante da \"Lux, lucis\", ovvero \"luce\", termine al quale Luca viene da alcune fonti ricondotto.\nLa prima occorrenza che si ha del nome \u00e8 nell'\"Eneide\" di Virgilio, dove Luca (lat. \"Lucas\") \u00e8 uno dei condottieri dell'esercito di Turno.. Venne in seguito portato da san Luca, un medico che accompagn\u00f2 san Paolo nei suoi viaggi; grazie a lui, il nome ebbe facile diffusione in tutta la cristianit\u00e0. Nel Duecento Luca si trovava anche scritto \"Luco\" e \"Lucho\", in particolare a Siena. Luca \u00e8 stato, secondo l'ISTAT, il sesto nome maschile pi\u00f9 utilizzato per i nuovi nati nel 2004 in Italia e l'ottavo nel 2006.\nIn inglese, nelle forme \"Luke\" e \"Lucas\", il nome \u00e8 in uso sin dal Medioevo; \u00e8 utilizzata anche la forma italiana \"Luca\", sin dal XIX secolo, ulteriormente popolarizzata dalla canzone di Suzanne Vega \"Luka\".\nSi noti che \"Luca\" (da leggere per\u00f2 \"Lutza\") \u00e8 anche la forma croata e ungherese del nome Lucia.\nOnomastico.\nL'onomastico \u00e8 festeggiato il 18 ottobre in ricordo di san Luca, autore del Vangelo di Luca e degli Atti degli Apostoli, patrono di medici e artisti. Si ricordano con questo nome anche, alle date seguenti:\nIl nome nelle arti.\nLetteratura, cinema e fumetti.\nDopo il Luca dell'Eneide, si ritrova questo nome per i seguenti personaggi della letteratura, del cinema e dei fumetti:\npersonaggi con variante del nome Luca:"}
{"id": "87412", "revid": "1652635", "url": "https://it.wikipedia.org/wiki?curid=87412", "title": "Legno", "text": "Il legno \u00e8 il tessuto vegetale che costituisce il fusto delle piante aventi crescita secondaria (albero, arbusto, liana ed alcune erbe).\nDescrizione.\nLe piante perenni sono caratterizzate dalla presenza di fusto e rami che crescono concentricamente verso l'esterno di anno in anno e dall'avere i tessuti composti essenzialmente da cellulosa, emicellulosa e lignina. \nIl legno pu\u00f2 avere diversi nomi, a seconda dell'uso a cui \u00e8 destinato: \nIl legno \u00e8 prodotto dalla pianta come elemento strutturale, dalle ottime caratteristiche di robustezza e resistenza, ed \u00e8 per questo impiegato dall'uomo. Come gi\u00e0 accennato, il legno \u00e8 costituito da fibre di cellulosa trattenute da una matrice di lignina; il ruolo dell'emicellulosa non \u00e8 stato ancora chiarito.\nUna volta tagliato, stagionato ed essiccato, il legno \u00e8 destinato ad un'ampia variet\u00e0 di utilizzi:\nIl legno \u00e8 commercialmente classificato in \"tenero\" e \"duro\". Il legno derivato dalle conifere (per esempio il pino o l'abete) \u00e8 di tipo tenero, il legno delle angiosperme (ontano, quercia, noce) \u00e8 duro. In realt\u00e0 questa suddivisione pu\u00f2 essere fuorviante, poich\u00e9 alcuni legni \"duri\" sono pi\u00f9 teneri di quelli definiti \"teneri\", per esempio la balsa, mentre alcuni \"teneri\" sono pi\u00f9 duri dei \"duri\", per esempio il tasso. Questa distinzione deriva dalla nomenclatura inglese che definisce il legno delle conifere \"softwood\" e quello delle latifoglie \"hardwood\", ma la traduzione in \"legno tenero\" e \"legno duro\" \u00e8 un errore di ipercorrettismo, visto che le due parole inglesi stanno a significare semplicemente - e rispettivamente - (legno di) conifere e latifoglie.\nIl legno proveniente da specie differenti ha diverso colore, diversa densit\u00e0 e diverse caratteristiche della venatura.\nA causa di queste differenze e ai differenti tassi di crescita, i differenti tipi di legno presentano differenti qualit\u00e0 e valore.\nPer esempio il mogano vero (Swiestenia mahogani), denso e scuro, \u00e8 ottimo per gli intarsi e le finiture raffinate, mentre la balsa, leggera, soffice, dalla consistenza spugnosa facilmente intagliabile, \u00e8 usato nella realizzazione di modellini.\nI nemici naturali del legno sono i funghi e gli insetti.\nColore.\nNelle specie con evidente distinzione tra durame e alburno il colore del primo \u00e8 normalmente pi\u00f9 scuro del secondo e il contrasto \u00e8 spesso notevole. Il colore \u00e8 dovuto al deposito di diversi materiali risultanti dal processo di crescita, dall'ossidazione e altre reazioni chimiche e comunque non ha influenza sulle propriet\u00e0 meccaniche del legno. Alcuni studi su legname molto resinoso di pino hanno mostrato un aumento di resistenza, probabilmente per la presenza della resina nel legno secco.\nLe strutture realizzate con legno resinoso sono meno attaccabili dal marciume e dalle termiti, ma per contro sono maggiormente infiammabili; ceppi di vecchi pini sono scavati, tagliati in piccoli pezzi, venduti e utilizzati per accendere il fuoco. Il legno di abete rosso impregnato di resina ed essiccato presenta un consistente incremento di resistenza.\nPoich\u00e9 il legno formato pi\u00f9 tardivamente \u00e8 di solito pi\u00f9 scuro di quello giovane, \u00e8 possibile valutare da questo la densit\u00e0 e quindi la durezza e la resistenza del materiale, in particolare per il legno di conifere. Nel legno con porosit\u00e0 ad anello i vasi del legno giovane spesso appaiono sulla superficie finita con un colore pi\u00f9 scuro rispetto al legno pi\u00f9 vecchio e denso, mentre nelle sezioni trasversali di durame \u00e8 comune il fenomeno inverso. A differenza di questi casi il colore del legno non \u00e8 indice di durezza.\nUna anormale perdita di colore del legno denota una condizione di possibile malessere della pianta, come attacchi di insetti, o altri animali. Il semplice scolorimento pu\u00f2 essere prodotto da una ferita, che non ha influenza comunque sulle caratteristiche del legno. Certi agenti induttori della putrefazione come i funghi impartiscono un colore che \u00e8 spesso sintomatico della malattia.\nLa macchiatura della linfa \u00e8 dovuta alla crescita di funghi, ma che non necessariamente portano ad uno stato di malattia.\nStruttura.\nTutte le piante legnose (alberi, arbusti, liane e alcune erbe) sono caratterizzati dall'avere \"crescita secondaria\" ossia la crescita in senso radiale contemporaneamente allo sviluppo, deponendo uno \"strato\" di nuovo legno tra il vecchio legno e la corteccia. Il tessuto meristimatico che \u00e8 incaricato di formare il nuovo strato di legno \u00e8 chiamato cambio.\nNei climi temperati viene formato un nuovo strato di legno ogni anno e in sezione trasversale si osserva una serie di anelli concentrici identificabili perch\u00e9 caratterizzati da una parte chiara e da una parte pi\u00f9 scura che ne determina il confine. Nei climi temperati, infatti, la crescita non \u00e8 continua (come invece avviene nei climi tropicali) ed avviene solo nei periodi vegetativi della pianta. Il periodo vegetativo, nei climi temperati, comincia in primavera e nelle piante legnose si ha la formazione della prima parte dell'anello (solitamente pi\u00f9 chiara e meno densa) che viene anche chiamata \"legno primaticcio\". Ha la principale funzione di condurre l'acqua dalle radici alla foglia per fornire sufficiente risorse alla chioma che si sta sviluppando. Durante l'estate, invece, si forma un legno pi\u00f9 denso, con condotti (vasi per le angiosperme, tracheidi per le conifere) pi\u00f9 piccoli e caratterizzato da un tessuto pi\u00f9 denso (e dal colore pi\u00f9 scuro). Questo tessuto non ha pi\u00f9 come funzione principale la conduzione ma il sostegno meccanico del fusto della pianta.\nNei pini del genere Strobus non c'\u00e8 molto contrasto tra le parti e il legno \u00e8 molto uniforme e facile da lavorare. Nel genere Pinus il legno tardivo \u00e8 pi\u00f9 scuro ed \u00e8 evidente il contrasto con il legno primaverile. Nel legno con porosit\u00e0 ad anello, ogni crescita stagionale \u00e8 ben definita, poich\u00e9 i grandi pori del tessuto primaverile spiccano rispetto al tessuto autunnale.\nNel legno a pori diffusi, la demarcazione \u00e8 spesso poco chiara e in alcuni casi invisibile ad occhio nudo.\nLa struttura delle latifoglie \u00e8 pi\u00f9 complessa, poich\u00e9 includono ampi vasi, in alcuni casi (ontano, castagno, frassino) larghi e separati, in altri (salice, pioppo) molto piccoli e distinguibili con l'aiuto di una lente. Questo tipo di legno \u00e8 classificato in due categorie: a \"porosit\u00e0 ad anello\" e a \"porosit\u00e0 diffusa\".\nNelle specie con porosit\u00e0 ad anello come frassino, castagno, olmo, gelso e ontano, i grandi vasi o pori (come sono detti i vasi visti in sezione) sono situati nella parte di legno formatasi in primavera, costituendo una regione di tessuto pi\u00f9 o meno porosa.\nLa zona estiva contiene pochi vasi e una maggiore porzione di fibre di legno, che al contrario dei vasi danno la durezza e la resistenza al materiale. Nel legno a porosit\u00e0 diffusa i vasi sono dispersi per tutto l'anello di crescita. Esempi di questo tipo sono la betulla, l'acero, il pioppo e il salice. Alcune specie come la noce e il ciliegio hanno caratteristiche intermedie e costituiscono un gruppo a parte.\nSe un legno di pino duro viene confrontato con un esemplare pi\u00f9 leggero, si pu\u00f2 notare come nel legno duro sia presente una maggiore quantit\u00e0 di legno tardivo, ed \u00e8 di aspetto pi\u00f9 scuro. In tutte la specie il legno tardivo \u00e8 pi\u00f9 denso di quello precoce, per cui maggiore \u00e8 la sua quantit\u00e0, maggiore \u00e8 la densit\u00e0 e la resistenza del legno. Osservato al microscopio il legno estivo mostra cellule con una parete molto spessa e una piccola cavit\u00e0 interna, mentre quello precoce ha pareti sottili e ampie cavit\u00e0. E la resistenza \u00e8 data dalle pareti, non dalle cavit\u00e0.\nDovendo scegliere un legno di pino per avere resistenza o rigidezza, l'elemento da considerare \u00e8 il rapporto tra legno tardivo e legno precoce. Lo spessore degli anelli non \u00e8 tanto importante quanto l'abbondanza di legno tardivo. Non solo la proporzione \u00e8 importante ma anche la quantit\u00e0 totale. In esemplari con una abbondante porzione di legno tardivo \u00e8 evidente anche una maggiore porosit\u00e0, e per questo pu\u00f2 costituire una massa minore rispetto ad una porzione minore ma pi\u00f9 densa. La stima visiva della resistenza deve tenere conto anche della densit\u00e0.\nNon c'\u00e8 una spiegazione univoca del motivo alla base della formazione dei due tipi di legno, molti fattori entrano in gioco.\nNelle conifere, il tasso di crescita da solo non giustifica la proporzione tra le parti dell'anello; in alcuni casi il legno a crescita lenta \u00e8 pi\u00f9 duro e denso, in altri \u00e8 vero l'opposto.\nLa qualit\u00e0 del luogo nel quale l'albero \u00e8 cresciuto incidono sulle propriet\u00e0 del legno, anche se non \u00e8 possibile stabilire una regola generale. Si pu\u00f2 grossomodo dire che se occorre resistenza e lavorabilit\u00e0 \u00e8 preferibile utilizzare legno a moderata o lenta crescita, ma nella scelta di uno specifico esemplare non si deve guardare lo spessore degli anelli, ma la proporzione tra legno precoce e tardivo e le caratteristiche di quest'ultimo.\nNel caso del legno duro con porosit\u00e0 ad anello sembra esistere una relazione tra il tasso di crescita e le propriet\u00e0 del legname, riassumibile nell'affermazione che maggiore \u00e8 la velocit\u00e0 di crescita o maggiore \u00e8 lo spessore degli anelli, maggiore \u00e8 la densit\u00e0, la durezza e la rigidit\u00e0. Questo \u00e8 per\u00f2 valido solo per il legno con porosit\u00e0 ad anello, come l'ontano e altre specie, ed esistono naturalmente delle eccezioni e limitazioni. Il legno con porosit\u00e0 ad anello di crescita sana, le fibre con pareti spesse e robuste sono pi\u00f9 abbondanti nella porzione intermedia del tronco.\nCon la diminuzione del lume dei vasi, anche la porzione intermedia si riduce in maniera tale che una crescita lenta produce un legno pi\u00f9 leggero, composto da pareti sottili e parenchima. Nell'ontano di buona qualit\u00e0 questi vasi occupano dal 6 al 10% del volume del tronco, mentre nel materiale di inferiore qualit\u00e0 si pu\u00f2 arrivare al 25% e oltre. Il legno tardivo di ontano di buon livello, ad esclusione di zone grigie dovute a piccoli pori, \u00e8 di colore scuro, solido ed \u00e8 costituito per met\u00e0 o pi\u00f9 da fibre con parete spessa. Il legno tardivo di ontano di bassa qualit\u00e0, l'area di queste fibre \u00e8 molto minore in quantit\u00e0 e qualit\u00e0. Questa differenza \u00e8 in larga misura dovuta ad un diverso tasso di crescita.\nIl legno con ampi anelli \u00e8 anche detto \"di seconda crescita\", poich\u00e9 a causa dell'abbattimento dei vecchi alberi circostanti, il giovane albero cresce pi\u00f9 rapidamente che se fosse rimasto in mezzo alla foresta. Questo tipo di legno \u00e8 preferito nella costruzione di manufatti dove sia importante la resistenza, per esempio nei manici e nei raggi delle ruote in legno, dove \u00e8 importante non solo la resistenza ma anche la durezza e la resilienza.\nDurame e alburno.\nOsservando la parte terminale di un tronco tagliato in sezione trasversale si pu\u00f2 vedere una zona centrale di colore scuro, il \"durame\", circondata da una fascia pi\u00f9 chiara, l\u2019\"alburno\". In certi casi questo contrasto \u00e8 particolarmente marcato, mentre in altri \u00e8 cos\u00ec scarso che non \u00e8 semplice definire esattamente il limite tra le due parti (indifferenziato)\nL'alburno fresco \u00e8 sempre di colore chiaro, a volte bianco (da cui il nome italiano, dal latino \"alburnum\", da \"albus\", \"bianco\") ma pi\u00f9 spesso con una sfumatura di giallo o bruno.\n\u00c8 costituito da legno nuovo cio\u00e8 formato da un cambio giovane, in cui sono presenti all'interno le cellule vive dell'albero in crescita (parenchimatiche, epiteliali, ecc.). Tutto il legno \u00e8 inizialmente alburno, con l'et\u00e0 e la crescita della pianta il legno pi\u00f9 interno e prossimo alla base si duramifica, cessa la conduzione, scompaiono le sostanze di riserva che vengono traslocate o trasformate, possono comparire sostanze duramificanti atte a preservare il legno dalla decomposizione, avvengono modifiche anatomiche come tille o punteggiature aspirate ma non varia la lignificazione dato che le cellule lignificate erano gi\u00e0 andate incontro a morte dopo la trasformazione in cellule di conduzione.\nSulla differenziazione di colore tra durame e alburno pu\u00f2 influire anche la natura del terreno sul quale \u00e8 fatta crescere la pianta (fenomeno molto evidente per l'albero di noce) poich\u00e9 i componenti chimici del suolo (ad esempio quelli di derivazione organica animale come i liquami stagnanti) accentuano maggiormente la marcatura del durame sull'alburno.\nLa funzione principale dell'alburno \u00e8 di trasportare l'acqua dalle radici alle foglie e di immagazzinare o restituire, a seconda della stagione, la linfa grezza sintetizzata nelle foglie. Maggiore \u00e8 la quantit\u00e0 di foglie, maggiore \u00e8 il tasso di crescita della pianta e maggiore \u00e8 il volume di alburno necessario. Per questo gli alberi che crescono in spazi aperti e hanno pi\u00f9 luce a disposizione, hanno pi\u00f9 alburno (relativamente al raggio totale del tronco) rispetto ad un albero della stessa specie che cresca in una densa foresta.\nGli alberi isolati possono raggiungere dimensioni notevoli in alcune specie, pi\u00f9 di 30 cm in diametro per il pino, prima che inizi la formazione del durame.\nCon la crescita in et\u00e0 e in diametro dell'albero, la porzione pi\u00f9 interna dell'alburno cessa di funzionare man mano che le cellule muoiono. Questa zona inerte, morta, \u00e8 chiamata \"durame\".\nIn alcune specie la formazione del durame inizia presto e per questo hanno un sottile strato di alburno: Castagno, gelso, sassofrasso; In altre il processo inizia tardivamente e l'alburno \u00e8 pi\u00f9 spesso: acero, betulla, faggio, pino.\nNon c'\u00e8 una relazione precisa tra la crescita annuale degli anelli e la quantit\u00e0 di alburno. Nell'ambito di una specie la superficie della sezione dell'alburno \u00e8 solo molto approssimativamente in proporzione con la dimensione del tronco.\nSe gli anelli sono fitti, ne \u00e8 richiesto un numero maggiore che se fossero pi\u00f9 allargati. Quando un albero cresce l'alburno aumenta in spessore oppure volume. Lo spessore relativo \u00e8 maggiore nelle parti pi\u00f9 alte del tronco, per il fatto che il diametro totale \u00e8 minore rispetto alla base e perch\u00e9 le parti alte sono pi\u00f9 giovani. Importante ricordare che per gli impieghi industriali del legno e in particolare nel settore mobili/arredamento \u00e8 preferibile utilizzare (per quanto possibile) il durame (massello). Infatti il durame rispetto all'alburno dello stesso tipo di legno ha caratteristiche tecnologiche qualitativamente migliori: maggiore durezza, maggiore stabilit\u00e0, maggiore resistenza all'azione di organismi vegetali e animali(muffe, funghi, insetti xilofagi), maggiore livello di finitura delle superfici.\nUn albero giovanissimo \u00e8 coperto di rametti pressoch\u00e9 ovunque, ma nella crescita i pi\u00f9 vecchi muoiono e cadono. La crescita successiva copre gli abbozzi che rimangono come nodi. Per quanto liscio possa essere esternamente un tronco, presenter\u00e0 pi\u00f9 o meno nodi al suo interno. Per questo motivo l'alburno di un albero vecchio, e specialmente di foresta, ha meno nodi rispetto al durame. Poich\u00e9 in molti utilizzi i nodi sono considerati un difetto, ne consegue che l'alburno \u00e8 migliore da questo punto di vista. \u00c8 interessante notare che il durame centrale di vecchi alberi pu\u00f2 rimanere sano anche per centinaia o in alcuni casi migliaia di anni.\nOgni ramo o radice rotta o ferita causata dal fuoco, dagli insetti o caduta del legname pu\u00f2 costituire un punto di inizio del processo di degrado che, una volta iniziato pu\u00f2 penetrare fino a raggiungere ogni parte del tronco. Le larve di diversi insetti scavano l'interno degli alberi e i canali lasciati permangono e sono ulteriore fonte di malattie. L'alburno \u00e8 pi\u00f9 protetto da questi problemi per il solo fatto di essere pi\u00f9 giovane e pi\u00f9 esterno.\nSe un albero cresce per tutta la sua vita in posizione isolata e in condizioni costanti di suolo e ambiente, la massima velocit\u00e0 di crescita si ha in giovane et\u00e0, dopodich\u00e9 decresce progressivamente. Gli anelli di crescita sono per molti anni ampi, poi si infittiscono sempre pi\u00f9. Poich\u00e9 ogni anello \u00e8 stratificato sul precedente, a meno che l'albero aumenti la produzione di materiale, ne consegue che ogni anello pi\u00f9 esterno deve essere pi\u00f9 sottile. Quando un albero raggiunge la maturit\u00e0 la produzione annuale di legno diminuisce, riducendo ulteriormente lo spessore degli anelli esterni.\nNel caso di alberi di foresta molto dipende dalla competizione tra gli esemplari per la luce e il nutrimento, e si possono avere periodi alternati di crescita lenta e veloce. Alcuni alberi come gli ontani possono mantenere uno spessore degli anelli uniforme per centinaia di anni, anche se al crescere del diametro si ha comunque una certa riduzione dello spessore.\nSi ha una marcata differenza nella venatura tra durame e alburno ricavati da grandi alberi, in particolare se nella maturit\u00e0. In alcuni alberi il legno deposto in tarda et\u00e0 \u00e8 pi\u00f9 tenero, leggero, meno resistente e con un disegno pi\u00f9 evidente di quello prodotto inizialmente, mentre in altre specie si ha l'opposto. In un grosso tronco l'alburno, in conseguenza delle condizioni ambientali presenti nel periodo in cui si \u00e8 sviluppato, pu\u00f2 avere caratteristiche inferiori per durezza, resistenza e rigidit\u00e0 rispetto al durame sano dello stesso albero.\nI nodi.\nI \"nodi\" sono un prolungamento di un ramo, all'interno del fusto o di un ramo pi\u00f9 grande. I rami si sviluppano partendo dal midollo, la parte centrale del fusto, e aumentano la loro dimensione aggiungendo ogni anno un anello di legno, che \u00e8 la continuazione del corrispondente anello del fusto. La porzione inclusa ha una forma conica-irregolare, con la punta in corrispondenza del midollo e le fibre poste ad angolo retto oppure oblique rispetto a quelle del fusto e con queste intrecciate.\nDurante lo sviluppo dell'albero, la maggior parte degli strati (specialmente quelli pi\u00f9 interni) muoiono, ma rimangono integri per anni. Gli strati successivi non sono intimamente legati con gli strati morti, ma vi crescono sopra, avvolgendoli; ne consegue che quando un ramo si secca lascia nodi che sono come un tappo in un buco, e facilmente si staccano quando il legno viene segato.\nSi riconoscono tre tipologie di nodi:\nNella classificazione del legname i nodi sono stimati in base alla forma, la dimensione, il colore, l'integrit\u00e0 e la fermezza con cui rimangono in sede.\nLa presenza dei nodi influisce sulla resistenza alla bluttura, sulla deformabilit\u00e0, sulla facilit\u00e0 di lavorazione e la tendenza alla formazione di fessure. Sono difetti che in genere riducono la qualit\u00e0 del legname e ne abbassano il valore ove sia impiegato come materiale strutturale e sia importante la resistenza. L'indebolimento del legno \u00e8 ancora pi\u00f9 indesiderato dove siano presenti importanti sforzi meccanici di trazione o compressione. L'influenza dei nodi sulla resistenza di una struttura come una trave dipende dalla loro posizione, dimensione, numero, direzione delle fibre e consistenza. Un nodo presente nella parte superiore viene compresso mentre nella parte inferiore \u00e8 soggetto a tensione.\nLa presenza di piccoli nodi lungo la linea di tensione nulla della trave pu\u00f2 anche incrementare la resistenza, prevenendo la fessurazione longitudinale. I nodi posti al centro, ad un quarto dell'altezza della trave non sono un problema serio, cos\u00ec come quelli presenti alle estremit\u00e0. I nodi integri non invalidano il legno quando sottoposti a sforzi compressivi paralleli al senso delle fibre.\nSulle tavole e pannelli i nodi non sono dannosi se decorrono nel senso della lunghezza con un certo angolo rispetto alla superficie maggiore. I nodi non influiscono sulla rigidit\u00e0 del legname strutturale. Solamente i difetti pi\u00f9 importanti possono incidere sul limite di elasticit\u00e0 di una trave. Rigidit\u00e0 ed elasticit\u00e0 dipendono maggiormente dalla qualit\u00e0 delle fibre del legno piuttosto che dai difetti. L'effetto dei nodi \u00e8 quello di ridurre la differenza tra la tensione delle fibre al limite elastico e il modulo di Young di rottura della trave. La forza di rottura \u00e8 invece molto influenzata dai difetti. A definire la pericolosit\u00e0 di un nodo contribuisce fortemente il rapporto tra la dimensione del nodo, indicata come diametro, e la dimensione della faccia su cui insiste, oltre che la sezione anatomica in esso presente.\nPer particolari applicazioni, per esempio pannelli a vista, la presenza dei nodi \u00e8 positiva poich\u00e9 dona al legno un aspetto estetico pi\u00f9 variegato e interessante.\nPer i tronchi, per esempio quelli di noce da legno, la presenza di nodi pu\u00f2 rappresentare un non trascurabile motivo di deprezzamento qualora si debba procedere alla laminazione per utilizzarne i fogli per impiallacciatura, in quanto la porzione corrispondente all'inserimento del nodo tende, nella lavorazione, a staccarsi.\nLegno di reazione.\nIl legno di reazione \u00e8 prodotto dalla pianta quando il fusto \u00e8 sottoposto a particolari e prolungate sollecitazioni meccaniche oppure a gravit\u00e0. La formazione di questo tipo particolare di legno \u00e8 necessario alla pianta per controbilanciare le forze che deviano il portamento del fusto da una posizione eretta. Si conoscono due tipi di legno di reazione: legno di compressione nelle conifere e legno di tensione nelle latifoglie.\nContenuto di acqua.\nL'acqua \u00e8 presente nel legno vivo in due forme principali:\nIl legno fresco pu\u00f2 contenere una umidit\u00e0 anche superiore al 100% del proprio peso secco. Il 30% \u00e8 definito come il punto di saturazione delle fibre (PSF), \u00e8 un valore formale che tiene conto del fatto che questo valore \u00e8 in realt\u00e0 compreso tra il 25 e il 40% a seconda della specie e, principalmente ma non solo, della densit\u00e0. Il PSF corrisponde all'umidit\u00e0 percentuale del legno per la quale tutti i condotti cellulari (lumi) sono vuoti ma le pareti cellulari sono sature d'acqua. Ci\u00f2 significa che non ne possono contenere altra al proprio interno e quindi l'acqua in pi\u00f9 si riversa nei condotti cellulari. \nAl di sopra del PSF oltre l'acqua di saturazione vi \u00e8 anche acqua libera; al di sotto vi \u00e8 solo acqua di saturazione. Il legno essiccato all'aria contiene ancora il 12%-16% di umidit\u00e0. L'umidit\u00e0 del legno asciugato in essiccatoio pu\u00f2 essere invece portata a valori pi\u00f9 bassi (anche fino al 6-8%).\nPonendo il legno in ambiente saturo di umidit\u00e0, ma evitando il contatto con l'acqua allo stato liquido, si raggiunge la condizione di saturazione delle fibre.\nIl legno \u00e8 un materiale igroscopico, l'acqua pu\u00f2 legarsi ad esso sotto forma di vapore che interagisce con la parete cellulare o in forma liquida che scorre nei lumen cellulari. Soltanto la prima influenza significativamente le propriet\u00e0 del legname. \nL'eliminazione dal tessuto legnoso dell'acqua libera non crea nessuna modifica nel tessuto se non un evidente calo di peso, l'eliminazione dell'acqua legata alle pareti cellulari (\"essiccazione\" del legname o \"stagionatura\") crea delle deformazioni e ritiri del legno.\nIl contenuto d'acqua del legno viene espresso come rapporto tra la differenza del peso del legno umido e del legno secco, diviso il peso di legno secco. Un semplice metodo detto \"gravimetrico\" per misurare il contenuto di umidit\u00e0 consiste nel pesare un campione mu, essiccarlo in stufa a per un certo tempo oltre il quale il peso diventa circa costante ms e ripesarlo: vale la relazione formula_1. Il valore del contenuto di umidit\u00e0 del legno pu\u00f2 quindi essere pari o superiore al 100% qualora almeno met\u00e0 del peso di un campione di legno sia dovuto all'acqua in esso contenuta.\nSi pu\u00f2 misurare anche il massimo contenuto d'acqua del legno, eseguendo la misura di contenuto di umidit\u00e0 del legno su un campione immerso in acqua sino a peso costante.\nIl massimo contenuto d'umidit\u00e0 del legno pu\u00f2 essere inoltre usato come un indice dello stato di degrado di un elemento ligneo. Infatti al crescere del degrado delle cellule il contenuto d'acqua, soprattutto di imbibizione, tende ad aumentare e quindi si pu\u00f2 stimare il livello di degrado in funzione del contenuto massimo di umidit\u00e0 del legno. Nel caso del legno archeologico bagnato (o immerso) si sono riscontrati valori di contenuto massimo di umidit\u00e0 anche superiori al 600%, indice di un quasi totale degrado della parete cellulare del legno.\nL'effetto dell'acqua nel legno \u00e8 di rendere questo pi\u00f9 soffice e flessibile, in modo simile all'effetto che si pu\u00f2 osservare sulla carta e sul panno. Entro certi limiti l'effetto ammorbidente aumenta con l'aumentare del contenuto in acqua.\nL'essiccazione causa un notevole aumento della resistenza del legno, in modo particolare in alcune specie. Un esempio estremo \u00e8 l'abete rosso, in cui un blocco di 5\u00a0cm secco sopporta quattro volte il carico dello stesso blocco ancora verde.\nUna volta abbattuto e ridotto in tavole, il legno esposto all'aria aperta (stagionatura) comincia lentamente a cedere l'acqua al suo interno all'aria circostante, uscendo molto facilmente e velocemente dalle cellule poste sui bordi o le testate, e pi\u00f9 difficilmente dalle cellule in profondit\u00e0 (travaso da cellula a cellula). Questo dar\u00e0 luogo a delle spaccature sulle testate delle tavole. Quando l'umidit\u00e0 del legno scende al di sotto del PSF il legno comincia a ritirarsi e a deformarsi.\nCon la stagionatura naturale si ottiene del legname con umidit\u00e0 pari al 15-16%, dettata dall'umidit\u00e0 di equilibrio del legno con le condizioni dell'ambiente esterno. I tempi di essiccazione sono molto lunghi (da 6 mesi a due anni) con conseguente immobilizzo di capitali.\nUtilizzi.\nCome nel resto del mondo, anche in Italia il legno strutturale \u00e8 stato largamente usato come materia prima per la costruzione di case e altri edifici fino agli anni venti del XX secolo. \nSuccessivamente \u00e8 stato sostituito dal mattone e dal cemento.\nOggi sta riacquistando la sua importanza, grazie anche ad una nuova coscienza ambientale.\nGli elementi dell'arredamento sono frequentemente realizzati in legno, cos\u00ec pure come rivestimento (pavimenti in legno, pannellature ecc.).\nL'uso pi\u00f9 importante per l'evoluzione della civilt\u00e0 umana \u00e8 per\u00f2 legato alla scoperta del fuoco e al suo utilizzo come fonte di energia, che permise agli uomini preistorici di cucinare, scaldarsi e difendersi dagli animali. \nIl suo utilizzo come fonte energetica principale \u00e8 continuato per tutta la storia dell'umanit\u00e0 fino a tutto il XVIII secolo, quando cominci\u00f2 ad essere sostituito dal carbone, dal potere calorifico pi\u00f9 elevato e pi\u00f9 adeguato per le nascenti necessit\u00e0 industriali.\nIl fuoco di legna, in genere innescato con l'accensione di ramaglia, \u00e8 tuttora usato in molte abitazioni per il riscaldamento.\nSe bruciato nelle efficienti stufe moderne e prelevato da foreste appositamente coltivate, il legno pu\u00f2 essere una fonte di energia rinnovabile.\nLo studio dell'accrescimento degli anelli degli alberi (dendroclimatologia) \u00e8 una branca della paleoclimatologia."}
{"id": "87416", "revid": "287204", "url": "https://it.wikipedia.org/wiki?curid=87416", "title": "Croce greca", "text": "La croce greca \u00e8 una croce formata da quattro bracci di uguale misura che si intersecano ad angolo retto.\nSviluppo storico.\nIn architettura l'intersecarsi di navata e transetto conferisce alle chiese una pianta a croce. Si parla di pianta a croce greca per le chiese in cui la navata e il transetto hanno la stessa lunghezza e si intersecano a met\u00e0 della loro lunghezza. Altrimenti, quando navata e transetto sono di lunghezze diverse, si parla di pianta a croce latina.\nLa pianta a croce greca \u00e8 tipica dell'arte bizantina: il prototipo \u00e8 la distrutta chiesa dei Santi Apostoli a Costantinopoli, ripresa poi in Italia durante l'Alto Medioevo, ma quasi completamente sostituita dalla croce latina con l'avvento del romanico. Un famoso esempio di chiesa a croce greca di ispirazione bizantina \u00e8 la basilica di San Marco di Venezia.\nLa pianta a croce greca venne ripresa nell'Italia centrale durante il Rinascimento, quando furono costruiti numerosi edifici a pianta centrale, pianta che Filippo Brunelleschi ebbe modo di sperimentare nella Sacrestia Vecchia di San Lorenzo e in quel capolavoro di armonia formale che \u00e8 la cappella Pazzi. Suggestionati dal risultato furono i fratelli da Sangallo: prima Giuliano realizz\u00f2 la basilica di Santa Maria delle Carceri a Prato, poi Antonio progetto la chiesa di San Biagio a Montepulciano; dello stesso periodo sono anche l'incertamente attribuita Santa Maria della Consolazione di Todi e il progetto originario di Bramante e Michelangelo Buonarroti per la basilica di San Pietro in Vaticano. Il Bramante reintrodusse questa tipologia anche nel Nord Italia, dove peraltro gi\u00e0 Leon Battista Alberti aveva sperimentato lo schema nella chiesa di San Sebastiano. Nelle Marche, a poca distanza dal Palazzo Ducale di Urbino e dal luogo natio di Bramante, sorge a croce greca nel 1495 il vasto santuario di Santa Maria delle Stelle su committenza del comune di Cagli.\nAltro esempio di chiesa a croce greca si pu\u00f2 trovare nel piccolo comune di Cellere, in provincia di Viterbo, dove sorge la chiesa di Sant'Egidio, pi\u00f9 famosa come chiesa del Sangallo in quanto progettata da Antonio da Sangallo il Giovane.\nCon la chiesa del Ges\u00f9 a Roma e con la modifica del progetto di San Pietro, gli esperimenti sulla pianta a croce greca possono definirsi conclusi, attraverso l'impianto dell'armonia rinascimentale nel pi\u00f9 pratico modello a croce latina. Tuttavia, durante il Barocco, Pietro da Cortona realizz\u00f2 la chiesa dei Santi Luca e Martina a Roma facendo ricorso a una croce greca leggermente allungata; sempre riconducibili a una croce greca allungata sono la chiesa di San Carlo ai Catinari, sempre a Roma, e la cappella della Sorbona, a Parigi.\nSe nell'arte ortodossa e dell'Europa Orientale la croce greca \u00e8 stata utilizzata fino a oggi senza soluzione di continuit\u00e0, nel mondo cattolico occidentale questa tipologia \u00e8 stata ripresa in seguito al Rinascimento solo occasionalmente.\nIn epoca neoclassica, merita di essere ricordata la croce greca del Pantheon di Parigi, un imponente edificio costruito dall'architetto Jacques-Germain Soufflot."}
{"id": "87417", "revid": "675860", "url": "https://it.wikipedia.org/wiki?curid=87417", "title": "Hovercraft", "text": "Un hovercraft o aeroscafo (o anche aeroscivolante come viene talvolta tradotto in italiano) \u00e8 un veicolo sostentato da un \"cuscino d'aria\" e mosso da una o pi\u00f9 eliche. \u00c8 in grado di spostarsi su diverse superfici e di raggiungere velocit\u00e0 superiori ai 150 km/h. Realizzato in forma industriale o hobbystica in misure che vanno da 2 metri di lunghezza sino ai 57 metri degli hovercraft da sbarco russi della Classe Zubr. Viene usato per uso dilettantistico, soccorso e militare per la sua rapidit\u00e0 di lancio, la sua velocit\u00e0 e soprattutto per la sua versatilit\u00e0 nell'attraversare superfici di differente composizione. L'hovercraft \u00e8 stato classificato come penultima invenzione nel settore trasporti, prima dello Space Shuttle.\nClassificazione.\nSecondo alcuni autori, tecnicamente un hovercraft pu\u00f2 essere classificato come appartenente alla classe degli aeromobili e in questo ambito pu\u00f2 essere quindi definito come un'aerodina a \"sostentazione per reazione diretta\" (il \"cuscino d'aria\") e anche alla classe delle imbarcazioni, sebbene non abbia eliche immerse in acqua. Di fatto in molti stati, fra cui Canada, nel caso di grossi mezzi per la guida \u00e8 richiesta sia la patente aeronautica sia la patente nautica.\nIdrodinamicamente viene considerato come una barca con uno scafo d'aria: il sostentamento non \u00e8 una librazione come l'elicotteristico Hovering, ma \u00e8 un galleggiamento con o senza il cuscino gonfio. Le prestazioni anfibie sono permesse dalla fuoriuscita perimetrale dell'aria costantemente prodotta, aria che costituisce un \"velo\" lubrificante. Nei primi veicoli il bordo era rigido e per creare un velo sufficiente erano necessarie grandi potenze, L'invenzione della gonna perimetrale e delle gonnelle singole in seguito, che si adeguano alle asperit\u00e0 del terreno come una morbida guarnizione, ha permesso di diminuire notevolmente lo spessore del velo d'aria e quindi la potenza necessaria al sostentamento.\nAl di l\u00e0 delle differenti opinioni, in ogni caso per convenzione internazionale gli Hovercraft sono considerati imbarcazioni a tutti gli effetti, ovvero \"navi dinamicamente sollevate\" e descritti dalla IMO (International Marittime Organization) Hig Speed Craft: code 1.4.2 \u201cAir-cushion vehicle (ACV)\u201d is a craft such that the whole or a significant part of its weight can be supported, whether at rest or in motion, by a continuously generated cushion of air dependent for its effectiveness on the proximity of the surface over which the craft operates.\" (trad: Veicoli a cuscino d'aria (ACV) \"\u00e8 uno scafo tale che la totalit\u00e0 o una parte significativa del suo peso pu\u00f2 essere sostenuto, sia a riposo o in movimento, da un cuscino d'aria generato continuamente dipendente per la sua efficacia alla vicinanza della superficie nel corso del quale l'imbarcazione opera). Con la nuova legislazione Europea acquisita anche in Italia per la guida di hovercraft con potenza superiore a , anche se classificati come natanti, viene richiesta la patente nautica. Specificamente per gli Hovercraft, non \u00e8 possibile la marcatura \"CE\" 2003/44/CE e anche i motori sono esentati dall'adeguarsi alle normative antinquinamento.\nIn Italia, e con leggi abbastanza simili in tutta Europa, le normative di riferimento per la costruzione, la conduzione, e l'utilizzo sono diverse per qualsiasi imbarcazione e hovercraft, seguendo la norma generale oppure quella pi\u00f9 semplificata, richiesta per il diporto.\nL'utilizzo previsto determina la normativa a cui attenersi, indicata dalla legge 472 del 1999, art 25 che prevede espressamente:\n\"Le navi minori e i galleggianti, di cui all'articolo 146 del codice della navigazione, aventi una lunghezza fuori tutto non superiore a 24 metri, possono essere iscritti nei registri e destinati a servizi speciali per uso privato ovvero per uso in conto proprio per la navigazione nelle acque marittime entro 12 miglia dalla costa.\".\nin seguito viene specificato:\nA) per uso privato, l'utilizzazione dell'unit\u00e0 come mezzo di locomozione propria e di terzi a titolo amichevole;... Ai fini della sicurezza della navigazione alle unit\u00e0 destinate ad uso privato, si applica il regolamento di sicurezza per la navigazione da diporto, approvato con decreto del Ministro dei trasporti e della navigazione 21 gennaio 1994, n. 232.\nLa categoria del diporto \u00e8 destinata alle attivit\u00e0 ricreative e non consente alcun tipo di lavoro o attivit\u00e0 professionale, se non quella inquadrata nella citata legge 472 o del noleggio (ma per diporto). vedi anche (codice Diporto, tit.1, capo, art.1, disposizioni generali) La normativa da diporto accetta una semplificazione delle norme generali di sicurezza, permette l'utilizzo di combustibili pi\u00f9 volatili (benzina) ma potenzialmente esplosivi, l'esenzione dall'immatricolazione per lunghezze sino a 10\u00a0m.\nB) per uso in conto proprio, l'utilizzazione dell'unit\u00e0 per il soddisfacimento di necessit\u00e0 strettamente connesse all'attivit\u00e0 istituzionale di soggetti pubblici o privati o all'attivit\u00e0 imprenditoriale di soggetti commerciali ivi compresa l'attivit\u00e0 di acquacoltura in acque marine con gabbie galleggianti o sommerse...alle unit\u00e0 destinate ai servizi speciali per uso in conto proprio si applica il regolamento per la sicurezza della navigazione e della vita umana in mare, approvato con decreto del Presidente della Repubblica 8 novembre 1991, n. 435.\nIl DPR 435/91, e in genere il \"REGOLAMENTO DI SICUREZZA DELLA NAVIGAZIONE E DELLA VITA UMANA IN MARE\" che riflette le disposizioni EU, definisce con chiarezza gi\u00e0 in prima battuta (Libro 1, Titolo 1, capitolo 1, art.1, comma 1, par. 1) cosa debba intendersi per Aeroscafo (Hovercraft): una nave avente mezzi atti a generare sotto di essa un cuscino d'aria capace di sollevarla sulla superficie del mare.\nAd eccezione delle omologazioni da diporto, per tutte le imbarcazioni entrobordo, compresi gli Hovercraft, \u00e8 richiesto espressamente (artt. 81 e 193) l'utilizzo di combustibile con punto di infiammabilit\u00e0 superiore a 38\u00a0\u00b0C, ovvero Gasolio o Kerosene, limitatamente ad aliscafi o aeroscafi/hovercraft.\nStoria.\nIl primo progetto che sia giunto a noi che sia stato chiamato hovercraft \u00e8 del 1716 su disegno dello svedese Emanuel Swedenborg che fu progettista, filosofo e teologo. La sua piattaforma a cuscino d'aria alimentata a forza umana somigliava ad una barca rovesciata con un sedile al centro e dei remi a forma di mestolo che avrebbero dovuto spingere l'aria sotto il veicolo ad ogni corsa verso il basso. Non fu mai costruito nessun veicolo con questo principio, senza dubbio nessuno avrebbe mai potuto farlo funzionare a causa della scarsa potenza disponibile.\nA met\u00e0 degli anni 1870 l'ingegnere britannico Sir John Thornycroft costru\u00ec una serie di macchine per esperimenti basate sull'uso di aria fra lo scafo della barca e l'acqua per ridurre la resistenza all'avanzamento. Sebbene abbia ottenuto vari brevetti su scafi lubrificati ad aria (1877), non vennero mai trovate applicazioni pratiche.\nNegli anni molte altre persone tentarono altri metodi per ridurre la resistenza all'avanzamento delle navi, ma fino al 1952 non si ebbe nessuna applicazione pratica.\nIn quell'anno l'inventore britannico Christopher Cockerell propose la sua soluzione e per questa invenzione nel 1969 gli fu concesso il titolo di Sir o Barone.\nCon semplici esperimenti utilizzando un motore da aspirapolvere e due lattine cilindriche egli prov\u00f2 che era possibile realizzare un veicolo che si muovesse su un cuscino d'aria in grado di muoversi su diversi tipi di superfici. La novit\u00e0 maggiore da lui introdotta fu un sistema a getto in grado di confinare il cuscino d'aria sotto il veicolo. Il cuscino d'aria permetteva di spostarsi su terreni fangosi, acqua, paludi come se fosse su terreni compatti.\nIl costruttore di aerei britannico \"Saunders Roe\" svilupp\u00f2 il primo hovercraft in grado di trasportare un uomo, lo \"SR-N1\" con cui vennero svolti molti test fra il 1959 ed il 1961 fra cui un attraversamento della Manica. La sua prima dimostrazione in pubblico \u00e8 del 1959. Venne cos\u00ec scoperto che era possibile aumentare la capacit\u00e0 di \"sostentamento\" con l'aggiunta di un \"tubo con scarico a gonnelle\" di tela gommata flessibile fra la superficie e lo scafo, avente lo scopo di \"contenere l'aria\" sotto lo scafo dando un effetto \"galleggiamento\", se pur minimo, in aria.\nIl primo hovercraft a produzione industriale fu nominato \"SR-N1\" ed era equipaggiato con motore a pistoni che azionava una serie di eliche intubate che creano un flusso di \"sostentamento\" diretto sulla superficie e che forniscono la spinta tramite canalizzazioni d'aria. Con questo mezzo il 25 luglio del 1959 viene attraversato in sole 2 ore di navigazione il Canale della Manica. Alla guida il Capt. Peter Lamb coadiuvato dall'Ingegnere John B. Chaplin e come \"contrappeso a prua\" il suo inventore ingegner Christopher Cockerell che successivamente sar\u00e0 nominato Sir.\nIl progetto non ebbe molto successo \"commerciale\" perch\u00e9 era in grado di trasportare poco pi\u00f9 del proprio peso e due uomini di equipaggio.\nTenace e lungimirante l'Ingegner Christopher Cockerell svilupp\u00f2 il suo progetto con l'aggiunta di \"tubi gonfiabili\", \"eliche aeronautiche su asse mobile\" e un \"sistema di ventole cilindriche\" inglobate nello scafo per il \"sostentamento\" e li applic\u00f2 al suo secondo progetto \"SRN2\"; anch'esso ebbe un modesto sviluppo commerciale, perch\u00e9 privo di risorse economiche e comunque ben presto superato e messo da parte dai \"baroni\" dell'aeronautica Britannica.\nComunque il primo vero mezzo per trasporto di passeggeri fu il \"Vickers VA-3\" che nell'estate del 1961 cominci\u00f2 il servizio regolare lungo le coste settentrionali del Galles fra Wallasey e Rhyl: questo hovercraft era mosso da due motori turboelica, spinto da eliche e governato da ciclopici timoni a barra. Anche questo modello fu \"inglobato\" dalla Saunders Roe e The British Hovercraft Corporation.\nDurante gli anni \"60 la Saunders-Roe Ltd, o SARO, da sempre vicina alla costruzioni aeronautiche (1910) con aerei, idrovolanti ed elicotteri, svilupp\u00f2 diversi modelli che erano in grado di trasportare passeggeri. Fra questi il \"SR-N2\" che oper\u00f2 sul Solent dal 1962 e pi\u00f9 tardi il \"SR-N6\" che prest\u00f2 servizio regolare sul Solent fra Southsea a Ryde nell'Isola di Wight per molti anni. Il servizio inizi\u00f2 il 24 luglio 1965 con il \"SR-N6\" che trasportava 38 passeggeri. Al giorno d'oggi due moderni hovercraft \"AP1-88\" con 98 posti seguono la stessa rotta e oltre 20 milioni di passeggeri (al 2004) lo hanno scelto per raggiungere l'isola.\nCome fecero Saunders Roe e Vickers che si unirono per creare la The British Hovercraft Corporation nel 1966, altri costruttori durante gli anni \"60 costruirono i loro hovercraft: la Cushioncraft, facente parte del gruppo Britten-Norman, Hovermarine che ha introdotto delle bandelle laterali \"affogate\" nell'acqua con il compito di intrappolare l'aria sui lati, la Lockheed Corporation (Textron Marine and Land Systems Lockheed), la ABS-Hovercraft con il suo moderno M10 realizzato esclusivamente in materiale composito (Kevlar/Carbonio).\nNel 1970 il pi\u00f9 grande hovercraft inglese in servizio commerciale era il \"SR-N4\", classe \"Mountbatten\", che faceva regolare servizio attraverso la Manica fra Dover in Inghilterra e Calais in Francia trasportando passeggeri ed auto; sulla stessa rotta operava anche il Naviplane N500, il pi\u00f9 grande e veloce hovercraft costruito. Il servizio fu interrotto nel 2002 per un concorso di cause apparenti: l'apertura del Tunnel della Manica, l'alto costo di esercizio dovuto al prezzo dei carburanti e l'avvento di un sistema di catamarani veloci ad effetto suolo (SES) leggeri e a basso costo di gestione, nonch\u00e9 la mancanza di sponsorizzazioni statali ormai destinate dall'Europa alle Grandi Flotte.\nIl successo commerciale degli \"hovercraft civili\" ha sofferto per la rapida crescita del costo del combustibile alla fine degli anni \"60 e negli anni \"70 a seguito del conflitti nel medio oriente. Gli hovercraft hanno invece continuato a godere di un certo successo in ambito militare, in particolare negli Americani con il LCAC, mentre solo dopo la caduta del muro di Berlino si \u00e8 scoperto in Occidente che l'Unione Sovietica negli anni del \"gelo\" aveva realizzato dei veri e propri \"Hovergiant\". Definiti dalla NATO come classi Zumro e Katalyna, questi enormi hovercraft erano in grado di trasportare interi arsenali militari in qualunque condizione meteorologica e su qualunque terreno di battaglia.\nNegli ultimi anni con l'avvento del kevlar/Carbonio sono stati sviluppati altri mezzi di trasporto che utilizzano \"la via del mare\" con tecniche di costruzione innovative e consumi ridotti (peso/potenza) e con prestazioni comparabili se utilizzati in acqua: gli aliscafi, i catamarani, i trimarani, gli idrovolanti grandi quanto un Jumbo Jet che viaggiano sfruttando l'effetto suolo e in forte sviluppo gli SES, una via di mezzo tra i catamarani e gli Hovercraft, che hanno eccellenti capacit\u00e0 velocistiche, bassi consumi, e direzionalit\u00e0.\nA met\u00e0 degli anni '60 la Societ\u00e0 Grandi Magazzini ALCER di Napoli, in concorrenza con la compagnia aerea \"ELIVIE\", dava inizio a un servizio di linea marittima nel golfo di Napoli con l'utilizzo di due hovercraft. Questo servizio passeggeri collegava la stazione nautica, appositamente costruita, di Piazza Vittoria, con le isole del golfo e Sorrento. Il servizio di linea hovercraft napoletano fin\u00ec con il fallimento della compagnia armatrice Grandi Magazzini ALCER.\nOggi.\nAttualmente gli hovercraft popolano il nostro globo ad ogni latitudine sia per uso civile che militare. Indistintamente per lunghezza o conformazione vengono usati come traghetti, mezzi di lavoro su laghi, fiumi, paludi, delta e mezzi di soccorso sia in mare che in acque interne, con notevole successo sono stati collaudati come \"taxi\" per percorrere fiumi ghiacciati o come rompighiaccio ed anche come mezzi di sbarco per truppe militari.\nAltissime velocit\u00e0, facile manovrabilit\u00e0, grandi capacit\u00e0 di carico, molteplicit\u00e0 di utilizzo, indifferenza ed insensibilit\u00e0 alle asperit\u00e0 delle superficie percorse, invisibilit\u00e0 ai radar o ai sonar nelle versioni militari, unite all'ormai basso costo di manutenzione, fanno dell'hovercraft un mezzo unico ed insostituibile.\nAttualmente e nel mondo intero gli hovercraft vengono ufficialmente utilizzati in tutte le misure da Guardie Costiere, Vigili del fuoco, Guardie Forestali, Istituti di Geologia, Squadre di Salvataggio, Squadre di disinfestazione, Squadre di Pronto Soccorso per bonifiche da sversamenti di idrocarburi ed infine come mezzi di salvataggio o di sostegno in caso di alluvioni.\nAl momento c'\u00e8 un numero crescente di ditte specializzate nella costruzione di hovercraft costruiti con le stesse tecniche dei grossi hovercraft che garantiscono funzionalit\u00e0 ed affidabilit\u00e0 d'uso. Anche in Europa si sta diffondendo l'interesse per gare agonistiche con dei veri e propri campionati di Formula. Queste gare non hanno ancora richiamato molti sponsor, ma ha richiamato gli appassionati del \"fai da te\" con dimostrazione di vere e proprie macchine da corsa che \"scivolano o volano sull'acqua\" a velocit\u00e0 superiori ai 100\u00a0km/ora.\nTipicamente i piccoli hovercraft hanno due motori separati uno per il \"sostentamento\" e uno per la \"spinta\", ambedue con una o pi\u00f9 eliche aeronautiche. L'ultima tendenza \u00e8 avere un motore con un'elica o una coppia di eliche intubate in Tubo Venturi che trasferiscono parte dell'aria prodotta tramite un ripartitore alle gonnelle. Un altro trend \u00e8 quello di utilizzare \"gonnelle\" e non una \"gonna o tubo unico\" per controllare la stabilit\u00e0 del mezzo ed agevolare il ricambio in caso di strappi.\nIl funzionamento \"nel concetto\" \u00e8 molto semplice: l'aria prodotta dall'elica e convogliata alle gonnelle crea un flusso costante di uscita verso la superficie, creando l'effetto \"on cushion\" (sul cuscino). Questo effetto \"galleggiamento\" permette all'hovercraft di alleggerire il suo peso chiamato in inglese \"Rabbit footprint\" in quanto il peso che lascia l'impronta \"in quel momento\" non \u00e8 superiore a quello di un coniglio. Le gonnelle, oltre che offrire stabilit\u00e0 ed \"effetto galleggiante\", servono anche ad attraversare asperit\u00e0 senza soffrire come farebbe la murata di una barca. La parte d'aria non convogliata viene usata come \"Spinta\" ovvero per far muovere l'hovercraft in avanti. La direzionalit\u00e0 viene garantita dai timoni posti alla fine del tubo venturi. I piccoli Hovercraft virano a 360\u00b0 su s\u00e9 stessi senza alcun problema, sia da fermi sia a tutta velocit\u00e0. I grossi Hovercraft dell'ultima generazione sono muniti di eliche a passo variabile che servono come aiuto per una rapida virata su s\u00e9 stessi o come freno in caso di rallentamento.\nAlcuni hovercraft anche di piccole dimensioni sono dotati di un sistema di inversione di spinta di nuova concezione, un brevetto USA dell'Ing. Christopher Fitzgerald, che consente una pi\u00f9 efficace manovrabilit\u00e0 anche in ambienti ristretti, oltre alle rotazioni sull'asse, alla frenata ed alla retromarcia. Questo sistema si rivela molto utile sul ghiaccio e per operazioni di soccorso in acque veloci, consentendo all'hovercraft di restare fermo sul posto in piena corrente. Il nuovo e ultimo sistema Flapton usato sul MACP oltre a queste performance, consente il controllo dell'assetto completo laterale e longitudinale, mantenendo automaticamente il corretto assetto parallelo alla superficie anche nelle virate pi\u00f9 strette e massima potenza.\nL'hovercraft rimane con l'Ekranoplano e prima dello Space Shuttle l'ultima invenzione del XX secolo nel sistema dei trasporti e non va a sostituire la barca, l'idrovolante o l'elicottero ma si pone come mezzo polifunzionale da utilizzare per il passaggio su superfici di diversa natura, senza lasciare \"solchi\" e soprattutto nel rispetto dell'ecosistema.\nCollegamenti esterni.\nOrganizzazione marittima internazionale"}
{"id": "87423", "revid": "90678712", "url": "https://it.wikipedia.org/wiki?curid=87423", "title": "Equazione reciproca", "text": "Si chiama equazione reciproca un'equazione algebrica scritta nella forma formula_1, in cui formula_2 \u00e8 un polinomio ordinato per valori decrescenti delle potenze dell'incognita \"formula_3\", i cui coefficienti estremi e quelli equidistanti da questi siano uguali (equazioni reciproche \"di prima specie\") oppure opposti (equazioni reciproche \"di seconda specie\"). Si pu\u00f2 notare che qualora un'equazione reciproca di seconda specie abbia grado pari, deve mancare del termine medio che, essendo alla stessa distanza dagli estremi, deve essere uguale al suo opposto.\nSe il grado di un'equazione reciproca \u00e8 dispari, oppure se il grado \u00e8 pari e l'equazione manca del termine medio, possibili soluzioni sono certamente formula_4 oppure formula_5 (eventualmente entrambi). La risoluzione di tali equazioni \u00e8 possibile utilizzando la regola di Ruffini che permette di abbassare il grado dell'equazione stessa.\nSi pu\u00f2 agevolmente verificare che se un'equazione reciproca ammette la radice formula_6, allora essa ha come soluzione anche il valore reciproco formula_7.\nEquazione di terzo grado.\novvero\nformula_10. \nQuindi raccogliendo a fattore parziale dopo aver moltiplicato formula_11 per formula_12 ho: \nRicordandosi quindi la (1), si pu\u00f2 ottenere l'equazione di secondo grado risolvente senza applicare la regola di Ruffini (ricordandosi che dell'equazione sar\u00e0 soluzione anche x=-1). \nAltrimenti applicando tale regola, si otterr\u00e0 sempre la (1) che, per la legge di annullamento del prodotto,avr\u00e0 per soluzione x=-1 e le soluzioni (reciproche) di:\nAnalogamente al caso precedente, 1 \u00e8 una radice dell'equazione, e quindi applicando la regola di Ruffini possiamo riscrivere l'equazione come\nle cui soluzioni sono, per la legge dell'annullamento del prodotto, riconducibili a quelle delle equazioni "}
{"id": "87424", "revid": "2036605", "url": "https://it.wikipedia.org/wiki?curid=87424", "title": "Virio Nicomaco Flaviano", "text": "Pagano, collabor\u00f2 con Eugenio nell'ultimo tentativo di restaurare l'antica religione romana.\n\u00c8 indicato anche come \u00abil Vecchio\u00bb, per distinguerlo dal figlio, Nicomaco Flaviano il Giovane.\nBiografia.\nCarriera sotto Graziano e Teodosio.\nFiglio di un certo Venusto (tradizionalmente identificato con Volusio Venusto), Flaviano era discendente di una delle pi\u00f9 prestigiose famiglie di Roma, e ricevette una ottima educazione. Fu questore, pretore, pontefice massimo e consolare per la Sicilia, per poi ritirarsi a vita privata nel 365. L'imperatore Graziano lo nomin\u00f2 per\u00f2 vicario della diocesi d'Africa nel 376; teneva questa carica quando ricevette l'editto contro il donatismo, che era molto forte in Africa, ma il fatto che lo scrittore cristiano Agostino d'Ippona, in una lettera del 405, lo scambi per un donatista \u00e8 un indizio che Flaviano si schier\u00f2 in effetti con coloro che avrebbe dovuto perseguitare. Probabilmente per questo motivo fu rimosso dalla carica l'anno seguente, nel 377.\nNel 388 divenne \"quaestor intra palatium\" (\u00abquestore nel Palazzo\u00bb, cio\u00e8 della corte imperiale), pi\u00f9 esattamente \"quaestor aulae divi Theodosii\", avendo quindi il compito di formulare le leggi per l'imperatore Teodosio; la sua nomina nel 390 a Prefetto del pretorio dell'Italia, Illirico e Africa lo rese uno dei pi\u00f9 potenti funzionari civili dell'impero. Non \u00e8 da escludere che la carriera di Flaviano, e in particolare il favore che godeva presso Teodosio, fosse dovuta alla volont\u00e0 dell'imperatore di mantenere buoni rapporti con il partito pagano, forte nei circoli aristocratici e senatoriali, che era ostile alla politica dell'imperatore cristiano, e di cui Flaviano era uno dei massimi rappresentanti.\nUsurpazione di Eugenio e tentativo di restaurazione pagana.\nDopo la misteriosa morte di Valentiniano II nel 392, Teodosio divenne unico signore dell'impero. Il potente \"magister militum\" di occidente, Arbogaste, sospettato di essere coinvolto nella morte del giovane imperatore, coagul\u00f2 l'opposizione a Teodosio nella persona di Flavio Eugenio, eletto \"augustus\" col sostegno delle legioni e dell'aristocrazia senatoriale romana. Eugenio nomin\u00f2 Flaviano proprio prefetto del pretorio, oltre che console \"sine collega\" per il 394.\nLa politica di Eugenio, in realt\u00e0 formulata da Arbogaste e Flaviano in quanto Eugenio era un cristiano, fu l'ultimo tentativo di riportare in auge l'antica religione romana e il complesso di valori ad essa collegata, entrambi messi in pericolo dall'avanzare della religione cristiana. La restaurazione del culto degli antichi d\u00e8i, sostenuta da Flaviano, fu ovviamente avversata dai cristiani: \u00e8 noto un \"Carmen adversus Flavianum\" (meglio noto col titolo di \"Carmen contra paganos\") compilato da un anonimo cristiano contro Flaviano, che accusa il politico pagano di aver praticato i \u00abridicoli\u00bb \"Amburbalia\", \"Isia\", \"Megalesia\" e \"Floralia\". Flaviano, infatti, pratic\u00f2 pubblicamente e ufficialmente una serie di cerimonie pagane che non si celebravano da parecchio tempo; inizi\u00f2 con il \"lustrum\" o \"sacrificum amburbale\" di Roma, che era stato celebrato l'ultima volta all'epoca di Aureliano, quando l'Urbe, sotto minaccia degli Alemanni, venne difesa dall'erezione delle Mura aureliane e ancor pi\u00f9 dall'\"amburbium\"; l\"'Isaia\" prevedeva una processione funebre di Flaviano e dei suoi sostenitori, che \u2014 con il capo rasato, vestiti lunghi di lana non tinta e con cinocefali in mano \u2014 lamentavano la morte di Osiride; i \"Megalesia\" vennero celebrati in nome di Cibele, con il battesimo del sangue dei fedeli e una processione della statua della dea; infine vennero i \"Floralia\", che per le danze sfrenate che li caratterizzavano erano ormai considerati indecenti. Anche le preparazioni militari per lo scontro con l'esercito di Teodosio vennero caratterizzate dall'antica religione: il \"labarum\" di Costantino I venne sostituito con l'effigie di Ercole Invitto, mentre statue di Giove vennero poste sui passi alpini dai quali sarebbe dovuto passare l'esercito di Teodosio.\nIl sostegno degli ambienti pagani eruditi alla politica di Flaviano \u00e8 sottolineato da due fatti: Flaviano \u00e8 uno degli interlocutori raffigurati nei \"Saturnalia\" di Ambrogio Teodosio Macrobio, scritti agli inizi del V secolo; d'altro canto mantenne rapporti strettissimi col suo amico e parente Quinto Aurelio Simmaco, rapporti proseguiti dopo la fine di Flaviano, in quanto il figlio di Flaviano spos\u00f2 la figlia di Simmaco.\nIl tentativo di Flaviano ed Eugenio fall\u00ec con la sconfitta e morte dell'usurpatore nella battaglia del Frigido (6 settembre 394), che decret\u00f2 il trionfo di Teodosio I e della religione cristiana. Dopo la battaglia, imitando un gesto nella tradizione della nobilt\u00e0 romana, Flaviano si suicid\u00f2. Negli anni seguenti la composizione del senato romano cambi\u00f2, e la componente pagano-tradizionalista, che fino ad allora aveva formato un partito da non sottovalutare, divenne irrilevante: tramont\u00f2 cos\u00ec la speranza di portare avanti la politica per la quale Flaviano aveva speso la propria vita.\n\"Damnatio memoriae\" e riabilitazione.\nI figli e successori di Teodosio, Onorio e Arcadio, promulgarono una legge nel maggio 395 con la quale perdonarono i sostenitori di Eugenio, ma, al contempo, condannarono Flaviano a una forma ridotta di \"damnatio memoriae\" che prevedeva, tra le altre cose, la revoca del consolato per l'anno precedente.\nIl provvedimento del maggio 395 richiedeva ai figli dei condannati di abiurare la fede pagana in cambio di quella cristiana. Questa abiura permise ai discendenti di Flaviano di ricoprire importanti cariche nell'amministrazione imperiale: il figlio di Flaviano, anch'egli chiamato Nicomaco Flaviano, divenne Prefetto del pretorio d'Italia, Africa e Illirico nel 431; il nipote di Flaviano, l'influente senatore Appio Nicomaco Dexter, ricopr\u00ec ruoli pubblici.\nFu proprio Dexter che, nel 431, si avvalse del sostegno degli influenti circoli senatoriali a cui apparteneva per far riabilitare pubblicamente il nonno. Fu innalzata una statua a Flaviano, la cui dedica spiegava che Flaviano era stato sempre stimato dall'imperatore Teodosio, e che il provvedimento di \"damnatio\" era da imputare a persone invidiose, e non agli imperatori.\nOpere.\nFlaviano faceva parte del circolo di Quinto Aurelio Simmaco, che raccoglieva esponenti di grande cultura dell'aristocrazia pagana e senatoriale di Roma, a cui apparteneva anche Vettio Agorio Pretestato. A questo circolo vanno ricondotte la pubblicazione di una nuova edizione degli \"Ab Urbe condita libri\" di Tito Livio e dell\"'Eneide\" di Virgilio.\nFlaviano scrisse un'opera di storia intitolata \"Annales\", andata perduta, dedicata a Teodosio I. Anche l'autore anonimo della \"Epitome de Caesaribus\" potrebbe appartenere al circolo di Flaviano, essendosi resa necessaria per l'impossibilit\u00e0 di diffondere gli \"Annales\" a seguito della \"damnatio memoriae\".\nAvrebbe tradotto, poi, la \"Vita di Apollonio di Tiana\" di Filostrato."}
{"id": "87425", "revid": "767487", "url": "https://it.wikipedia.org/wiki?curid=87425", "title": "Sid Wilson", "text": "Biografia.\nDi origini britanniche e vive a Des Moines, Iowa. Agli inizi della carriera con gli Slipknot, Wilson viene identificato come #0 e inizialmente indossava una maschera antigas del tipo C3 canadese. Dall'album ' ha iniziato ad indossare una suggestiva maschera da teschio; in \"All Hope Is Gone\" utilizza una maschera ispirata al robot \"Starscream\" dei \"Transformers\", che ha diverse funzionalit\u00e0: sopracciglia semoventi che Wilson adopera con un controllo remoto (per conferire alla maschera un'espressione pi\u00f9 cattiva, o una di stupore), ed occhi cangianti. In ' ha utilizzato una maschera in pelle nera con visiere a righe per gli occhi e un coperchio a forma di cono che una volta rimosso fa vedere la bocca con denti d'oro. Con l'uscita di \"We Are Not Your Kind\" utilizza una maschera costituita dal calco del suo viso che cambia espressione a seconda di come muove il proprio volto. Sid \u00e8 oltretutto noto per le sue strabilianti esibizioni durante i concerti, nei quali esegue acrobazie correndo su e gi\u00f9 per il palco o aggrappandosi alle piattaforme dove altri componenti suonano.\nOltre al suo impegno con gli Slipknot, Wilson \u00e8 anche un DJ di musica drum and bass, noto con lo pseudonimo di DJ StarScream ed \u00e8 sotto contratto con la'etichetta discografica giapponese N2O Records.\nA partire dall'agosto 2010 \u00e8 in tour con la sua band solista, i SID, di cui \u00e8 cantante. L'ultima data del tour si \u00e8 svolta il 5 settembre 2010 presso il locale Another Hole in the Wall di Steger (Illinois)."}
{"id": "87426", "revid": "125727115", "url": "https://it.wikipedia.org/wiki?curid=87426", "title": "Marina Berti", "text": "Biografia.\nFiglia di un italiano emigrato nel Regno Unito, alla fine degli anni trenta, arriv\u00f2 in Italia, stabilendosi a Firenze, per ultimare gli studi. Appassionata di recitazione, partecip\u00f2 ad alcuni spettacoli teatrali per debuttare negli studi dell'EIAR di Radio Firenze.\nNel 1940 la giovanissima Berti si trasfer\u00ec a Roma per entrare nel mondo del cinema: notata dal regista Piero Ballerini, esord\u00ec davanti alla cinepresa nel film \"La fuggitiva\" (1941), in una parte minore. Nel 1943 invece debutt\u00f2 come protagonista in \"Giacomo l'idealista\" di Alberto Lattuada.\nAttrice dotata di grande bellezza e di una intensit\u00e0 comunicativa, per tutti gli anni cinquanta e sessanta recit\u00f2 in ruoli di spessore in film come \"Febbre di vivere\" (1953), diretto da suo marito, Claudio Gora (pseudonimo di Emilio Giordana), e \"Un eroe del nostro tempo\" (1960) di Sergio Capogna, un film sulla Resistenza italiana. Partecip\u00f2 anche a importanti produzioni internazionali, specialmente di grandi kolossal hollywoodiani, come \"Quo vadis\" (1951) di Mervyn LeRoy, \"Ben-Hur\" (1959) di William Wyler e \"Cleopatra\" (1963) di Joseph L. Mankiewicz.\nVenne anche accreditata con il nome d'arte Maurin Melrose ne \"Il testimone\", film del 1945 diretto da Pietro Germi.\nA cominciare dalla met\u00e0 degli anni settanta, dopo avere partecipato a diversi sceneggiati televisivi tra cui \"Odissea\", l'attrice cominci\u00f2 a diradare la propria presenza sul grande e piccolo schermo.\nMuore a Roma il 29 ottobre 2002, all'et\u00e0 di 78 anni. \u00c8 sepolta al cimitero Flaminio di Roma.\nVita privata.\nEra moglie del cineasta Claudio Gora nonch\u00e9 madre degli attori Andrea, Marina, Carlo, Luca e Cristina Giordana."}
{"id": "87428", "revid": "486946", "url": "https://it.wikipedia.org/wiki?curid=87428", "title": "Aeroporto internazionale di Milano Malpensa", "text": ""}
{"id": "87435", "revid": "2161050", "url": "https://it.wikipedia.org/wiki?curid=87435", "title": "Fuoco (disambigua)", "text": ""}
{"id": "87437", "revid": "767487", "url": "https://it.wikipedia.org/wiki?curid=87437", "title": "L'inquilino del terzo piano", "text": "L'inquilino del terzo piano (\"Le Locataire\") \u00e8 un film tratto dal romanzo \"Le Locataire Chim\u00e9rique\" del 1964 di Roland Topor (il libro fu edito in Italia col titolo \"L'Inquilino Stregato\"). Il film \u00e8 del 1976, diretto da Roman Pola\u0144ski, che ne interpreta inoltre il protagonista. Esso pu\u00f2 essere considerato un thriller psicologico con elementi grotteschi a sfondo horror, ospita nel cast anche la francese Isabelle Adjani.\n\u00c8 stato presentato in concorso alla 29\u00aa edizione del Festival di Cannes.\nTrama.\nUn modesto impiegato polacco, Trelkowski, \u00e8 in cerca di un appartamento a Parigi. Ne trova uno abitato fino a pochi giorni prima da una ragazza, Simone Choule, che ha tentato il suicidio gettandosi dalla finestra. Trelkowski si reca quindi all'ospedale per cercare di parlarle riguardo all'affitto dell'appartamento, ma la ragazza \u00e8 completamente fasciata, in fin di vita e incapace di parlare; per di pi\u00f9, alla vista di Trelkowski sembra avere una crisi isterica. Quando Simone muore in ospedale, Trelkowski entra in possesso dell'appartamento e comincia a essere oggetto di una serie di angherie da parte degli inquilini dello stabile (quasi tutti anziani dall'aspetto inquietante), che iniziano a trattarlo come se fosse la povera Simone. Anche i negozianti della zona sembrano volergli cucire addosso l'identit\u00e0 della donna morta, e Trelkowski, pian piano, inizia a non sapere pi\u00f9 chi sia: incapace di distinguere tra realt\u00e0 e psicosi, comincia a vestirsi come Simone, a comportarsi come lei e ad avere inquietanti e allucinate visioni circa gli altri condomini.\nA lungo andare, la situazione si fa sempre pi\u00f9 drammatica: Trelkowski sospetta anche di Stella, conosciuta al capezzale di Simone, di cui era amica, con cui aveva stretto un forte rapporto. Sopraffatto dalla sua follia, Trelkowski si getta dalla finestra, tentando di suicidarsi come la precedente inquilina. All'ospedale, Trelkowski \u00e8 completamente fasciato, in fin di vita e incapace di parlare. Un ultimo sprazzo di lucidit\u00e0 lo porta a vedere se stesso al proprio capezzale, nel tentativo di parlargli circa il subentro nell'appartamento. L'anello temporale si chiude. Trelkowski, completamente calato nella vita di Simone Choule, non pu\u00f2 far altro che urlare disperato mentre guarda se stesso ricominciare dall'inizio l'intero ciclo narrativo, come in un diabolico e infinito gioco di specchi.\nProduzione.\n\u00c8 uno tra i primi film a utilizzare la louma, insieme a \"1941 - Allarme a Hollywood\" di Steven Spielberg e al \"Superman\" di Richard Donner. Il film non ha titoli di coda, ma si conclude con il solo logo della Paramount, e all'inizio del film si pu\u00f2 sentire per tutta la sequenza uno degli inquilini che studia lentamente \"La caduta di Varsavia\", il famoso studio di Chopin.\nIl film venne girato in parte in lingua inglese e in parte in francese, a seconda di come si trovavano meglio a recitare gli attori. In post-produzione furono prodotte diverse versioni del film in lingue differenti, con parte del cast che si doppi\u00f2 sia per la versione inglese che per quella francese, mentre il resto dei personaggi francesi fu doppiato da attori statunitensi. Polanski doppi\u00f2 se stesso nel film in tre lingue diverse: versioni inglese, francese ed italiana. Isabelle Adjani non si doppi\u00f2 in inglese nella versione del film per il mercato anglosassone.\nCast.\nIl compositore Philippe Sarde compare in un breve cameo, interpretando il guardone che osserva Trelkowski e Stella nella sala cinematografica. Nel ruolo di una coinquilina del protagonista c'\u00e9 Eva Ionesco in una delle sue prime apparizioni sullo schermo, nello stesso anno in cui apparve nella controversa serie di nudi fotografici di minorenni realizzati dalla madre.\nAnalisi e possibili interpretazioni.\nIl film \u00e8 tratto dal romanzo \"Le locataire chim\u00e9rique\" di Roland Topor e rappresenta uno dei pi\u00f9 alti risultati della poetica polanskiana sulla quotidianit\u00e0 che si fa incubo.\nMolte sono le possibili interpretazioni della vicenda surreale alla quale il povero Trelkowski \u00e8 costretto a prendere parte:\nInfluenze Kafkiane.\nMolti critici hanno fatto notare la forte componente kafkiana ne \"L'inquilino del terzo piano\", esemplificata da un'atmosfera assurdamente sovraccaricata di ansia, confusione, senso di colpa, cupo umorismo, alienazione, frustrazione sessuale e paranoia. Tuttavia, il film non pu\u00f2 essere visto solamente come una metafora kafkiana in virt\u00f9 dei numerosi accenni al graduale delirio schizoide e all'alcolismo di Trelkowski, che aprono la strada a un pi\u00f9 ampio ventaglio d'interpretazioni.\nLa maggior parte dell'azione si svolge in un ambiente claustrofobico nel quale a un protagonista apparentemente timido capitano cose oscure e minacciose senza ragione o spiegazione, e dove le sue piccole mancanze come inquilino sono percepite in maniera spropositata e perseguitate senza piet\u00e0 da quella che Trelkowski stesso considera una cospirazione ai suoi danni per farlo morire. Le violazioni minori sono considerate gravi violazioni del contratto di affitto, e questa apparente persecuzione si intensifica dopo che egli si \u00e8 rifiutato di unirsi ai suoi vicini firmando una petizione condominiale per cacciare una madre con una figlia disabile.\nAlcuni critici hanno proposto che l'atmosfera opprimente del film possa essere in parte un riflesso delle origini ebraiche di Polanski, e delle esperienze antisemite che dovette subire in giovent\u00f9. Trelkowski viene guardato con sospetto da quasi tutti i personaggi semplicemente perch\u00e9 \u00e8 un polacco naturalizzato francese. Non pu\u00f2 essere solo una coincidenza che Polanski abbia scelto di interpretare il ruolo del protagonista del film. Sia il regista e sia il protagonista del film sono degli \"outsider\" che si sforzano in modo inefficace di accettare ci\u00f2 che vedono come un mondo corrotto e misterioso.\nVincent Canby scrisse sul \"New York Times\": \"Trelkowski esiste. Abita nel suo stesso corpo, ma \u00e8 come se non avesse controllo su di esso, come se da un momento all'altro potesse essere sfrattato per aver ascoltato la radio dopo le 10 di sera nella sua testa. Le persone bussano sempre alle sue pareti.\"\nAccoglienza.\nSebbene \"L'inquilino del terzo piano\" non fosse stato accolto unanimemente bene dalla critica cinematografica alla sua uscita nelle sale, con il critico Roger Ebert che arriv\u00f2 a definirlo \"non solo brutto, addirittura imbarazzante\", con il passare degli anni il film ha acquisito lo status di vero e proprio \"cult movie\", adorato dai fan. Bruce Campbell, in un'intervista concessa a Craig Ferguson, lo ha definito uno dei suoi film horror preferiti di sempre. Sul sito internet Rotten Tomatoes il film ha un indice di gradimento del 90% basato su 29 recensioni da parte di critici del settore."}
{"id": "87438", "revid": "1008732", "url": "https://it.wikipedia.org/wiki?curid=87438", "title": "Vae victis", "text": "Vae victis (pronuncia ecclesiastica: , pronuncia classica o \"restituta\": ), \u00e8 una locuzione latina, che tradotta letteralmente significa \"guai ai vinti\".\nLa locuzione \u00e8 divenuta proverbiale in molte culture e viene pi\u00f9 frequentemente utilizzata come amaro commento dinanzi ad una crudele sopraffazione o ad un beffardo accanimento di chi ha di fronte un avversario non pi\u00f9 in grado di difendersi.\nL'episodio.\nSecondo lo storico Tito Livio (\"Ab Urbe condita libri\" V,48), sarebbe stata pronunciata da Brenno, capo dei Galli Senoni, che alla testa dei suoi aveva sconfitto ed occupato Roma nel 390 a.C.: i Romani stavano pesando su una bilancia l'oro che avrebbero dovuto versare al condottiero gallo come tributo di guerra, quando qualcuno fra loro protest\u00f2 perch\u00e9 i pesi erano truccati. Brenno allora sfoder\u00f2 la sua pesante spada e la aggiunse sul piatto dei pesi (da pareggiare con oro), rendendo quindi il calcolo ancora pi\u00f9 iniquo, ed esclamando appunto \"Vae victis\", per significare che le condizioni di resa le dettano i vincitori sulla sola base del diritto del pi\u00f9 forte.\nLa tradizione romana tramanda che Marco Furio Camillo, venuto a conoscenza della richiesta di riscatto, torn\u00f2 velocemente a Roma per affrontare di persona Brenno. Una volta giunto alle bilance gett\u00f2 anch'egli la propria spada sui piatti, cos\u00ec da compensare il peso della spada del barbaro, quindi gli si rivolse dicendo \"Non auro, sed ferro, recuperanda est Patria\" (ossia: \"Non con l'oro si deve riscattare la Patria, ma con il ferro\"). I Romani, a seguito di quest'episodio e dietro la guida di Furio Camillo, si riorganizzarono: la citt\u00e0 venne liberata dai Galli, e il condottiero romano continu\u00f2 a inseguire Brenno e i suoi anche oltre i confini di Roma. Brenno fu quindi costretto a ritornare nella Gallia Cisalpina.\nVeridicit\u00e0 dell'episodio.\nCirca la veridicit\u00e0 di questo dettaglio del relato di Livio, il parere generale degli storici vuole che essa sia piuttosto scarsa, sia per la notevole distanza temporale degli eventi narrati (Livio ne scrisse circa tre secoli dopo l'evento) e quindi probabilmente \u00e8 solo una leggenda, sia perch\u00e9 presumibilmente tendente a screditare, anche relativamente ad un fatto di molto precedente, la pubblica \"immagine\" dei Galli, che al tempo in cui Livio componeva il suo testo erano da poco stati conquistati e sottomessi da Giulio Cesare.\nC'\u00e8 di vero che i Galli Senoni, partiti da Senigallia (che per l'appunto si chiamava \"Sena Gallica\") per una spedizione di razzia nell'Etruria meridionale, avendo agevolmente vinto presso Chiusi si diressero verso Roma, che non seppe opporre un'adeguata resistenza e fu sconfitta presso il fiume Allia; dopo questa battaglia Brenno condusse i suoi verso l'Urbe, che sottomise facilmente e velocemente (solo il Campidoglio fu protetto, dalle famose oche), compiendo il primo sacco di Roma.\nLa spedizione celtica aveva quale fine essenziale il saccheggio, e per questo si concluse con il versamento di un pesante tributo mentre, se si fosse trattato di una guerra di conquista, una cos\u00ec sconfortante disfatta della citt\u00e0 avrebbe potuto mutare il corso della storia. Si \u00e8 presunto, pertanto, che il celebrativo Livio, capace di pi\u00f9 profonde analisi in altre parti della sua opera, intenzionalmente non abbia evidenziato che si tratt\u00f2 di un momento gravissimo della storia romana, sia per non scrivere che Roma poteva essere messa in pericolo, sia per non fornire inopportuni suggerimenti (quantunque delineandone alcune costanti debolezze strategiche) ad altri potenziali aggressori. L'evento fu quindi registrato ponendo l'accento sullo scarso \"fair-play\" di Brenno e sintetizzandone un conciso quanto significativo monito."}
{"id": "87440", "revid": "4", "url": "https://it.wikipedia.org/wiki?curid=87440", "title": "Yogurth", "text": ""}
{"id": "87449", "revid": "124210992", "url": "https://it.wikipedia.org/wiki?curid=87449", "title": "Sutor, ne ultra crepidam!", "text": "Sutor, ne ultra crepidam! (\"Ciabattino, non [andare] oltre le scarpe!\") \u00e8 una locuzione latina usata per dissuadere dall'esprimersi coloro che tendono a parlare di materie o argomenti su cui non hanno alcuna competenza.\nStoria.\nLa frase (nell'originale \"ne supra crepidam sutor iudicaret\", ossia: \"che il ciabattino non giudichi pi\u00f9 in su della scarpa\") \u00e8 citata da Valerio Massimo (\"Factorum et dictorum memorabilium\" VIII, 12.ext.3) e da Plinio il Vecchio (\"Naturalis historia\" 35.36.85 - XXXV, 10, 36), che l'attribuisce all'artista greco Apelle di Coo, il quale era solito esporre le sue opere in modo da poter trarre profitto dai commenti e dalle critiche dei passanti. Una volta, un calzolaio (\"sutor\") aveva criticato il modo in cui in un quadro era stato rappresentato il sandalo (\"crepida\" - dal greco \"krepis\") di un personaggio, e il grande Apelle, a quel tempo considerato il maggior pittore mai esistito, aveva corretto quel particolare. Il giorno dopo, per\u00f2, il ciabattino, tronfio del fatto che la sua critica fosse stata accolta, si era messo a criticare anche la rappresentazione del ginocchio di quel personaggio; a quel punto l'artista lo apostrof\u00f2 con la frase divenuta poi proverbiale. Nel testo di Plinio, tuttavia, invece che \"ultra\" compare \"supra\", in relazione al contesto dell'aneddoto: \"ne supra crepidam sutor iudicaret\" - \"(intimando) che il ciabattino non giudicasse pi\u00f9 in su della scarpa\".\nIl testo pliniano \u00e8 assai noto, anche perch\u00e9 spesso incluso, almeno in stralci, in versioni scolastiche usate per esercizio nello studio della lingua latina; inoltre, la locuzione \u00e8 stata usata da molti altri autori, che sottintendevano la conoscenza del brano di Plinio.\n\"Ultracrepidarian\".\nNella lingua inglese, il motto ha dato anche origine alla parola \"ultracrepidarian\" (adattata in italiano in \"ultracrepidario\"), che indica appunto una persona saccente, che dispensa giudizi o consigli su cose che vanno oltre la sua competenza. Il termine fu usato pubblicamente per la prima volta, a quanto sembra, nel 1819 dal saggista William Hazlitt, in una feroce lettera a William Gifford, il direttore della \"Quarterly Review\", che aveva spesso recensito negativamente le opere dello stesso Hazlitt: \"You have been well called an Ultra-Crepidarian critic\" (\"Lei \u00e8 stato giustamente chiamato un critico ultracrepidario\"). Fu usato di nuovo quattro anni dopo, nel 1823 (in forma latina, o latineggiante, \"ultracrepidarius\"), nella satira dell'amico di Hazlitt Leigh Hunt, \"Ultra-crepidarius: a satire on William Gifford\" (\"Ultracrepidario: satira su William Gifford\")."}
{"id": "87453", "revid": "123780331", "url": "https://it.wikipedia.org/wiki?curid=87453", "title": "EUR (disambigua)", "text": "EUR, eur o Eur pu\u00f2 riferirsi a:"}
{"id": "87454", "revid": "224230", "url": "https://it.wikipedia.org/wiki?curid=87454", "title": "Homo sine pecunia est imago mortis", "text": "Homo sine pecunia est imago mortis \u00e8 un proverbio latino. Significa: \u00abL'uomo senza beni \u00e8 l'immagine della morte\u00bb.\nSi usa per suggerire che chi non ha mezzi viene evitato da tutti: le persone scappano alla sua vista come di fronte alla morte."}
{"id": "87457", "revid": "224230", "url": "https://it.wikipedia.org/wiki?curid=87457", "title": "Festina lente", "text": "Fest\u00ecna lente (\"Affrettati lentamente\" in lingua italiana) \u00e8 una locuzione latina attribuita all'Imperatore Augusto dallo storico latino Svetonio. In realt\u00e0, nel testo di Svetonio (\"Vite dei dodici Cesari. Augusto\", 25, 4), viene riportata una citazione di Augusto , della quale \"festina lente\" \u00e8 la traduzione latina. La locuzione unisce, in un ossimoro, due concetti antitetici, velocit\u00e0 e lentezza, e sta a indicare un modo di agire senza indugi, ma con cautela.\nUso del motto.\nIl motto (che va pronunciato con l'accento sulla \"i\": \"fest\u00ecna lente\") venne associato al simbolo della tartaruga con vela da Cosimo I de' Medici, che nel XVI secolo ne fece l'emblema della sua flotta, come monito di ponderazione delle imprese perch\u00e9 avessero successo. La tartaruga, animale famoso per la sua lentezza, ma anche sinonimo di prudenza, \u00e8 abbinata alla vela gonfiata dal vento, ovvero ci\u00f2 che spinge le navi, quindi sinonimo di forza d'azione.\nIl simbolo della tartaruga con la vela, abbinata al motto Festina lente, \u00e8 ancora oggi visibile in decine di raffigurazioni su soffitti e pavimenti di Palazzo Vecchio a Firenze, il motto Festina Lente \u00e8 inciso anche sui 2 battenti della porta di accesso al salone dei 200 nel corridoio prospiciente l'ingresso al salone dei 500.\nOltre sedici raffigurazioni si trovano sul soffitto del Salone dei Cinquecento, mentre altre sono visibili nel Quartiere di Eleonora di Toledo, nel quartiere degli elementi e nella sala di Leone X. La frase fu scelta come motto da Aldo Manuzio, editore e tipografo attivo a Venezia tra la fine del XV secolo e l'inizio del XVI secolo. Anche il britannico Conte di Onslow lo scelse come motto, come traduzione letterale in latino dell'inglese \"on-slow\".\nIl motto \u00e8 inoltre utilizzato dalla nobile famiglia di origine fiorentina dei Gherardini.\nMusica.\n\"Festina lente\" \u00e8 il titolo di un lavoro del compositore estone Arvo P\u00e4rt, composto nel 1988."}
{"id": "87460", "revid": "1082657", "url": "https://it.wikipedia.org/wiki?curid=87460", "title": "Proiezione stereografica", "text": "In geometria e in cartografia per proiezione stereografica si intende la proiezione dei punti sulla superficie di una sfera da un punto N della sfera stessa (che spesso viene chiamato \"polo Nord\" della sfera) sopra un piano che \u00e8, solitamente, o il piano equatoriale, o il tangente alla sfera nel suo punto (antipodale ad N) chiamato S, \"polo Sud\".\nQuesta proiezione determina una corrispondenza biunivoca tra i punti della sfera privata di N e i punti del piano. Questa pu\u00f2 estendersi ad una corrispondenza biunivoca tra punti della sfera e i punti del piano ampliato con un punto all'infinito: basta far corrispondere a questo il polo Nord.\nQuesta proiezione associa alle circonferenze ottenute intersecando la sfera con piani paralleli a quello tangente in S delle circonferenze del piano aventi centro in S. Unico punto fisso della proiezione \u00e8 S, punto limite delle circonferenze precedenti.\nIn cartografia una proiezione stereografica della Terra \u00e8 detta polare, equatoriale o obliqua in funzione della scelta del punto di proiezione (un polo, un punto sull'equatore, o altrove).\nDefinizione.\nLa sfera unitaria nello spazio tridimensionale formula_1 \u00e8 l'insieme dei punti formula_2 tali che formula_3. Sia formula_4 il \"polo nord\", e sia formula_5 il resto della sfera. Il piano formula_6 passa per il centro della sfera; \"l'equatore\" \u00e8 l'intersezione della sfera con questo piano.\nPer ogni punto formula_7 su formula_5, esiste un'unica retta passante per formula_9 e formula_7, e questa retta interseca il piano formula_6 in un unico punto formula_12. Si dice proiezione stereografica di formula_7 questo punto formula_12 nel piano.\nEsprimiamo la proiezione stereografica in formule esplicite. In coordinate cartesiane formula_15 sulla sfera e formula_16 sul piano, la proiezione e la sua inversa sono date dalle formule\nPropriet\u00e0.\nIpparco di Nicea mostr\u00f2 che la proiezione stereografica \u00e8 una proiezione conforme (mantiene gli angoli, cio\u00e8 ha modulo di deformazione lineare costante e modulo di deformazione angolare nullo) e che l'immagine di una circonferenza pu\u00f2 essere solo una retta o una circonferenza."}
{"id": "87462", "revid": "729019", "url": "https://it.wikipedia.org/wiki?curid=87462", "title": "Tulagi", "text": "Tulagi o, meno comunemente, Tulaghi \u00e8 una piccola isola (5,5\u00a0km per 1\u00a0km) dell'arcipelago delle Isole Salomone. L'isola \u00e8 situata poco al largo della costa meridionale delle Isole Florida e fu sede della Battaglia di Tulagi durante la Seconda guerra mondiale.\nSull'isola \u00e8 presente una citt\u00e0, che porta il suo stesso nome, e che ha 1.750 abitanti. Dal 1896 al 1942 questa citt\u00e0 \u00e8 stata la capitale del Protettorato delle Isole Salomone, mentre oggi \u00e8 il capoluogo della Provincia Centrale (\"Central Province\"). La citt\u00e0 venne costruita su questa isola dagli inglesi, perch\u00e9 questa era relativamente isolata e pi\u00f9 salubre rispetto alle altre isole, pi\u00f9 grandi, dell'arcipelago.\nLe truppe giapponesi la occuparono il 3 maggio 1942 con l'intenzione di realizzarvi una base per gli idrovolanti. Il giorno successivo, nel preludio della Battaglia del Mar dei Coralli, velivoli statunitensi partiti dalla portaerei USS \"Yorktown\" effettuarono un attacco alle navi giapponesi alla fonda.\nLe truppe americane sbarcarono sull'isola il 7 agosto 1942 e dopo una giornata di feroci combattimenti conquistarono la citt\u00e0 di Tulagi.\nL'isola fu nel 1943 la base delle motosiluranti cui apparteneva anche la PT-109 dell'allora sottotenente di vascello John Fitzgerald Kennedy e dalla quale il medesimo part\u00ec per il pattugliamento delle acque della Nuova Georgia, in cui avvenne il famoso incidente: la motosilurante, comandata da Kennedy, fu \"speronata\" dal cacciatorpediniere giapponese \"Amagiri\".\nAi nostri giorni Tulagi possiede una flotta di pescherecci e sta sviluppando il suo turismo valorizzando le possibilit\u00e0 di effettuare immersioni, dato che nelle vicinanze dell'isola sono presenti numerosi relitti della campagna di Guadalcanal, combattuta durante la Guerra del pacifico."}
{"id": "87463", "revid": "1305772", "url": "https://it.wikipedia.org/wiki?curid=87463", "title": "E42", "text": ""}
{"id": "87470", "revid": "404338", "url": "https://it.wikipedia.org/wiki?curid=87470", "title": "Specie di Cotyledon", "text": "Elenco delle specie di \"Cotyledon\" pi\u00f9 conosciute:"}
{"id": "87471", "revid": "287204", "url": "https://it.wikipedia.org/wiki?curid=87471", "title": "Coppa Europa", "text": "Coppa Europa \u00e8 un termine usato in molti sport per denominare un'importante competizione continentale a cui partecipano atleti o squadre provenienti da tutta Europa. Si pu\u00f2 trattare di un torneo ad eliminazione o di un circuito di gare, a cadenza annuale o pluriennale.\nAlcune delle Coppe Europa pi\u00f9 note:"}
{"id": "87475", "revid": "287204", "url": "https://it.wikipedia.org/wiki?curid=87475", "title": "L'uomo che scopr\u00ec il tempo", "text": "L'uomo che scopr\u00ec il tempo. James Hutton e l'et\u00e0 della terra \u00e8 un saggio di Jack Repcheck.\nQuesto saggio racconta gli albori della geologia e di come James Hutton abbia sviluppato una teoria scientifica che, staccandosi dalla ortodossia cattolica (o meglio cristiana), assegnava alla Terra un'et\u00e0 molto superiore ai canonici 6000 anni definiti dei libri dell\"Antico Testamento\".\nDescrizione del libro.\nIl libro, per stessa ammissione dell'autore, cerca di rendere omaggio allo scienziato James Hutton che, pur avendo posto le basi della moderna geologia, \u00e8 conosciuto e apprezzato quasi solamente dagli addetti ai lavori. Nel libro l'autore si avvia in una lunga escursione temporale che parte dalla genesi delle prime datazioni della terra e si conclude con l'affermazione della teoria di Hutton, quasi un secolo dopo la sua morte. \nIl libro, pur essendo scritto con un taglio discorsivo e informale, mantiene e non snatura gli aspetti scientifici della teoria. Le nozioni fondamentali alla comprensione della teoria di Hutton vengono spiegate in modo semplice ma efficace. L'autore descrive la vita di Hutton e le tappe fondamentali della sua vita che lo hanno portato a formulare la sua teoria sulla continua mutazione della terra.\nLa teoria di Hutton.\nLa teoria di Hutton parte dal presupposto che la terra sia costantemente in mutamento per via dei fenomeni di erosione e che questi siano compensati da lentissimi ma costanti innalzamenti. Questa teoria prevede per la sua applicazione tempi pi\u00f9 che biblici e quindi, al tempo della sua enunciazione, non era conciliabile con la teoria basata sui testi sacri del cristianesimo (soprattutto cattolico e anglicano) che invece assegnava alla terra un'et\u00e0 di circa 6000 anni. La teoria di Hutton \u00e8 anche la prima che non richiedeva l'intervento di cataclismi per modellare i profili dei continenti e spiegare la presenza di fossili marini sulle cime delle montagne.\nPeriodo storico.\nIl libro oltre a descrivere la teoria e la vita di Hutton cerca di inquadrarlo nel suo periodo storico. Hutton ha vissuto per lungo tempo a Edimburgo. La citt\u00e0 in quel periodo viveva una notevole attivit\u00e0 intellettuale e Hutton si avvantaggi\u00f2 di questa attivit\u00e0 intellettuale infatti pot\u00e9 confrontarsi con diversi scienziati che lo aiutarono a perfezionare e rendere solida la sua teoria. Il libro affronta anche l'evoluzione della storia dopo la morte di Hutton quando la teoria venne difesa dai suoi amici contro gli attacchi dei geologi che non credevano in una storia che potesse contrastare in maniera cos\u00ec aperta con le antiche scritture. Infine il libro fa un excursus su Charles Darwin.\nCharles Darwin.\nDarwin conosceva la teoria di Hutton dato che un suo docente prima di partire per le Gal\u00e1pagos gli aveva regalato una copia di un libro che spiegava la teoria. Inizialmente Darwin era scettico sulla nuova teoria ma le particolari conformazioni geologiche che ebbe modo di vedere durante il suo viaggio lo resero molto pi\u00f9 incline alla teoria di Hutton. Darwin vide delle conformazioni che non potevano essere spiegate con le teorie accreditate ma che la teoria Huttoniana era in grado di spiegare con semplicit\u00e0 ed eleganza. Mentre sviluppava la sua teoria dell'evoluzione si rese rapidamente conto che i 6000 anni della genesi non erano sufficienti e che al contrario per spiegare le mutazioni per selezione naturale servivano centinaia di migliaia di anni se non milioni e quindi divenne un fervente sostenitore di Hutton. \nConclusioni.\nIl libro infine narra di come le prove di laboratorio e nuove scoperte geologiche dimostrarono palesemente l'erroneit\u00e0 delle teorie collegate alla Genesi e permisero alla teoria huttoniana di imporsi. Sebbene con il tempo alcune delle convinzioni di Hutton si siano rivelate errate, o quantomeno parziali, in sostanza l'impianto teorico delle teoria sopravvisse e si dimostr\u00f2 fondamentalmente corretto. Infine, la teoria della tettonica a zolle forni il complemento che mancava alla teoria e spieg\u00f2 la formazioni delle catene montuose e la costante attivit\u00e0 dei vulcani e terremoti."}
{"id": "87481", "revid": "114622835", "url": "https://it.wikipedia.org/wiki?curid=87481", "title": "Spooler di stampa", "text": "Lo spooler di stampa (o print spooler) in informatica indica un sistema con la funzione di memorizzare (secondo una logica FIFO) le stampe degli utenti ed inviarle ad una stampante, anche condivisa in rete, appena questa \u00e8 disponibile. L'espressione \"print spooler\" indica un sistema di spool nel contesto specifico della gestione di una o pi\u00f9 code di stampa.\nDescrizione.\nMolte stampanti dotate di connessione di rete implementano direttamente la funzionalit\u00e0 dello spooler, permettendo ai client di inviare stampe direttamente alla stampante, che le accoder\u00e0 nella propria memoria. Il processo di stampa via rete pu\u00f2 comportare tempi particolarmente lunghi, per dare modo alle unit\u00e0 di uscita (stampanti, plotter, RIP, CTF, CTP eccetera) di produrre il risultato finale (su carta, rotolo, pellicola, lastra).\nPer evitare che le stazioni che impartiscono la stampa restino impegnate durante tutto il tempo relativo alla stampa, si impiegano varie soluzioni hardware e software: lo spooler di stampa \u00e8 una di queste.\nSi utilizza un server dedicato a questo compito, con caratteristiche elevate dal punto di vista della velocit\u00e0 in rete e della scrittura su disco: nel momento in cui viene impartita la stampa, la stazione che invia il lavoro \"crede\" di stampare sull'unit\u00e0 di uscita, ma in realt\u00e0 scrive molto velocemente i dati su un'unit\u00e0 a disco connessa con il server. I dati di stampa sono cos\u00ec immagazzinati nello spooler, che provveder\u00e0 a rilasciarli progressivamente nel corso del processo di stampa.\nAnche nei moderni sistemi operativi \u00e8 integrato un programma che si comporta da spooler di stampa. Il processo riceve i file da stampare dai programmi utilizzati dall'utente e li accoda mandandoli in stampa uno alla volta verso la stampante. Questo permette agli sviluppatori degli applicativi di non doversi preoccupare di eventuali conflitti sulla stampante per via di altri processi dato che lo spooler accetter\u00e0 qualsiasi documento e far\u00e0 sembrare la stampante sempre libera.\nTra i problemi di stampa pi\u00f9 diffusi ci sono la visualizzazione di immagini e la spaziatura. Le immagini spesso non vengono stampate o non compaiono; per quanto riguarda questo, bisogna controllare il tipo di documento sul quale si stampa e la lettura della stampante. Per quanto riguarda la spaziature, invece, \u00e8 un problema di lettura della stampante, di formattazione o di passaggio del file attraverso troppi software. I problemi di spaziatura pi\u00f9 ricorrenti sono: l'aumento degli spazi o l'annullarsi di alcune spaziature tra delle parole."}
{"id": "87482", "revid": "125166280", "url": "https://it.wikipedia.org/wiki?curid=87482", "title": "Mare d'Irlanda", "text": "Il mare d'Irlanda (in inglese \"Irish Sea\") separa l'Irlanda e la Gran Bretagna. \u00c8 collegato all'oceano Atlantico (pi\u00f9 precisamente al mare Celtico) a sud dal canale di San Giorgio e a nord dal canale del Nord.\nFormatosi circa 20.000 anni fa con la fine dell'era glaciale, precedentemente risultava essere un enorme lago di acqua dolce, divenuto mare con lo scioglimento dei ghiacci che permisero l'accesso dell'acqua salina dell'oceano.\nAl centro del mar d'Irlanda \u00e8 situata l'isola di Man.\nTrasporti.\nIl mare \u00e8 via di comunicazione di moltissimi scambi marittimi dalla Gran Bretagna all'Irlanda: da Swansea a Cork, da Fishguard e Pembroke a Rosslare, da Holyhead a D\u00fan Laoghaire, da Stranraer a Belfast e Larne, e da Cairnryan a Larne. \nC'\u00e8 anche una connessione Liverpool-Belfast con scalo sull'isola di Man."}
{"id": "87483", "revid": "200568", "url": "https://it.wikipedia.org/wiki?curid=87483", "title": "Zeugma", "text": ""}
{"id": "87485", "revid": "304077", "url": "https://it.wikipedia.org/wiki?curid=87485", "title": "Raster Image Processor", "text": "Il Raster Image Processor (RIP), in italiano \"Elaboratore dell'immagine raster\", \u00e8 un dispositivo hardware o un programma software usato per elaborare al computer un'immagine o un altro tipo di file in modo che possa essere stampato nella maniera migliore.\nCon \"raster\" \u00e8 indicata la mappa dei bit (\"bitmap\") che opportunamente elaborata dal RIP genera immagini digitali. I RIP possono essere sia hardware che software.\nDescrizione.\nLa stampa di una pagina contenente caratteri tipografici e immagini a varie risoluzioni presenta un problema legato alla modalit\u00e0 di scrittura; pi\u00f9 esattamente, l'unit\u00e0 di uscita ha di solito una risoluzione specifica: ad esempio, le stampanti laser scrivono a 600 o 1200 dpi, mentre la pagina da stampare potrebbe contenere elementi composti con una risoluzione differente e non riportabile a quella di uscita (es. 304 dpi), e pertanto non direttamente trasferibili alla stampante.\nA complicare ulteriormente le cose contribuiscono i caratteri di testo, con complessit\u00e0 molto superiore alle immagini (es. le \"grazie\") e quindi bisognosi di una risoluzione di uscita proporzionalmente pi\u00f9 elevata.\nInoltre, per praticit\u00e0 di gestione, i file grafici contengono un misto di informazioni vettoriali e bitmap (es. file PostScript o PDF), non direttamente trattabili dalla stampante.\nPer risolvere questo problema, si ricorre ad un software che ha il compito di rasterizzare (dall'inglese \"raster\") i file, ovvero generare una bitmap uniforme, che possa essere correttamente interpretata dalla stampante.\nUn compito di questo tipo presenta due diversi problemi: il primo relativo alla grafica, nel caso in cui la risoluzione di stampa sia inferiore a quella originale, poich\u00e9 i dati grafici vengano distribuiti in modo da produrre un risultato piacevole da guardare e non affaticante; il secondo problema, invece, riguarda i caratteri di testo o le linee curve o inclinate, che dopo la stampa possono presentare caratteristiche seghettature o apparire con un profilo \"a gradini\".\nPer risolvere il problema legato alle immagini, oltre ad altre soluzioni, si impiegano generatori di numeri casuali, che permettono di evitare effetti in stampa dotati di periodicit\u00e0 e, in quanto tali, percepiti dal cervello sotto forma di bande parallele o righe (moir\u00e9), peraltro non rilevabili strumentalmente.\nPer il secondo problema, invece, si impiega una tecnica di antialiasing che, sempre mediante un processo matematico, permette di distribuire le aree di stampa relative ai caratteri di testo, evitando fenomeni che ne disturberebbero la corretta visione.\nFonti.\nAA.VV. , \"Tecnologia Grafica, volume 2\", Scuola Grafica Cartaria \"San Zeno\", Verona, 2005."}
{"id": "87489", "revid": "106633099", "url": "https://it.wikipedia.org/wiki?curid=87489", "title": "Algoritmo di Ada Lovelace per i numeri di Bernoulli", "text": "L'algoritmo di Ada Lovelace (nata Ada Byron) permette di calcolare i numeri di Bernoulli. Questo algoritmo \u00e8 noto soprattutto per essere stato il primo programma della storia dell'informatica.\nLa formula utilizzata.\nCome si vede dal diagramma in figura e dal testo relativo disponibile in lingua inglese, Ada Lovelace nell'implementare il suo algoritmo si serv\u00ec della seguente formula:\n 0=-{1\\over 2}+ B_2 "}
{"id": "87491", "revid": "123734585", "url": "https://it.wikipedia.org/wiki?curid=87491", "title": "Manchester", "text": "Manchester (: ; in inglese , in italiano antico \"Mancunia\" o \"Manciestra\") \u00e8 un borgo metropolitano di abitanti del Regno Unito che gode del titolo onorifico di citt\u00e0 ed \u00e8 capoluogo della contea metropolitana inglese della Grande Manchester. Insediamento celtico poi rinominato dagli antichi romani \"magna castra\", i suoi abitanti vengono chiamati \"Mancunians\" (Mancuniani).\nStoria.\nQuella che oggi \u00e8 conosciuta come Inghilterra del nord, un tempo era occupata dalla trib\u00f9 celtica dei Briganti, i quali avevano una roccaforte su di uno sperone di arenaria, di fronte alle rive del fiume Irwell, luogo che attualmente ospita la cattedrale di Manchester. In seguito alla conquista della Britannia del I secolo, il governatore romano Giulio Agricola ordin\u00f2 la costruzione di un forte chiamato \"Mancunium\" (collina a forma di seno) nel 79 d.C., in modo da proteggere dai Briganti gli insediamenti romani di Deva Victrix (Chester) ed Eburacum (York). Con l'arrivo dei Sassoni il centro dell'insediamento si spost\u00f2 nei pressi della confluenza dei fiumi Irwell ed Irk. Nel XIV secolo vi si stabil\u00ec una comunit\u00e0 di fiamminghi, che cominci\u00f2 la tessitura della lana e del lino, dando cos\u00ec origine alla tradizione tessile mancuniana.\nManchester visse il suo momento di massima espansione nel XVIII secolo quando, sotto la spinta delle innovazioni tecniche, innumerevoli imprese tessili vi si stabilirono e la resero una fra le pi\u00f9 importanti citt\u00e0 della rivoluzione industriale in Inghilterra. Parte del merito fu dovuto al clima molto umido, ideale per la lavorazione del cotone. Lo sviluppo industriale fu favorito anche dalla vicinanza di giacimenti di carbon fossile e dalla relativa vicinanza con il porto di Liverpool, collegato tramite ferrovia dal 1830. Con la costruzione del Manchester Ship Canal, ultimato nel 1894, Manchester divenne il terzo porto commerciale inglese, nonostante si trovi a circa 60\u00a0km dal mare.\nNel XX secolo Manchester ha vissuto alti e bassi, con la crisi dell'industria tessile, controbilanciato dalla crescita della ricerca nel campo dell'informatica, con la costruzione dei primi computer da parte di Alan Turing.\nManchester fu sconvolta dall'esplosione di un camion-bomba dell'IRA, il 15 giugno 1996, che caus\u00f2 circa 200 feriti e la distruzione di notevoli edifici nell'area di Market Street. L'evento diede il via a una notevole azione di riqualificazione urbana nel centro della citt\u00e0, simboleggiata dalla costruzione del centro espositivo Urbis, progettato dall'architetto Ian Simpson e inaugurato nel 2002.\nNel 2002 Manchester ha ospitato la XVII edizione dei Giochi del Commonwealth.\nLa sera del 22 maggio 2017 un attentato kamikaze ha avuto luogo alla Manchester Arena, al termine del concerto della cantante statunitense Ariana Grande. Le vittime totali sono 22 (escluso l'attentatore) e pi\u00f9 di 800 i feriti, tutti giovanissimi.\nAmministrazione.\nFondata dai romani, Manchester rimase fino alla rivoluzione industriale una localit\u00e0 del tutto secondaria rispetto all\u2019importanza che oggi riveste. Semplice localit\u00e0 del Lancashire, non era sede di diocesi e anche a livello locale doveva fare riferimento alla vicina Salford. Addirittura nel XIV secolo non riusc\u00ec neppure a mantenere lo statuto comunale appena ottenuto, tornando soggetta ai feudatari. \nIl comune di Manchester fu dunque creato solo nel 1838, ma la crescita fu rapidissima. Divenuta citt\u00e0 nel 1853 acquisendo cos\u00ec maggiori poteri, e nel 1885 allarg\u00f2 i suoi confini. Nel 1889 le fu attribuita un\u2019autonomia che la rendeva in gran parte indipendente dal consiglio della contea. Nel 1931 e nel 1933 il suo territorio fu ulteriormente ampliato. Con la riforma implementata nel 1974, la citt\u00e0 fu affidata all\u2019odierno \"Manchester City Council\".\nL\u2019ulteriore crescita urbana che ha debordato ampiamente i confini cittadini, portando alla fondazione di un pi\u00f9 alto livello amministrativo metropolitano, la Grande Manchester, con un sindaco generale eletto per la prima volta nel 2017.\nClima.\nClima.\nManchester presenta un temperato clima oceanico, con estati fresche e inverni freddi. Le precipitazioni si presentano durante tutto l'anno, anche se la media pluviometrica di Manchester (929\u00a0mm di pioggia all'anno) \u00e8 inferiore rispetto alla media generale del Regno Unito (1.125,0\u00a0mm di pioggia).\nLe nevicate non sono frequenti ma il vento \u00e8 quasi sempre presente, anche quando i Mancuniani lo chiamano semplicemente \"breeze\".\nQuartieri e parrocchie.\nI 32 quartieri della citt\u00e0, ognuno dei quali elegge tre dei 96 consiglieri comunali di Manchester, sono:\nRingway.\nL'unica parrocchia civile del distretto \u00e8 Ringway, all\u2019estremit\u00e0 meridionale del territorio e a ridosso dell\u2019aeroporto di Manchester, la cui gestione \u00e8 tuttavia al momento integralmente devoluta al Consiglio comunale di Manchester a causa dell'impossibilit\u00e0 di procedere a elezioni parrocchiali per carenza di candidati. La proposta di abolire la parrocchia \u00e8 stata respinta tramite referendum nel 2011.\nCultura.\nUniversit\u00e0.\nA Manchester hanno sede due universit\u00e0: l'Universit\u00e0 di Manchester e l'Universit\u00e0 Metropolitana di Manchester. L'Universit\u00e0 di Manchester \u00e8 una delle pi\u00f9 grandi universit\u00e0 del Regno Unito; nata nel 1824, \u00e8 divisa in quattro principali facolt\u00e0 e offre circa 500 corsi di laurea. Attualmente ha studenti provenienti da 180 nazioni; gli iscritti di nazionalit\u00e0 italiana sono 75. Nella sua storia conta 23 premi Nobel.\nMolto apprezzata \u00e8 la sua ricca biblioteca, la John Rylands University Library, che ospita una parte dei materiali manoscritti rinvenuti nella Geniza del Cairo.\nMusica.\nLa scena musicale di Manchester ha prodotto gruppi di successo gi\u00e0 prima della met\u00e0 degli anni settanta. Si ricordano Hollies, Bee Gees e Herman's Hermits. Negli anni ottanta complessi di spicco della scena mancuniana furono gli Smiths, i Joy Division e i loro successori New Order, mentre verso la fine del decennio si afferm\u00f2 la cosiddetta scena Madchester che combinava baggy e acid house a melodie che ricordavano gli anni '60 e che ebbe come esponenti principali gruppi come Happy Mondays, Charlatans e Stone Roses. Il successo di quest'ultimo filone fu determinante per lo sviluppo, negli anni '90, della scena Britpop, di cui gli Oasis, originari di Burnage, sobborgo di Manchester, sono il gruppo pi\u00f9 rappresentativo.\nTra i gruppi originari di Manchester si ricordano quindi:\nA Manchester \u00e8 attribuito il merito di essere stata la citt\u00e0 propulsore dell'indie music britannica degli anni '80, con formazioni quali Smiths e, successivamente, Stone Roses, Happy Mondays, Inspiral Carpets e James. Questi ultimi gruppi furono raggruppati dai media nella dicitura \"scena Madchester\", incentrata sul noto locale notturno The Ha\u00e7ienda, fondato da Tony Wilson dell'etichetta Factory Records. Anche se originari dell'Inghilterra del sud, anche i Chemical Brothers si formarono a Manchester. L'ex cantante degli Smiths Morrissey, i cui testi fanno spesso riferimento a luoghi di Manchester e alla cultura mancuniana, si afferm\u00f2 in seguito anche come artista solista, cos\u00ec come Noel e Liam Gallagher, transitato per i Beady Eye, dopo lo scioglimento degli Oasis.\nNegli anni '60 le band di Manchester che ascesero alla fama furono Hollies, Herman's Hermits e Davy Jones dei Monkees (noti dalla met\u00e0 degli anni '60 non solo per la loro musica, ma anche per la loro trasmissione sulla TV statunitense) e i primi Bee Gees, che crebbero a Chorlton-cum-Hardy. Un altro famoso gruppo contemporaneo originario di Manchester sono i Courteeners, fondati da Liam Fray e da quattro suoi amici. \u00c8 originaria di Greater Manchester anche la cantautrice Ren Harvieu.\nLuoghi.\nMolto famoso a cavallo degli anni ottanta e primi anni novanta, fu il club locale The Ha\u00e7ienda, dove si sono esibiti alcuni tra i pi\u00f9 importanti artisti inglesi e internazionali del tempo (uno su tutti, i Joy Division, gruppo originario di Salford, comune a pochi km. dal centro di Manchester). \nAltri locali importanti per la scena musicale di Manchester sono il \"Dry Bar\" e la \"Manchester Academy,\" gestita dalla locale associazione degli studenti universitari, la Manchester Students' Union.\nInfrastrutture e trasporti.\nAutostrade.\nLa citt\u00e0 \u00e8 servita da diverse autostrade che la collegano al resto del paese. L'autostrada pi\u00f9 importante per la citt\u00e0 \u00e8 la Motorway M60 che \u00e8 la tangenziale di Manchester. Le altre autostrade sono:\nFerrovie.\nNumerose sono le linee ferroviarie che convergono su Manchester. La citt\u00e0 \u00e8 servita da diverse stazioni ferroviarie.\nMetrolink (tram).\nNel 1992 Manchester divenne la prima citt\u00e0 del Regno Unito ad avere un moderno sistema metrotranviario su rotaie leggere. L'attuale rete \u00e8 composta da ex linee ferroviarie in disuso, poi convertite per uso tranviario, e nuove linee su strada che attraversano la citt\u00e0. Il metrolink oggi serve la citt\u00e0 di Manchester e la sua area metropolitana, permettendo il collegamento tra il centro e le citt\u00e0 di Bury, Altrincham, Salford, Rochdale, ed Eccles. \nAttualmente il Metrolink di Manchester \u00e8 costituito da 7 linee con 93 fermate, di cui una che collega direttamente il centro citt\u00e0 all'aeroporto di Manchester. \nPer il 2020 \u00e8 prevista l'apertura di una nuova linea, quella per Trafford Centre.\nAeroporti.\nL'Aeroporto di Manchester \u00e8 il quarto del Regno Unito per traffico passeggeri. La citt\u00e0 \u00e8 servita anche dal piccolo aeroporto di Manchester-Barton che funge da \"city airport\".\nPorti.\nIl Porto di Manchester fu attivo dal 1894 fino al 1985 ed \u00e8 collegato al mare dal Manchester Ship Canal. La zona dell'ex porto Salford Quays \u00e8 stata recentemente riconvertita a zona residenziale e ospita un museo dedicato al maggiore pittore mancuniano del XX secolo, L. S. Lowry. Per dare un'occhiata al museo, si veda il seguente sito:\nSport.\nManchester \u00e8 meglio conosciuta come \"citt\u00e0 dello sport\", infatti possiede due importanti squadre di calcio: il , che gioca all'Old Trafford, e il , che gioca all'Etihad Stadium (City of Manchester Stadium \u00e8 la vecchia denominazione). L'Old Trafford, situato appena fuori dalla citt\u00e0, \u00e8 il secondo campo da gioco pi\u00f9 grande d'Inghilterra, dopo lo stadio di Wembley di Londra: conta infatti una capacit\u00e0 massima di circa 76.000 persone; \u00e8 inoltre considerato dalla FIFA uno stadio a 5 stelle. \u00c8 stato il primo stadio d'Inghilterra ad aver ospitato la finale della UEFA Champions League, nel 2003. Invece il campo da gioco del Manchester City ha una capacit\u00e0 massima di 55.000 persone circa e nel 2008 ha ospitato la finale della Coppa UEFA.\nIl terzo club della citt\u00e0 \u00e8 il F.C. United of Manchester, fondato nel 2005 da alcuni tifosi del Manchester Utd contrari all'acquisizione del club da parte dell'imprenditore statunitense Malcolm Glazer, attualmente milita in Northern Premier League."}
{"id": "87492", "revid": "77358", "url": "https://it.wikipedia.org/wiki?curid=87492", "title": "Tiara Papale", "text": ""}
{"id": "87493", "revid": "287204", "url": "https://it.wikipedia.org/wiki?curid=87493", "title": "Specie di Crassula", "text": "Elenco delle specie di \"Crassula\"\",\" con le sottospecie attualmente accettate:"}
{"id": "87495", "revid": "1543377", "url": "https://it.wikipedia.org/wiki?curid=87495", "title": "Densit\u00e0 di corrente elettrica", "text": "In elettromagnetismo la densit\u00e0 di corrente elettrica \u00e8 il vettore il cui flusso attraverso una superficie rappresenta la corrente elettrica che attraversa tale superficie.\nNel Sistema internazionale di unit\u00e0 di misura si misura in ampere al metro quadrato: formula_1.\nDefinizione.\nLa densit\u00e0 di corrente, indicata con formula_2, viene definita come il campo vettoriale il cui flusso attraverso una superficie formula_3 \u00e8 la corrente elettrica formula_4 che attraversa tale superficie:\ndove formula_6 \u00e8 il versore normale alla superficie formula_3, il prodotto formula_8 \u00e8 il vettore area e il punto denota il prodotto scalare. Se formula_9 \u00e8 l'angolo tra la direzione della corrente e formula_6 si ha quindi:\ncon il modulo del vettore formula_2 che \u00e8 definito dal limite:\nDalla definizione di corrente formula_14 segue che la carica elettrica totale formula_15 che fluisce attraverso la superficie formula_3 nell'intervallo di tempo formula_17 \u00e8 data da:\nSia formula_19 il numero dei portatori di carica per unit\u00e0 di volume, ognuno di essi di carica formula_20, che si muovono entro il conduttore con velocit\u00e0 formula_21, detta velocit\u00e0 di deriva, che \u00e8 parallela o antiparallela alla direzione del campo elettrico. Allora la carica che fluisce nell'unit\u00e0 di tempo attraverso una sezione formula_3 del conduttore \u00e8:\nIl vettore densit\u00e0 di corrente pu\u00f2 essere quindi definito anche come:\nLa densit\u00e0 di corrente elettrica ha sempre la stessa direzione (ma non necessariamente lo stesso verso) della velocit\u00e0 di deriva dei portatori di carica (elettroni o protoni) formula_25 con velocit\u00e0 di deriva formula_26.\nCalcolo della densit\u00e0 di corrente nella materia.\nEscludendo gli effetti dovuti alla polarizzazione elettrica o magnetica (magnetizzazione), in un flusso di corrente elettrica la distribuzione di carica che percorre il conduttore \u00e8 descritta, nella posizione formula_27 al tempo formula_28, tramite la densit\u00e0 formula_29 di corrente elettrica:\ndove formula_31 \u00e8 la velocit\u00e0 di deriva e:\nla densit\u00e0 di carica, con \"n\" il numero di cariche per unit\u00e0 di volume.\nNei materiali ohmici, in prima approssimazione la densit\u00e0 di corrente \u00e8 proporzionale al campo applicato formula_33, come evidenzia la forma locale della legge di Ohm:\nin cui formula_35 \u00e8 la conduttivit\u00e0 elettrica, il reciproco della resistivit\u00e0 elettrica, ed \u00e8 misurata nel sistema SI in Siemens per metro (S m\u22121).\nIn elettrodinamica si utilizza un approccio pi\u00f9 generale, scrivendo in modo causale:\ndove si indica che la dipendenza dal campo non \u00e8 istantanea, ma la forza subita dalle cariche corrisponde all'azione del campo nei tempi precedenti, e quindi in una posizione differente. L'integrale considera tutti i tempi passati, fino all'istante considerato.\nEffettuando la trasformata di Fourier spazio-temporale:\ndove formula_38 \u00e8 ora una funzione complessa.\nIn molti materiali la conduttivit\u00e0 \u00e8 descritta con un tensore, e la corrente non ha necessariamente la stessa direzione del campo.\nCorrenti di polarizzazione e magnetizzazione.\nIn un materiale si generano correnti quando c'\u00e8 una distribuzione di carica non uniforme.\nNei dielettrici la densit\u00e0 di corrente corrisponde al movimento del momento di dipolo elettrico per unit\u00e0 di volume, ovvero alla densit\u00e0 di polarizzazione elettrica:\nIn modo simile, nei materiali magnetici, la densit\u00e0 di magnetizzazione formula_40 relativa ai dipoli magnetici permette di caratterizzare le correnti di magnetizzazione:\nL'insieme delle correnti dovute agli effetti di polarizzazione magnetica ed elettrica si somma alle correnti libere per dare la corrente totale, che risulta dall'integrale di:\nDensit\u00e0 di spostamento elettrico.\nLa corrente di spostamento \u00e8 una grandezza che rappresenta la variazione temporale del campo elettrico introdotta per descrivere la formazione di un campo magnetico in presenza di un campo elettrico variabile nel tempo. Tale grandezza esprime a livello generale il fatto che campi elettrici variabili nel tempo generano campi magnetici, e permette di descrivere completamente il campo elettromagnetico attraverso le Equazioni di Maxwell.\nDato il vettore induzione elettrica, definito come:\ndove formula_44 \u00e8 il campo elettrico e formula_45 la polarizzazione elettrica. La densit\u00e0 di corrente di spostamento \u00e8 definita come la variazione nel tempo del vettore induzione elettrica:\nLa corrente di spostamento che attraversa una data superficie formula_47 \u00e8 allora definita nella sua forma pi\u00f9 generale come il flusso della densit\u00e0 di corrente di spostamento attraverso tale superficie:\nNel caso del vuoto (quindi uno dei casi di costante dielettrica uniforme), essendo la polarizzazione elettrica nulla, la corrente di spostamento assume la forma:\nValori tipici.\nNel cablaggio elettrico la massima densit\u00e0 di corrente varia tra 4A\u2219mm\u22122 per un cavo non ventilato a 6A\u2219mm\u22122 per un cavo in aria libera. Se il cavo trasporta correnti ad alta frequenza, l'effetto pelle pu\u00f2 modificare la distribuzione della corrente attraverso la sezione del cavo, concentrandola verso l'esterno.\nPer gli strati esterni di un circuito stampato, la massima densit\u00e0 di corrente pu\u00f2 raggiungere 35\u00a0A\u2219mm\u22122 con uno spessore del rame di 35\u00a0\u00b5m. Dato che gli strati interni dissipano meno calore degli strati esterni, si evita di far passare correnti elevate negli strati interni.\nNei semiconduttori, la densit\u00e0 di corrente massima \u00e8 un dato del costruttore. Un valore comune fornito \u00e8 1\u00a0mA\u2219\u00b5m\u22122 a 25\u00a0\u00b0C per elementi da 180\u00a0nm. Nella scala micrometrica, superata la massima densit\u00e0 di corrente, oltre all'effetto Joule intervengono anche altri effetti, come l'elettromigrazione.\nNegli organismi biologici i canali ionici regolano il flusso degli ioni (come sodio, calcio, potassio) attraverso la membrana cellulare. La densit\u00e0 di corrente si misura in pA\u2219pF\u22121 (picoampere per picofarad), ossia corrente divisa per capacit\u00e0 elettrica, che viene assunta come misura dell'area della membrana.\nNelle lampade a scarica la densit\u00e0 di corrente caratterizza lo spettro di emissione: basse densit\u00e0 producono uno spettro a righe e in generale favoriscono lunghezze d'onda maggiori, mentre alte densit\u00e0 di corrente producono uno spettro continuo e favoriscono le lunghezze d'onda pi\u00f9 corte. Densit\u00e0 basse per i flash sono generalmente attorno a 1000\u00a0A\u2219cm\u22122. Alte densit\u00e0 possono superare i 4000\u00a0A\u2219cm\u22122.\nNegli impianti di protezione catodica a corrente impressa per la protezione di strutture interrate, i valori della densit\u00e0 di corrente necessari per evitare la corrosione delle parti metalliche variano tra 10 e 1000 mA\u2219m\u22122, in funzione della conduttivit\u00e0 del terreno."}
{"id": "87505", "revid": "1543377", "url": "https://it.wikipedia.org/wiki?curid=87505", "title": "Prefetto del pretorio", "text": "Il Prefetto del pretorio (ma pi\u00f9 correttamente \u00abPrefetto al pretorio\u00bb, dal latino: \"praefectus praetorio\") fu una figura dell'amministrazione militare e civile dell'Impero romano. Nacque come titolo riservato al comandante della Guardia pretoriana, ovvero della guardia del corpo dell'imperatore, mentre durante il tardo impero divenne l'amministratore capo di una delle suddivisioni del tardo impero, le Prefetture del pretorio. Durante il periodo alto imperiale, i due prefetti del pretorio erano a capo di una struttura di comando che controllava i seguenti ufficiali: 9 tribuni (uno per coorte) e 54 centurioni.\nAlto Impero romano.\nPrincipato.\nLa carica fu istituita nel 2 a.C. per volere di Augusto, dopo che le nove coorti pretorie erano state create nel 27-26 a.C.. Furono due i prefetti del pretorio a cui era affidata la guardia pretoriana. I primi due furono Quinto Ostorio Scapula e Publio Salvio Apro. Poteva essere ricoperta solo da membri dell'ordine equestre.\nInizialmente, la prefettura del pretorio era la seconda carica del \"cursus\" equestre dopo l'ufficio di prefetto d'Egitto. Gi\u00e0 in et\u00e0 giulio-claudia, tuttavia, la prefettura del pretorio crebbe di importanza, basti pensare alla vicinanza con la persona dell'imperatore che Seiano ebbe sotto Tiberio. Fu per\u00f2 solo sotto Vespasiano, quando il figlio Tito ottenne questa prestigiosa carica, che la prefettura pretoriana divenne la carica pi\u00f9 importante dell'ordine equestre.\nIl prefetto del pretorio era \"in primis\" un comandante militare, nel qual caso delle 9 coorti pretorie stanziate nell'Urbe; esse rappresentavano sotto diversi aspetti (armamento, addestramento e arruolamento) il corpo d\"'\u00e9lite\" dell'esercito imperiale, dovendo garantire la sicurezza del \"princeps\". Fra le sue file nell'Alto impero venivano arruolati i giovani delle famiglie in vista della municipalit\u00e0 italica, trampolino di lancio per una brillante carriera nell'ordine equestre. Oltre alla protezione del principe, che seguiva sempre anche fuori da Roma, il prefetto del pretorio fu pi\u00f9 volte a capo delle proprie forze anche in battaglie campali come nel caso di Cornelio Fusco al tempo di Domiziano, di Tiberio Claudio Liviano al tempo della conquista della Dacia di Traiano, di Publio Tarutieno Paterno al tempo delle guerre marcomanniche sotto Marco Aurelio o di Timesiteo durante la campagna sasanide di Gordiano III.\nIl prefetto del pretorio, ciononostante, ebbe gi\u00e0 a partire dall'et\u00e0 giulio-claudia una delega di funzioni civili e soprattutto giudiziarie, attraverso le quali il prefetto risolveva contese di diversa natura, per la maggior parte inerenti contese fra comunit\u00e0 in ambito italico. In sostanza, il prefetto del pretorio divenne con il tempo il capo della cancelleria palatina, preludendo la svolta 'civile' e amministrativa della prefettura del pretorio tardo-antica.\nBasso Impero romano.\nDalla riforma tetrarchica alla \"Notitia dignitatum\", attraverso Costantino.\nSi ritiene che nel 293, con la riforma tetrarchica, Diocleziano suddivise l'impero in quattro prefetture:\nIn realt\u00e0 tale teoria \u00e8 stata contestata recentemente ad esempio dal Porena, il quale ritiene che i prefetti del pretorio in et\u00e0 dioclezianea fossero non quattro ma due, uno per ogni augusto, come sembrerebbe confermare un'iscrizione rinvenuta a Brescia. Secondo Zosimo, prima di Costantino i prefetti del pretorio erano due e svolgevano le seguenti funzioni:\nSotto Costantino I i prefetti furono privati in parte del potere militare, lasciando loro ancora compiti di logistica militare, e diventarono amministratori delle grandi prefetture in cui era diviso l'impero.\nI prefetti del pretorio all'epoca di Costantino e dei suoi successori svolgevano le seguenti funzioni:\nIl prefetto del pretorio poteva nominare e destituire i governatori provinciali, anche se per la destituzione occorreva la ratifica dell'Imperatore. Il prefetto riceveva a cadenza regolare rapporti dai vicari e dai governatori provinciali, in modo da poter controllare il loro operato. Si occupava inoltre del pagamento e del rifornimento delle armate. Dal punto di vista legislativo poteva emanare di propria iniziativa \"edicta\" (editti), a condizione che non violassero \"leges\" (leggi) preesistenti. Dal punto di vista giudiziario, inoltre, il prefetto era un giudice supremo d'appello.\nA confermare l'alta posizione del prefetto nella gerarchia imperiale era il fatto che gli fosse concesso di indossare un abito di porpora, che differiva da quello dell'Imperatore solo per la lunghezza (raggiungeva le ginocchia invece dei piedi). Al suo ingresso tutti gli ufficiali militari avrebbero dovuto inginocchiarsi, un residuo del fatto che in origine il prefetto del pretorio non era una carica civile bens\u00ec militare. Gli imperatori controbilanciavano l'importanza e la potenza dei prefetti del pretorio con la breve durata della carica.\nRoma e Costantinopoli si sottraevano alla giurisdizione del prefetto del pretorio. In queste due grandi capitali l'amministrazione era affidata ai prefetti della citt\u00e0 (o \"praefecti urbi\"). Essi avevano la stessa dignit\u00e0 dei prefetti del pretorio. Anche i proconsoli di Acaia e Africa non dipendevano n\u00e9 dal vicario n\u00e9 dal prefetto del pretorio ma direttamente dall'Imperatore.\nOgni prefettura venne divisa in diocesi. All'epoca di Costantino l'Impero era suddiviso in tredici diocesi, di cui una (Oriente) era governata da un \"Comes Orientis\", un'altra (Egitto) da un Prefetto Augusteo, e le altre undici da altrettanti \"vicarii\" o \"agentes vices praefectorum praetorii\" (viceprefetti), i quali sottostavano all'autorit\u00e0 del prefetto del pretorio. Ogni diocesi era ulteriormente suddivisa in province.\nSecondo Zosimo la divisione dell'Impero nelle quattro prefetture delle Gallie, d'Italia, dell'Illirico e dell'Oriente sarebbe da attribuirsi proprio a Costantino:\nIn realt\u00e0 gli studiosi dubitano della correttezza di tale passo, sostenendo che tale suddivisione si stabilizz\u00f2 soltanto all'epoca del regno congiunto di Valentiniano I (364-375) e Valente (364-378). Secondo il Porena, comunque, dopo essere diventato imperatore unico nel 324, Costantino, ritenendo insufficiente un solo prefetto del pretorio per tutto l'Impero (fino a quel momento vi era un prefetto del pretorio per ciascun imperatore), decise di suddividere l'Impero in cinque prefetture - Gallie, Africa, Italia, Illirico e Oriente - ponendo a capo dell'amministrazione civile di ognuna di esse un prefetto del pretorio. Il prefetto del pretorio regionale, privato di ogni potere militare, supervisionava l'operato in ambito fiscale e giudiziario dei \"vicarii\" e dei governatori provinciali posti alle sue dipendenze. Tale riorganizzazione non dur\u00f2: alla morte di Costantino nel 337, allorquando i suoi tre figli si spartirono l'Impero, le prefetture d'Africa e d'Illirico furono abolite, aggregate a quella d'Italia, e si torn\u00f2 al principio di un prefetto del pretorio per ogni Augusto. L'impero si trov\u00f2 cos\u00ec diviso in tre parti: la prefettura delle Gallie ad occidente (affidata a Costantino II), quella centrale o d'Italia (affidata a Costante I) e quella orientale (affidata a Costanzo II). Tuttavia, quando nel 340 l'Imperatore Costante I si annesse i domini gallici del fratello Costantino II, mantenne la prefettura del pretorio delle Gallie, con il risultato che ora controllava due prefetture. Lo stesso fece Costanzo II quando sconfisse l'usurpatore Magnenzio e unific\u00f2 l'Impero: mantenne la suddivisione in tre prefetture del pretorio nonostante fosse diventato ormai imperatore unico. Sotto Costanzo II e i suoi due fratelli Costante I e Costantino II, dunque, la suddivisione in prefetture divenne gradualmente permanente. Nel 356-357 venne, infine, creata la quarta prefettura, quella dell'Illirico, che ritroviamo nella \"Notitia dignitatum\" (databile ad un periodo attorno alla morte di Teodosio I, 395 circa).\nDa Giustiniano a Eraclio.\nL'Imperatore Giustiniano I (527-565) apport\u00f2 alcune modifiche al sistema provinciale che si discostarono dai principi di Diocleziano: queste riforme prevedevano infatti per determinate regioni dell'Impero l'accentramento del potere civile e militare (che secondo Diocleziano dovevano rimanere separati) nelle mani di un'unica persona, la soppressione di alcune diocesi e l'accorpamento di province pi\u00f9 piccole in province pi\u00f9 grandi.. Queste riforme risalgono agli anni 535 e 536 e sono motivate dal tentativo di porre fine ai conflitti tra autorit\u00e0 civile e autorit\u00e0 militare. Cipro e Rodi, le Cicladi, la Caria, la Mesia e la Scizia vennero unite nella cosiddetta \"Prefettura delle Isole\" e posta sotto il comando di un \"quaestor exercitui\" residente a Odesso. Giustiniano abol\u00ec inoltre le diocesi della prefettura d'Oriente degradando i suoi \"vicarii\" a semplici governatori provinciali: per esempio il \"Comes Orientis\" (vicario della diocesi di Oriente) fu degradato a governatore della \"Syria Prima\", i \"vicarii\" delle soppresse diocesi di Asia e di Ponto furono degradati a governatori rispettivamente della Frigia Pacatiana e Galazia Prima. Quando, tredici anni dopo, la diocesi del Ponto venne ripristinata per gravi problemi interni, il vicario ottenne poteri anche militari, per poter contrastare pi\u00f9 efficacemente i banditi che infestavano la regione. L'Imperatore, inoltre, limit\u00f2 l'autorit\u00e0 del \"Prefetto Augusteo\" (il vicario d'Egitto) alle sole province di Alessandria e di \"Aegyptus I\" e \"II\" con il titolo di \"dux\" e con autorit\u00e0 sia civile che militare. Le province della Tebaide vennero invece affidate al \"dux\" di Tebaide mentre le due Libie vennero governate dal \"dux\" di Libia. Il risultato fu che la diocesi d'Egitto venne scissa in cinque circoscrizioni (gruppi di province) indipendenti tra loro, governate da \"duces\" con autorit\u00e0 sia civile sia militare e dipendenti dal prefetto d'Oriente. Quando le armate di Giustiniano riuscirono nell'impresa di riconquistare gran parte dell'Occidente (Italia, Africa, Spagna meridionale e isole del mediterraneo), l'Imperatore decise di ripristinare la prefettura del pretorio d'Africa (la Spagna venne incorporata nella prefettura d'Africa), mentre la prefettura del pretorio d'Italia fu semplicemente reincorporata all'Impero (aveva continuato ad esistere anche sotto il dominio di Odoacre e degli Ostrogoti).\nL'invasione longobarda acceler\u00f2 quella tendenza, gi\u00e0 cominciata sotto il regno di Giustiniano, di accentrare autorit\u00e0 civile e militare nelle mani di un'unica persona, in aperto contrasto con la divisione dei poteri tra prefetto del pretorio e \"magister militum\" introdotta da Diocleziano e Costantino. Gi\u00e0 sotto il regno di Giustiniano, le cariche di prefetto del pretorio d'Africa e di \"magister militum Africae\" in pi\u00f9 occasioni furono ricoperte contemporaneamente dalla stessa persona, che diventava di fatto la massima autorit\u00e0 sia civile che militare della prefettura del pretorio d'Africa. In Italia, invece, Giustiniano mantenne la divisione dei poteri civili e militari in due persone distinte, ma in ogni caso il generalissimo (\"strategos autokrator\"), la massima autorit\u00e0 militare nella Penisola, tendeva a usurpare prerogative delle autorit\u00e0 civili. Anche sotto i successori di Giustiniano, questa tendenza prosegu\u00ec. Probabilmente il prefetto del pretorio d'Italia Longino era stato nominato anche generalissimo delle forze armate di stanza nella Penisola.\nA partire dal 584 la massima autorit\u00e0 civile e militare nell'Italia bizantina \u00e8 attestata dalle fonti recare il titolo di esarca. Il primo riferimento nelle fonti dell'epoca alla presenza di un esarca a Ravenna si ebbe in una lettera redatta nel 584 da Papa Pelagio II. Secondo alcuni storici moderni, l'esarcato, all'epoca della lettera (584), doveva essere stato istituito da poco tempo. Una lettera di papa Gregorio I datata 591 attesta la presenza di un esarca anche a Cartagine. In passato, studiosi come Georg Ostrogorsky avevano supposto che la creazione dell'esarcato fosse una precisa riforma attribuibile all'imperatore Maurizio (582-602), volta ad arginare l'invasione longobarda: per Ostrogorsky, Maurizio, creando gli esarcati di Ravenna e Cartagine, cerc\u00f2 di rendere i residui territori in Occidente in grado di difendersi da s\u00e9 dai Longobardi senza dover dipendere da eventuali aiuti da Costantinopoli; per volere dell'Imperatore \u00abl'amministrazione sia militare che politica fu affidata agli esarchi\u00bb, inaugurando \u00abil periodo della militarizzazione dell'amministrazione bizantina\u00bb e precorrendo \u00abil sistema dei temi\u00bb.\nPi\u00f9 recentemente questa tesi storiografica \u00e8 stata contestata: in particolare, si \u00e8 rimarcato come l'istituzione degli esarcati fosse stato il risultato di un'evoluzione graduale durata decenni e non di un cambiamento repentino ascrivibile alla volont\u00e0 di un singolo imperatore. Secondo Ravegnani la presunta riforma degli esarcati, lungi dall'essere una vera e propria riforma, sarebbe consistita in un mero cambiamento di denominazione della massima autorit\u00e0 militare, come conferma il fatto che i poteri militari dell'esarca coincidessero in massima parte con quelli goduti dallo \"strategos autokrator\" di et\u00e0 giustinianea. Di fatto, fino a met\u00e0 del VII secolo, il prefetto del pretorio d'Italia continu\u00f2 ad esercitare le sue funzioni, sebbene fosse subordinato all'esarca, il quale, tuttavia, secondo Cosentino, \u00abnon subentr\u00f2 affatto, almeno nell'immediato, alle loro tradizionali funzioni\u00bb. L'epistolario di papa Gregorio I attesta ancora a fine VI secolo l'esistenza dei \"vicarii\" del prefetto del pretorio (sebbene denominati \"agentes vices\"), nonch\u00e9 degli \"iudices provinciae\". Essi di fatto erano subordinati all'autorit\u00e0 militare, \u00abun fenomeno d'altronde gi\u00e0 in atto durante l'epoca giustinianea e inevitabile conseguenza della preminenza delle necessit\u00e0 militari in una regione come l'Italia, soggetta a uno stato di guerra pressoch\u00e9 permanente\u00bb. Le autorit\u00e0 civili in Italia scomparvero nelle fonti solo a met\u00e0 VII secolo, e solo allora si ebbe il definitivo accentramento dei poteri civili e militari da parte delle autorit\u00e0 militari, come l'esarca e i duchi a lui subordinati.\nL'epistolario di papa Gregorio I attesta che durante il regno di Maurizio in due occasioni furono inviati in Italia funzionari da Costantinopoli per controllare l'operato in ambito finanziario del prefetto del pretorio in carica. Secondo il Cosentino, ci\u00f2 sarebbe sintomo di una diminuita libert\u00e0 di azione dei prefetti del pretorio e di una crescente tendenza alla centralizzazione che avrebbe successivamente caratterizzato il periodo mediobizantino.\nLe mutilazioni territoriali subite sotto il regno di Eraclio I, con la perdita definitiva di Siria ed Egitto, conquistate dagli Arabi, e l'occupazione delle province dell'Illirico da parte degli Slavi, misero in crisi l'organizzazione dell'Impero in prefetture del pretorio. Il prefetto del pretorio d'Oriente \u00e8 attestato con certezza per l'ultima volta in una legge del 629, mentre, a partire dalla fine del VII secolo, il prefetto del pretorio d'Illirico cambi\u00f2 denominazione in prefetto di Tessalonica, dato che, in seguito alle conquiste slave, la zona sotto il suo controllo si era ridotta alla sola citt\u00e0 di Tessalonica e i suoi immediati dintorni. In Italia e in Africa i prefetti del pretorio sono attestati fino alla prima met\u00e0 del VII secolo per poi scomparire anch'essi dalle fonti.\nLa struttura amministrativa dell'Impero fu riformata a causa delle necessit\u00e0 militari del momento, con l'istituzione dei primi \"themata\" (o temi) in Asia Minore. Secondo l'Ostrogorsky la riforma dei \"themata\" sarebbe stata opera dell'Imperatore Eraclio; secondo il Treadgold sarebbe stata invece opera di Costante II; secondo altri studiosi, invece, non fu opera di nessun specifico imperatore ma i \"themata\" si sarebbero formati nel corso di un processo graduale durato decenni. Inizialmente i \"themata\" erano semplicemente gli antichi eserciti di campo costretti a ritirarsi in Asia Minore in seguito alle conquiste islamiche di Siria ed Egitto (\"thema\" in greco significa \"corpo d'armata\"). Gradualmente i territori la cui difesa era stata affidata al \"thema\" inteso come esercito presero il nome del \"thema\" stesso, per cui il termine \"thema\" assunse anche l'accezione di \"circoscrizione militare\". A causa delle necessit\u00e0 belliche in regioni continuamente devastate da eserciti nemici, le autorit\u00e0 civili ancora esistenti finirono per essere subordinate alle autorit\u00e0 militari, in particolare allo \"strategos\", il comandante dell'esercito tematico. L'istituzione dei temi dell'Asia minore non caus\u00f2 la scomparsa delle vecchie province romane che continuarono a esistere all'interno dei temi, formando raggruppamenti simili alle vecchie diocesi amministrati dal proconsole del tema (ritenuto l'equivalente del vicario). Tuttavia i proconsoli di un tema erano comunque subordinati al loro stratego, dal momento che i temi comprendevano pi\u00f9 province. Le antiche province (eparchie) continuarono invece a esistere all'interno dei Temi fino alla seconda met\u00e0 del IX secolo, quando venne abolita la carica di Proconsole del Tema.\nSecondo alcuni studiosi, il prefetto del pretorio d'Oriente potrebbe essere rimasto in funzione a Costantinopoli fino alla prima met\u00e0 del IX secolo, come attesterebbero due testi del IX secolo, il \"De cerimoniis\" e il \"Taktikon\" Uspenskji. Il prefetto del pretorio d'Oriente, pur avendo perso molti dei suoi poteri giurisdizionali a livello fiscale, sembrerebbe aver detenuto ancora poteri giudiziari. Sotto il suo controllo erano posti eparchi e proconsoli, amministratori civili delle province in cui erano suddivisi i temi. Solo con la met\u00e0 del IX secolo, con l'introduzione dei \"protonotarioi\", le cariche di prefetto del pretorio e di eparchi e proconsoli tematici sarebbero state abolite."}
{"id": "87509", "revid": "767487", "url": "https://it.wikipedia.org/wiki?curid=87509", "title": "Charlot troppo galante", "text": "Charlot troppo galante (\"His Favorite Pastime\") \u00e8 un film del 1914 diretto da George Nichols. \u00c8 l'unico cortometraggio in cui Charlie Chaplin recit\u00f2 insieme a Peggy Pearce, con cui all'epoca aveva una relazione, ed \u00e8 noto per essere il film di Chaplin prodotto dalla Keystone Pictures Studio che contiene gli esempi pi\u00f9 consistenti di umorismo razziale. Il film fu completato il 19 febbraio 1914 e distribuito negli Stati Uniti dalla Mutual Film il 16 marzo. In italiano \u00e8 stato trasmesso in TV col titolo Charlot galante, mentre in inglese \u00e8 noto anche come \"Charlie Is Thirsty\", \"Charlie's Reckless Fling\", \"The Reckless Fling\" e \"The Bonehead\".\nTrama.\nCharlot, uscito ubriaco dal bar nel quale si rende protagonista di una rissa e mortifica un avventore pi\u00f9 miserabile di lui (che invano gli chiede soldi per una bevuta) scolandosi platealmente la propria birra, incrocia una giovane donna nei pressi di un taxi che, in attesa che il proprio marito si liberi da una commissione, pare ricambiare il suo sguardo languido. La donna si allontana a bordo del taxi, dato il prolungarsi dell'impegno del consorte, ma Charlot la segue e non esita ad entrarle in casa e, tra varie acrobazie per mantenersi in equilibrio e un avance alla cuoca di colore, trova alla fine il modo di manifestarle le proprie intenzioni galanti. Quando il marito fa rientro a casa scoppia inevitabilmente una la rissa tra i due, al termine della quale Charlot viene buttato fuori dalla casa. Il vagabondo deve quindi rinunciare ai suoi propositi amorosi, e barcollando si allontana.\nDistribuzione.\nData di uscita.\nLe date di uscita internazionali sono state:"}
{"id": "87511", "revid": "125693986", "url": "https://it.wikipedia.org/wiki?curid=87511", "title": "Perdono", "text": "Il perdono \u00e8 la cessazione del sentimento di risentimento nei confronti di un'altra persona; \u00e8 quindi un gesto umanitario con cui, vincendo il rancore, si rinuncia a ogni forma di rivalsa di punizione o di vendetta nei confronti di un offensore. Per estensione ha il valore d'indulgenza verso le debolezze o le difficolt\u00e0 altrui, oppure di commiserazione o di benevolenza.\nIn ambito giuridico, il perdono \u00e8 anche un atto di clemenza di una pubblica autorit\u00e0, un atto di grazia, la sospensione della persecuzione per varie categorie di reati. Nel passato, in linguaggio desueto, per \"perdono della vita\" s'intendeva l'esenzione della pena di morte o la grazia della vita. Nel diritto penale il perdono giudiziale \u00e8 il beneficio applicato in particolari condizioni, secondo quanto previsto dagli articoli del codice penale.\nNel cristianesimo, perdono \u00e8 anche la remissione dei peccati, l'assoluzione delle colpe che Dio accorda quando il peccatore pentito riconosce, confessa e rinnega il suo peccato. Nella chiesa cattolico-romana al perdono divino \u00e8 connessa la pratica dell'indulgenza plenaria o parziale (cio\u00e8 la remissione di tutta la pena che il peccatore dovr\u00e0 scontare per i suoi peccati, anche se perdonati da Dio, o almeno di una sua parte) concessa dalla Chiesa in relazione a una ricorrenza (giubileo) o un luogo importante, o collegato a un insieme di pratiche collettive o a un pellegrinaggio.\nNell'Ebraismo, se una persona causa del male a qualcuno, ma sinceramente pentito chiede perdono a chi ha fatto del male e prova a porvi rimedio, la vittima \u00e8 obbligata a concedergli il perdono.\nIn questa religione, un ebreo, per ottenere il perdono, deve andare da coloro o colui cui ha fatto del male e chiedere tre volte perdono sinceramente cos\u00ec avr\u00e0 ottenuto il perdono. Nell'Ebraismo una persona non pu\u00f2 ottenere perdono da Dio per atti fatti contro delle persone, e questo significa, ad esempio, che un omicida non sar\u00e0 perdonato.\nSir Jonathan Sacks, capo rabbino delle unite congregazioni ebraiche del Commonwealth, ha precisato: \"Non \u00e8 che Dio perdoni e gli esseri umani no. Al contrario, crediamo che appunto perch\u00e9 solamente Dio perdoni i peccati contro Dio, solo gli esseri umani perdonino i peccati contro gli esseri umani\".\nEtimologia.\nLa parola perdono deriva dal verbo \"perdonare\" che equivale a \"condonare\" con un altro prefisso e come forma rafforzativa (nel latino medievale \u00e8 documentata dal X secolo).\nIl concetto di perdono nel Nuovo Testamento.\nNel Nuovo Testamento il concetto di perdono \u00e8 indicato da due parole greche con significati particolari:\nIl perdono cristiano \u00e8 strettamente legato alla penitenza, in greco \"metamelomai\" (avere rimorso rimpianto e pentimento, cambiare opinione e giudizio su qualcuno) e \"metanoeo\" (cambiare mentalit\u00e0, mutare pensiero, convertirsi). Ges\u00f9 invita al pentimento in (Lc 13). San Paolo scrive: - \"Benedetti\" (\"makarioi\") \"e felici e degni di invidia coloro a cui le iniquit\u00e0 sono perdonate e i cui peccati sono sepolti\" - (Romani 4, 7-8).\nNella mitologia romana.\nNella mitologia romana, Clementia era la dea del perdono e della misericordia.\nTeorie psicologiche sul perdono.\nNegli ultimi decenni, il perdono ha ricevuto l'attenzione degli studiosi di psicologia sociale. Sebbene non vi sia ancora una definizione da un punto di vista psicologico di questo concetto che raggiunga un sufficiente consenso nella letteratura relativa alla ricerca in tale campo, molti ricercatori assumono che il perdono sia correlato a un cambiamento verso la socialit\u00e0 nelle motivazioni interpersonali nei confronti di un'altra persona che ha commesso un torto o un danno. \nNello specifico, tre cambiamenti nelle motivazioni sembrano avvenire quando si perdona qualcuno:"}
{"id": "87518", "revid": "287204", "url": "https://it.wikipedia.org/wiki?curid=87518", "title": "Specie di Echeveria", "text": "Elenco delle specie di \"Echeveria\":"}
{"id": "87521", "revid": "124456114", "url": "https://it.wikipedia.org/wiki?curid=87521", "title": "Gamelan", "text": "Il gamelan \u00e8 un'orchestra di strumenti musicali di origine indonesiana che comprende metallofoni, xilofoni, tamburi e gong; pu\u00f2 comprendere anche flauti di bamb\u00f9, strumenti a corda e la voce. Tradizionalmente, il termine \"gamelan\" \u00e8 usato in riferimento pi\u00f9 al gruppo di strumenti che lo formano, che ai suonatori di questi stessi strumenti. Un gamelan \u00e8 un'entit\u00e0 i cui strumenti sono costruiti e intonati per suonare insieme \u2013 strumenti di gamelan diversi non sono intercambiabili. La parola \"gamelan\" deriva probabilmente dalla parola giavanese \"gamel\", che significa percuotere con un mazzuolo.\nDiversi tipi di gamelan.\nLe orchestre gamelan sono comuni nelle isole di Giava, Madura, Bali e Lombok (e altre isole della Sonda) in Indonesia, in un'ampia gamma di formazioni e grandezze. A Bali e Lombok al giorno d'oggi, e a Giava nel XVIII secolo, il termine \"gong\" \u00e8 o era preferito o veniva usato come sinonimo del gamelan. Tradizioni di gamelan si sono stabilite in Malaysia e Suriname grazie all'emigrazione, al commercio o alla diplomazia, e, in tempi pi\u00f9 recenti, attraverso l'immigrazione, lo scambio culturale e l'entusiasmo locale, i gruppi di gamelan sono diventati attivi in Europa, America, Asia e Australia.\nAnche se includono certe volte voci soliste e corali, strumenti musicali a corda pizzicata o suonata con l'archetto e strumenti a fiato, i gamelan sono caratterizzati da un gran numero di strumenti a percussione, in particolar modo metallofoni. Un gamelan di Giava Centrale pu\u00f2 comprendere saron e gend\u00e9rs (barre di metallo poggiate o sospese, e percosse come un glockenspiel), gambang (simili ai \"saron\" ma con barre di legno invece che di metallo), bonang e kenong (gong di dimensioni piccole e medie poggiati in orizzontale su corde di un apposito telaio), gong sospesi di medie (kempul) e grandi dimensioni (gong ageng), e tamburi (kendhang). I metalli usati comprendono bronzo, ottone e ferro: il materiale migliore \u00e8 considerato essere una lega di bronzo con 10 parti di rame e 3 di stagno. Esistono, inoltre, formazioni gamelan composte interamente di strumenti di bamb\u00f9. \nIntonazione e scale.\nL'intonazione di un'orchestra gamelan \u00e8 un argomento complesso. I gamelan possono avere quattro scale: sl\u00e9ndro, p\u00e9log, degung (esclusivamente a Sunda, nell'Ovest di Giava) e madenda (conosciuto anche come diatonis, simile a una scala naturale minore europea). Nel gamelan della zona centrale di Giava, \"sl\u00e9ndro\" \u00e8 la scala con 5 note nell'ottava, con intervalli tendenzialmente equivalenti tra loro, mentre \"p\u00e9log\" \u00e8 la scala di 7 note, con intervalli irregolari.\nI gamelan di questa zona generalmente hanno due versioni di ciascuno strumento: una nella scala \"slendro\", l'altra nella scala \"pelog\". Gli strumenti delle due versioni non suonano mai contemporaneamente, in quanto ogni pezzo musicale \u00e8 nell'una o nell'altra scala.\nUna particolarit\u00e0 dei gamelan \u00e8 che, anche se gli intervalli tra le note di ogni scala tendono a essere simili, le specifiche altezze delle note possono essere diverse, occasionalmente in modo notevole; quindi la specifica intonazione cambia da un gamelan all'altro. Colin McPhee dice che \"le deviazioni in ci\u00f2 che \u00e8 considerata essere la stessa scala sono talmente ampie che uno pu\u00f2 a ragione affermare che vi siano tante scale quanti gamelan\".\nNel gamelan di Bali \u00e8 consuetudine suonare con coppie di strumenti (identici) che hanno un'accordatura lievemente differente tra loro, e ci\u00f2 contribuisce a produrre un suono caratteristicamente vibrante e scintillante.\nL'influenza sulla musica occidentale.\nIl gamelan \u00e8 stato apprezzato da svariati compositori di musica classica, il pi\u00f9 famoso tra i quali fu Claude Debussy che ne ud\u00ec un gruppo suonare all'esposizione universale di Parigi nel 1889. Il gamelan che Debussy ascolt\u00f2 in quell'occasione era di Sunda (Giava dell'Ovest). Il compositore francese rimase affascinato da questo tipo di musica, e proprio per questo in alcune sue composizioni, per esempio nel brano \"Pagodes\", appartenente alla Suite per pianoforte \"Estampes\", si possono riscontrare citazioni dirette di scale, melodie, ritmi o tessuti musicali di gamelan. La composizione di Debussy dove \u00e8 pi\u00f9 evidente l'influenza della musica giavanese \u00e8 per\u00f2 la \"Fantaisie\", terminata proprio dopo aver ascoltato l'orchestra gamelan all'Esposizione. Omaggi diretti alla musica gamelan si possono trovare nei lavori di B\u00e9la Bart\u00f3k, Olivier Messiaen, Colin McPhee e Benjamin Britten. In tempi pi\u00f9 recenti, alcuni compositori americani come Barbara Benary, Lou Harrison, Michael Tenzer, Evan Ziporyn, Daniel James Wolf e Jody Diamond, canadesi come Claude Vivier e australiani come Peter Sculthorpe. \nAndrew Schultz e Ross Edward, ma anche altri, hanno scritto lavori con parti per strumenti gamelan o per complete orchestre gamelan.\nI Nyoman Windha \u00e8 uno tra i compositori indonesiani contemporanei che hanno composto dei pezzi usando strumenti occidentali e gamelan. Il gruppo pop sperimentale Xiu Xiu usa percussioni gamelan in molte sue canzoni.\nUn gran numero di college negli Stati Uniti d'America (e altrove al di fuori dell'Indonesia) possiede orchestre gamelan. I gamelan statunitensi sono abitualmente formati da gruppi di studenti di origini miste (una pratica molto rara in Indonesia per motivi religiosi). \nSempre negli Stati Uniti, esistono anche dei gruppi professionisti di gamelan, tra cui il Gamelan Son of Lion, un gruppo incentrato sulla musica contemporanea di compositori non indonesiani.\nDaniel Schmidt, insegnante di gamelan presso il Mills College, ha sfruttato le sue conoscenze sullo strumento per costruire l'American gamelan."}
{"id": "87522", "revid": "5", "url": "https://it.wikipedia.org/wiki?curid=87522", "title": "Tisia di Imera", "text": ""}
{"id": "87525", "revid": "975228", "url": "https://it.wikipedia.org/wiki?curid=87525", "title": "Tagikistan", "text": "Il Tagikistan, ufficialmente Repubblica del Tagikistan (in tagico: \u04b6\u0443\u043c\u04b3\u0443\u0440\u0438\u0438 \u0422\u043e\u04b7\u0438\u043a\u0438\u0441\u0442\u043e\u043d, \"\u00c7umhurii To\u00e7ikiston\"), e in passato \"Repubblica Socialista Sovietica del Tagikistan\" nell'ambito dell'URSS, \u00e8 uno Stato dell'Asia centrale. Confina a Sud con l'Afghanistan, ad est con la Cina, a nord con Kirghizistan e Uzbekistan e ad ovest ancora con l'Uzbekistan; \u00e8 dunque uno Stato senza sbocco al mare con una superficie di 143.100\u00a0km\u00b2, una popolazione di 7.565.000 abitantie capitale Du\u0161anbe.\nDal 9 settembre 1991 il Tagikistan \u00e8 una repubblica presidenziale; il presidente \u00e8 il leader Emomal\u012b Rahmon, che nomina ogni anno il Primo ministro. L'Assemblea suprema viene eletta dal popolo e resta in carica 5 anni. La costituzione del Paese \u00e8 stata varata nel 1994. Dal marzo 2013, \u00e8 diventato un membro dell'Organizzazione Mondiale del Commercio.\nEtimologia.\nIl suffisso persiano \"-stan\" significa \"luogo di\" o \"paese\", quindi la parola Tagikistan significa letteralmente \"Terra dei Tagiki\".\nStoria.\nAbitato anticamente dalle genti della Sogdiana, fu parte dei regni greco-battriani fondati a seguito dell'impresa orientale di Alessandro Magno e successivamente si trov\u00f2 a formare il confine o la provincia orientale prima del regno dei Parti (250 a.C.-225 d.C.) e poi dell'Impero sasanide (dal III secolo fino a met\u00e0 del VII). Dopo il crollo dell'Impero sasanide, sconfitto dalle forze arabe intorno al 650 d.C., entr\u00f2 a far parte del califfato musulmano, divenendo una delle sue province orientali. Con il disgregarsi progressivo del potere dei califfi abbasidi a partire dalla seconda met\u00e0 del IX secolo, i territori orientali conobbero un lento ma inesorabile processo di distacco e di autonomia.\nNel X secolo il Tagikistan \u00e8 sotto il controllo dei Samanidi, dinastia persiana - vassalla inizialmente dei Tahiridi, a loro volta almeno formalmente ancora soggetti al califfo - che avr\u00e0 la sua splendida capitale a Bukhara. Qui ebbe inizio anche la grande stagione della letteratura persiana di epoca musulmana, con il formarsi di un primo gruppo di poeti panegiristi e con il grande poeta epico Ferdowsi. Tuttavia questa dominazione non dur\u00f2 pi\u00f9 di un secolo. Il territorio fu sommerso dalle continue invasioni di trib\u00f9 turche che imposero ben presto proprie dinastie (Ghaznavidi dalla fine del X sec. a circa met\u00e0 dell'XI secolo; poi i Selgiuchidi dalla met\u00e0 dell'XI sec.); in questo periodo peraltro le diverse culture riuscirono a coabitare e a fondersi gradualmente, dando inizio a quel felice connubio turco-persiano che \u00e8 caratteristico di tanta parte dell'Asia Centrale sino a nostri giorni. Successivamente il territorio fu conquistato dai Mongoli (XIII sec.), quindi dal Tamerlano (tra la fine del Trecento e il Quattrocento), e infine dall'XVI sec. entr\u00f2 nell'orbita del Khanato di Bukhara.\nDal Settecento il territorio dell'attuale Tagikistan fu diviso anche con il vicino Khanato di Kokand; solo nella seconda met\u00e0 del XIX secolo l'attuale territorio del Tagikistan entr\u00f2 a far parte dell'Impero russo quando entrambi i khanati, di Bukhara e di Kokand, divennero prima vassalli della Russia zarista e poco dopo persero l'indipendenza. L'Impero russo, coinvolto nel Grande Gioco che lo opponeva all'Impero britannico, mirava ad aprirsi un varco nell'Asia Meridionale attraverso il territorio tagico. L'obiettivo strategico era contenere l'espansionismo britannico forte delle sue basi in India, e pi\u00f9 in generale a potenziare la propria posizione geopolitica.\nDa provincia dell'Impero russo, il Tagikistan venne a formare una delle repubbliche socialiste sovietiche in seguito alla rivoluzione russa del 1917. Dura per\u00f2 era stata la resistenza opposta dai guerriglieri islamici (rivolta dei Basmachi), infatti solo nel '29 lo Stato venne formalmente riconosciuto dal potere sovietico. L'amministrazione sovietica separ\u00f2 definitivamente il Tagikistan da Bukhara e Samarcanda, le capitali storiche della cultura iranica dell'Asia Centrale, che vennero a trovarsi definitivamente dentro il territorio della Repubblica socialista dell'Uzbekistan; veniva contemporaneamente decisa dalle autorit\u00e0 sovietiche la elevazione di un modesto villaggio, Du\u0161anbe (lett.: \"Luned\u00ec\", perch\u00e9 in tal giorno vi si teneva una fiera o un mercato di qualche rinomanza locale) a capitale dello Stato.\nIl Tagikistan mantenne comunque sempre una vocazione islamica che, nel periodo sovietico, aliment\u00f2 forme di resistenza culturale anche attraverso la fitta rete di confraternite legate al sufismo. Negli anni Settanta venne riformato clandestinamente il \"Partito Islamico della Rinascita\" che, per tutti gli anni a venire, avrebbe provocato disordini e ribellioni contro il regime sovietico, fino alla caduta dell'URSS nel 1991 e al conseguimento dell'indipendenza. Tuttavia questo traguardo coincise con lo scoppio di una guerra civile, a seguito dell'aspra opposizione fra il partito islamico e quello democratico, scivolato progressivamente in una pulizia etnica che caus\u00f2 decine di migliaia di morti e costrinse un milione di tagiki a espatriare. Nel 1997 furono firmati dei trattati di pace fra il presidente democratico Rahmonov e i capi dell'opposizione islamica; i ribelli furono confinati in Afghanistan, ma continuano tuttavia ad alimentare conflitti e ribellioni, tant'\u00e8 che il Tagikistan ha chiesto l'aiuto dell'esercito russo per contenere le incursioni.\nCome riportato dalla rivista online STRATFOR, pare infatti che la Russia stia rafforzando sempre pi\u00f9 la sua presenza militare, inviando pi\u00f9 truppe in questo paese.\nGeografia.\nIl Tagikistan \u00e8 uno stato senza sbocco sul mare ed \u00e8 lo stato meno esteso dell'Asia centrale ma il pi\u00f9 alto in termini di altitudine. Il territorio \u00e8 per oltre il 90% montuoso con vette che raggiungono i 7.000 metri di altezza, caratterizzato da due catene montuose: la catena del Trans-Alay nel nord, e il Pamir nel sud.\nLe vette pi\u00f9 alte dell'Asia centrale si trovano nel Pamir, come il Picco Ismail Samani, la montagna pi\u00f9 alta del Paese di 7.495 metri, il Picco Ibn Sina (7.134 metri) e il Picco Kor\u017eenevskaja (7.105 metri).\nI principali fiumi sono il Syr Darya, l'Amu Darya, il Kafirnigan, il Vah\u0161 e il Pjandz.\nLa maggior parte dei fiumi scorre da est a ovest e alla fine apportano le proprie acque al bacino del lago d\u2019Aral. Le uniche aree pianeggianti sono a nord-ovest (parte della valle di Fergana) e nell'estremit\u00e0 sud-occidentale del Paese.\nIl clima del paese \u00e8 di tipo continentale, caratterizzato da escursioni termiche piuttosto accentuate e di tipo alpino nelle aree pi\u00f9 elevate. La temperatura invernale \u00e8 spesso mitigata da un vento caldo e secco proveniente dalle aree montuose. Scarsissime le precipitazioni, concentrate soprattutto nella parte occidentale del paese.\nOrdinamento dello Stato.\nSuddivisione amministrativa.\nIl Tagikistan \u00e8 diviso in 4 province (\"vilojat\") di cui 1 autonoma (\"vilojati muxtor\"): le tre province sono Chatlon, Dushanbe e Su\u01e7d, mentre la provincia autonoma \u00e8 Gorno-Badachshan.\nLe quattro province a sua volta si scompongono in distretti.\nCitt\u00e0 principali.\nIl tasso di urbanizzazione del Tagikistan \u00e8 molto basso (27%) e l'unica citt\u00e0 importante \u00e8 la capitale Du\u0161anbe (863.000 abitanti), al secondo posto per numero di abitanti troviamo Chujand (184.000 abitanti). Altre citt\u00e0 hanno da poco superato i centomila abitanti come Bochtar (112.000 abitanti) e Kulob (106.000 abitanti).\nLe citt\u00e0 principali sono:\nIstruzione.\nL'istruzione pubblica \u00e8 gratuita e obbligatoria e formata da due cicli. Nonostante le condizioni economiche, il Tagikistan ha un alto tasso di alfabetizzazione pari al 99% della popolazione. La spesa pubblica per l'istruzione era pari al 5,2% del PIL nel 2015.\nSociet\u00e0.\nEtnie.\nLa stragrande maggioranza della popolazione \u00e8 di etnia tagica (di ceppo indoeuropeo e iranico). Tuttavia notevole \u00e8 la minoranza usbeca e la minoranza yagnobi, minore invece quella russa. Secondo il censimento del 2010 la popolazione del Tagikistan conta circa 7.565.000 abitanti.\nReligione.\nLa popolazione \u00e8 per il 96,7% musulmana, in maggioranza sunnita. I cittadini che professano altre religioni o che non ne professano nessuna sono l'1,8%.\nComplessivamente, l'osservanza dell'islam \u00e8 in aumento: tra il 30 ed il 40% della popolazione rurale e tra il 5 ed il 10% della popolazione urbana pratica attivamente i riti islamici o partecipano alle funzioni religiose nelle moschee; il 99% della popolazione rurale e il 70% di quella urbana osserva il digiuno del Ramadan. Il 4% della popolazione musulmana \u00e8 sciita, di cui il 40% sono ismailiti e la maggior parte di essi risiedono nella provincia del Gorno-Badachshan, in certi distretti meridionali della provincia del Chatlon e nella capitale Du\u0161anbe; il resto della popolazione musulmana \u00e8 per la maggior parte, circa il 92,7%, sunnita.\nIn Tagikistan vi sono circa 230.000 cristiani (1,6% dell'intera popolazione), principalmente di etnia russa o immigrati del periodo sovietico, la maggior parte cristiani ortodossi, ma sono presenti anche altre dottrine cristiane. Inoltre circa il 0,2% della popolazione appartiene alle minoranze di ebrei, zoroastriani e altre religioni; si stima che l'1,5% della popolazione sia atea o comunque non appartenente ad alcuna confessione religiosa.\nLingue.\nLa lingua ufficiale \u00e8 il tagico, lingua indoeuropea appartenente al gruppo delle lingue iraniche: si tratta fondamentalmente della stessa lingua parlata in Iran (farsi) e in Afghanistan (dari), ma scritta in caratteri cirillici. \u00c8 ancora diffuso il russo.\nPolitica.\nPolitica interna.\nIl Tagikistan \u00e8 una repubblica presidenziale unitaria, indipendente dal 1991 e la sua costituzione \u00e8 stata promulgata il 6 novembre 1994. Il paese \u00e8 controllato strettamente dal Partito democratico popolare del Tagikistan (PDPT), il cui capo politico \u00e8 l'attuale presidente Rahmon.\nIl potere esecutivo \u00e8 esercitato dal capo dello Stato (Emomal\u012b Rahmon), dal capo del governo (il Primo ministro Oqil Oqilov) e dal suo gabinetto, ovvero il consiglio dei ministri. Il presidente viene eletto dal popolo a suffragio universale e ha un mandato di 7 anni rinnovabile per un secondo ed \u00e8 capo delle forze armate. L'ultima elezione si \u00e8 svolta nel novembre 2013. Il capo del governo viene nominato dal presidente e il suo gabinetto, ovvero il consiglio dei ministri, \u00e8 nominato dal presidente e approvato dall'Assemblea suprema (Majlisi Oli). \nIl potere legislativo \u00e8 esercitato da un parlamento bicamerale, l'Assemblea suprema; le due camere sono l'Assemblea nazionale (\"Majlisi Milliy\"), la camera alta, composta da 34 membri di cui 25 scelti da deputati locali, 8 dal presidente e 1 riservato all'ex presidente, e l'Assemblea dei rappresentanti (\"Majlisi Namoyandagon\"), la camera bassa, composta da 63 membri eletti direttamente dal popolo a suffragio universale. I membri di ciascuna camera hanno un mandato di 5 anni. L'ultima elezione si \u00e8 svolta nel marzo 2020. \nIl sistema giudiziario si articola in una serie di organismi: la Corte Costituzionale, la Corte Suprema, la Corte Suprema Economica, la Corte Militare, i tribunali provinciali, distrettuali e cittadini. Il potere giudiziario \u00e8 esercitato dalla Corte Suprema, nominata dal presidente. Nel paese \u00e8 in vigore la pena di morte.\nNel 2003 vengono approvate le riforme costituzionali che garantiscono al presidente Rahmon altri due mandati dopo il 2006.\nNel maggio 2016 attraverso un referendum il 94,5% della popolazione ha espresso parere favorevole a una modifica della Costituzione che consenta al presidente in carica di essere rieletto per un nuovo mandato senza restrizioni temporali. La riforma ha anche ridotto l\u2019et\u00e0 minima richiesta per la candidatura alla presidenza da 35 a 30 anni.\nNel rapporto sull'indice sulla democrazia del 2020 dell'Economist, il Tagikistan si colloca al 160\u00ba posto come \"regime autoritario\".\nPolitica estera.\nIl Tagikistan \u00e8 membro dell'Organizzazione della cooperazione islamica (OIC) dal 1992, delle Nazioni Unite, dell'OSCE, della Comunit\u00e0 degli Stati Indipendenti, dell'Organizzazione di cooperazione economica, dell'Organizzazione mondiale del commercio e dell'Organizzazione del Trattato di Sicurezza Collettiva (CSTO). Il Tagikistan ha aderito al Trattato di non proliferazione nucleare ed \u00e8 uno stato osservatore dell'Unione economica euroasiatica (UEE).\nIl Tagikistan continua a mantenere buoni rapporti con la Russia e con le ex repubbliche socialiste dell'Asia centrale. I principali partner commerciali restano i paesi dell\u2019ex URSS, ma \u00e8 in aumento l\u2019interscambio sia con i paesi dell\u2019Europa occidentale sia con la Cina.\nLa Cina e il Tagikistan si sono impegnati nel 2006 a iniziare la demarcazione del confine rivisto e concordato nel 2002.\nEconomia.\nIl Tagikistan ha uno dei pi\u00f9 bassi PIL tra le ex repubbliche sovietiche. A causa della mancanza di opportunit\u00e0 di lavoro, quasi la met\u00e0 della forza lavoro (secondo stime circa 1 milione di persone) lavora all'estero, principalmente in Russia, sostenendo la famiglia con rimesse al paese natale. In Tagikistan meno del 7% della terra \u00e8 coltivabile. Il cotone \u00e8 la coltura principale, nonostante il settore sia oppresso da debiti e risenta della carenza generale di infrastrutture nel paese. Le risorse minerarie includono argento, oro, uranio e tungsteno. L'industria consiste solamente in estesi impianti di lavorazione dell'alluminio, centrali idroelettriche e fabbriche antiquate specializzate nell'industria leggera e nell'industria alimentare.\nIl Tagikistan si trova su una delle rotte del traffico illecito di stupefacenti con il volume pi\u00f9 alto al mondo, tra la produzione afghana di oppiacei a sud e i mercati di droghe illegali della Russia. La coltivazione illecita del papavero da oppio \u00e8 limitata per il consumo domestico. Il traffico di droga \u00e8 la principale fonte illegale di reddito del Paese. Tuttavia, con la crescente assistenza da parte di organizzazioni internazionali e la cooperazione con le autorit\u00e0 statunitensi, russe, europee e afghane, si sta contrastando il traffico illegale di droga.\nLa guerra civile durata dal 1992 al 1997 ha danneggiato le gi\u00e0 deboli infrastrutture economiche ed ha provocato un acuto declino della produzione agricola e industriale. La situazione economica tagika rimane fragile. Le cause di questa debolezza sono: l'irregolare attuazione di riforme strutturali, la corruzione, un governo debole, la diffusa disoccupazione e il peso del debito estero, in merito al quale nel dicembre 2002 il Tagikistan e la Russia hanno raggiunto un accordo che porta alla cancellazione di 250 milioni di dollari di debito dei 300 totali nei confronti della Russia. Il 18 gennaio 2008 \u00e8 iniziata la costruzione della diga idroelettrica 1 di Sangtuda grazie ad investimenti russi; a questa si aggiungeranno la diga 2 di Sangtuda e le dighe di Ro\u01e7un; queste ultime verranno completate con l'aiuto della Russia e alla fine dei lavori saranno le dighe pi\u00f9 alte del mondo.\nInoltre il Tagikistan, come altri paesi dell'Asia centrale colpiti pesantemente dalla crisi economica del 2008, ha ricevuto prestiti e finanziamenti dalla Cina da impiegare nello sviluppo di infrastrutture e nel miglioramento della rete di trasmissione di energia elettrica. Nonostante dal 1997 l'economia del Paese stia crescendo con un livello regolare, ancora 2/3 della popolazione vive in povert\u00e0. la crescita economica \u00e8 arrivata al 10,6% nel 2004, ma poi ha subito un calo dell'8% nel periodo 2005-2008 a causa prima dell'aumento dei prezzi del petrolio, poi della crisi economica globale del 2008.\nCultura.\nLetteratura.\nLa letteratura tagica contemporanea si innesta nella grande tradizione della letteratura persiana, di cui costituisce il ramo pi\u00f9 orientale. Vi si possono distinguere almeno tre periodi: 1. dalla seconda met\u00e0 dell'Ottocento al 1917, o dell'\"illuminismo tagico\"; 2. dal 1917 al 1991, o periodo sovietico; 3. dal 1991 a oggi o periodo dell'indipendenza. Il primo periodo \u00e8 caratterizzato dalla familiarizzazione progressiva -attraverso la mediazione russa- con la cultura (anche politica) europea e occidentale; a partire dall'inizio del Novecento si innesta poi il movimento \"jadidista\" (dall'arabo \"jadid\" = nuovo), una corrente di riformismo islamico volto a favorire una modernizzazione attraverso soprattutto nuovi metodi educativi; in questo periodo emerge la figura di Ahmad Donesh (m. 1897) autore di uno zibaldone intitolato \"Navader ol-Vaqaye\" (\"Eventi rari\" o \"strani\").\nIl secondo periodo \u00e8 caratterizzato dalla introduzione dell'alfabeto cirillico nella lingua tagica, cosa che ha notevolmente contribuito a distanziare le generazioni attuali dal patrimonio della letteratura persiana classica, scritta nella stessa lingua ma in un alfabeto diverso (l'arabo), patrimonio divenuto ormai quasi estraneo dopo la profonda \"russificazione\" della lingua e pi\u00f9 in generale della vita culturale; anche a livello estetico e tematico, la letteratura tagica di epoca sovietica si \u00e8 ampiamente sintonizzata con i dettami del \"realismo socialista\". In questo periodo si sviluppa un ricco teatro e prendono piede il romanzo e la novella; emerge su tutti la figura di Sadriddin Ayni (m. 1954), scrittore e educatore poliedrico considerato un vero padre della patria tagica, autore fra le altre cose di un celebrato libro di memorie (\"Yaddashtha\") sulla Bukhara a cavallo tra Ottocento e Novecento.\nIl terzo periodo, con la recentemente riacquistata indipendenza dopo la caduta dell'URSS, ha messo in moto altre complesse dinamiche di distanziamento dalla cultura russa e contemporaneo rinsaldamento del legame con la tradizione classica persiana e islamica; \u00e8 comunque significativo che il pi\u00f9 volte proposto passaggio a un alfabeto latino (o persino un ritorno a quello arabo-persiano) non abbia mai trovato attuazione.\nArte.\nL'arte preislamica del territorio tagico va inquadrata nella storia dell'arte delle grandi formazioni storico-culturali succedutesi nell'area: achemenide, greco-battriana, partica, sasanide. L'arte tagica contemporanea si inserisce nella grande tradizione dell'arte islamica cui, dal XIX sec., si sono via via aggiunti gli influssi di correnti occidentali soprattutto attraverso la mediazione della cultura russa zarista e, pi\u00f9 tardi, sovietica (realismo socialista, \"forme nazionali\" di arte ecc.). Paradossalmente, a seguito della politica coloniale russa, Bukhara e Samarcanda, i due massimi centri dell'arte e della cultura rapportabili al mondo tagico, si trovano al di fuori dei confini nazionali ossia nell'attuale Uzbekistan.\nPatrimonio mondiale dell'UNESCO.\nIl Tagikistan ha due patrimoni mondiali dell'UNESCO: la zona archeologica di Sarazm e il Parco nazionale del Pamir.\nSport.\nIl calcio \u00e8 uno sport popolare in Tagikistan. La squadra nazionale di calcio del Tagikistan partecipa nelle competizioni FIFA e AFC.\nGiochi olimpici.\nLa prima medaglia d'oro olimpica per il Tagikistan fu vinta nel lancio del martello da Dil\u0161od Nazarov, ai Giochi olimpici di Rio 2016.\nForze armate.\nLe forze armate del Tagikistan hanno circa 9.500 truppe attive, di cui 8.000 forze di terra e mobili e 1.500 forze di difesa aerea. Nel 2015 le spese militari erano 1,22% del PIL nazionale."}
{"id": "87526", "revid": "21880", "url": "https://it.wikipedia.org/wiki?curid=87526", "title": "Specie di Echinocereus", "text": ""}
{"id": "87527", "revid": "20768", "url": "https://it.wikipedia.org/wiki?curid=87527", "title": "Leonardo Pieraccioni", "text": "Biografia.\nFiglio unico, dopo aver frequentato per due anni l'indirizzo per perito aziendale, nel 1981 all'et\u00e0 di 16 anni Leonardo partecipa al programma \"Un ciak per artisti domani\", presentato dal debuttante Carlo Conti. Nel 1986 con Conti conduce su Teleregione, il variet\u00e0 \"Succo d'Arancia\" e insieme anche a Giorgio Panariello recita nel loro primo spettacolo teatrale, \"Fratelli d'Italia\" che furoreggia nei palcoscenici toscani. I tre collaborano poi nel 1989 alla realizzazione del programma \"Vernice fresca\" sul circuito televisivo nazionale Cinquestelle.\nFa il suo debutto in Rai nel 1988 partecipando al programma \"Il piacere dell'estate\" (Raidue, dal 13 giugno al 16 settembre), e poi alla trasmissione radiofonica \"Via Asiago Tenda\". Segue l'esperienza a DeeJay Television su Italia 1 (1989-1990) col nome d'arte di \"Zeba\": esordisce inizialmente con uno sketch comico in cui finge di essere un cameraman passato davanti alla telecamera, per poi acquistare sempre maggiore spazio dentro il programma. Dopo una lunga gavetta nel cabaret, fa la sua prima apparizione a teatro con lo spettacolo comico \"Leonardo Pieraccioni Show\" (1990). L'anno successivo Alessandro Benvenuti lo vuole nel suo film \"Zitti e mosca\", che \u00e8 la sua prima esperienza cinematografica.\nIn autunno prende parte come concorrente al concorso per \"nuovi talenti\" all'interno di \"Fantastico 12\" (condotto da Raffaella Carr\u00e0 e Johnny Dorelli) in cui poi giunger\u00e0 secondo, nonostante il favore dei pronostici alla vigilia della finale. Nel 1992 partecipa come ospite fisso al programma televisivo di taglio giovanile Europop (argomenti trattati: viaggi, musica e cultura varia) condotto da Elisa Jane Satta (ex vj di Videomusic) e in onda su Raidue per 19 puntate a partire dall'8 marzo fino al 1\u00ba agosto.\nNell'estate del 1993 conduce con Brigitta Boccoli \"Vamos a bailar\" (8 puntate, dal 6 luglio al 24 agosto), variet\u00e0 di Raiuno incentrato sui balli latinoamericani, nel quale figurano anche l'illusionista Francesco Scimemi e la ballerina brasiliana Naja.\nI successi di \"Villaggio vacanze Pieraccioni\" e \"Fratelli d'Italia\", ottimi esempi di spettacoli comici a teatro, convincono Pieraccioni a provare la carta di regista cinematografico: fa il suo esordio nel grande schermo con \"I laureati\", campione d'incassi nel 1995: la pellicola costa 2 miliardi di lire e ne incassa 13. Oltre allo stesso Pieraccioni, si distingue come attore Massimo Ceccherini, amico e spesso collaboratore di Leonardo. In seguito scrive, dirige e interpreta \"Il ciclone\" (in cui presta la voce anche Mario Monicelli) nel 1996, con nel cast i suoi amici di sempre Massimo Ceccherini e Alessandro Haber. Il botteghino premia la pellicola con un incasso di 75 miliardi di lire (circa 40 milioni di euro), entrando nella top ten dei film di maggior incasso di sempre in Italia, venendo poi superato l'anno successivo dal film di Roberto Benigni \"La vita \u00e8 bella\".\nIl successo al botteghino viene replicato l'anno successivo con \"Fuochi d'artificio\", in cui la trama varia ma non il modus operandi, e il pubblico e la critica confermano il loro apprezzamento con un incasso di 70 miliardi, quasi al pari de \"Il ciclone\". Pieraccioni viene considerato uno dei comici migliori del momento. Successivamente dirige due pellicole di discreto successo: \"Il pesce innamorato\" (1999) e \"Il principe e il pirata\" (2001), quest'ultimo vincitore del Nastro d'argento per la miglior colonna sonora. Nonostante buoni riscontri da parte della critica e al botteghino, i due film non riescono a ripetere gli eccezionali numeri dei precedenti \"Il ciclone\" e \"Fuochi d'artificio\".\nBisogna aspettare il 2003 quando con \"Il paradiso all'improvviso\" che, pur senza stravolgere completamente il suo stile, lo unisce alla spiritosaggine sgrammaticata di Anna Maria Barbera, in arte \"Sconsolata\", torna nella top ten degli incassi della stagione cinematografica corrente, portando a casa la cifra record di 24,6 milioni di euro, sbaragliando la concorrenza di fenomeni del momento come \"Il Signore degli Anelli - Il ritorno del re\" (22,4 milioni) e \"Alla ricerca di Nemo\" (21,8 milioni).\nTorna nelle sale nel 2005 quando dirige e interpreta \"Ti amo in tutte le lingue del mondo\", distribuito da Medusa Film, dove Giorgio Panariello interpreta suo fratello e Massimo Ceccherini un frate. La pellicola \u00e8 nuovamente un successo al botteghino (circa 20 milioni di euro). L'11 aprile 2005 conduce una puntata di \"Striscia la notizia\" con Massimo Ceccherini, mentre il 2 marzo 2006 \u00e8 ospite al Festival di Sanremo, condotto quell'anno dal suo amico Giorgio Panariello. Nel 2007 dirige e interpreta \"Una moglie bellissima\", coinvolgendo ancora una volta Massimo Ceccherini e arruolando nel cast Laura Torrisi, ex concorrente del \"reality\" \"Grande Fratello\" alla sua prima prova d'attrice, e Gabriel Garko. Anche questo film raggiunge la top ten degli incassi del 2007: il film chiude con quasi 21 milioni di euro, superando solo di poche migliaia di euro la precedente pellicola di Pieraccioni \"Ti amo in tutte le lingue del mondo\".\nSuccessivamente il 18 dicembre 2009 esce il film \"Io &amp; Marilyn\", prodotto da Medusa Film, come di consueto, nel periodo natalizio, nel quale \u00e8 l'unico a poter parlare col fantasma della famosa attrice Marilyn Monroe. Il film ottiene un buon successo al botteghino, ma incassa molto meno delle precedenti pellicole. Dello stesso periodo d'uscita e stesso produttore \u00e8 il film di Natale 2011: il film dal titolo \"Finalmente la felicit\u00e0\" vede Pieraccioni nei panni di un professore musicista di Lucca, che scopre di avere una sorella adottata a distanza dalla madre, interpretata da Ariadna Romero, nuovamente al fianco di Rocco Papaleo.\nNel 2013 torna al cinema con il suo nuovo film di Natale \"Un fantastico via vai\", in uscita il 12 dicembre, con Serena Autieri, Massimo Ceccherini e Giorgio Panariello: il film viene promosso al talent di Rai 1 \"Tale e quale show\" dell'amico Carlo Conti il 6 dicembre durante la finale per la quale \u00e8 anche membro della giuria insieme a Claudio Lippi, Loretta Goggi e Christian De Sica; si esibisce poi fuori gara con lo stesso Conti e Gabriele Cirilli imitando I Tre Tenori. Dal 22 settembre 2014 conduce per una settimana su Canale 5 \"Striscia la notizia\", in coppia con Maurizio Battista.\nA giugno 2015 comincia le riprese del suo nuovo film, \"Il professor Cenerentolo\", prodotto da 01 Distribution che esce nelle sale a partire dal 7 dicembre 2015. Nel cast ci sono Laura Chiatti, Flavio Insinna e Massimo Ceccherini. Il 5 e 6 settembre 2016 debutta all'Arena di Verona con Carlo Conti e Giorgio Panariello con lo spettacolo \"Pieraccioni, Conti e Panariello - Lo Show\". Seguir\u00e0 poi una tourn\u00e9e con tappe nei palasport di Assago, Roma, Firenze e Livorno.\nNel 2018 torna al cinema con il film \"Se son rose\".\nVita privata.\nHa avuto una relazione con Laura Torrisi, conosciuta sul set di \"Una moglie bellissima\", con la quale, nel 2010, ha avuto una figlia, Martina. Attualmente vive a Firenze.\n\u00c8 tifoso della , come lui stesso ha dichiarato in varie occasioni, ed \u00e8 un grande fan di Francesco Guccini, che ha voluto al suo fianco nelle sue pellicole \"Ti amo in tutte le lingue del mondo\", \"Una moglie bellissima\" e \"Io &amp; Marilyn\".\nLibri.\nPieraccioni dal 1998 \u00e8 anche autore di racconti. Le sue storie sono caratterizzate da un umorismo spesso amaro e da una comicit\u00e0 intrisa di malinconia, pessimismo e tristezza. Ha raccolto i suoi manoscritti nei libri \"Trent'anni, alta, mora\" (1998), \"Tre mucche in cucina\" (2002) e \"A un passo dal cuore\" (2003).\nCanzoni.\nFin dagli esordi, negli anni ottanta, Pieraccioni \u00e8 anche autore di canzoni. Collaborando con Massimo Miniati e Nicola Serena degli Interno 31 ha realizzato nel 1989 l'LP \"Animali di citt\u00e0\" (cantando anche in coppia con Carlo Conti) e il 45 giri \"Ahi, ahi, ahi (I figliol di troia 'e 'un moian mai)\". Nel 1992 incide un altro LP, intitolato \"Il tempo \u00e8 un pesce che vola\", in collaborazione con Gianluca Sibaldi che si \u00e8 occupato spesso anche delle musiche originali nei suoi film, in cui \u00e8 inserito anche il brano \"Firenze\". Nel 2013, in occasione del film \"Un fantastico via vai\", Pieraccioni scrive \"La risata di mia figlia\", che viene anche cantata da lui stesso, insieme alla canzone \"Il re\" in occasione del film \"Il professor Cenerentolo\"."}
{"id": "87535", "revid": "1745361", "url": "https://it.wikipedia.org/wiki?curid=87535", "title": "Siam (disambigua)", "text": ""}
{"id": "87543", "revid": "729019", "url": "https://it.wikipedia.org/wiki?curid=87543", "title": "Joseph Joffre", "text": "Biografia.\nNato nei Pirenei Orientali, il padre viticoltore di origine catalana, entr\u00f2 nell'esercito a diciotto anni, ad un anno dallo scoppio della guerra franco-prussiana nella quale serv\u00ec come soldato semplice. Si laure\u00f2 poi in ingegneria all\"'\u00c9cole polytechnique\" e si distinse come tenente in Indocina e come capitano nel Nordafrica e in Madagascar, dove serv\u00ec sotto Joseph Gallieni; proprio Gallieni, dopo aver rifiutato la nomina per s\u00e9 stesso, appoggi\u00f2 l'elezione di Joffre a capo dell'esercito francese, nel 1911.\nNegli anni tra il 1911 e il 1914 si adoper\u00f2 per adeguare i vertici dell'esercito alle proprie visioni tattiche, improntate alle dottrine d'attacco di Ferdinand Foch, sfrondandoli dagli elementi considerati difensivisti. Joffre credeva infatti fervidamente nella superiorit\u00e0 della guerra d'attacco, allora dottrina tattica prevalente in Europa, e tale visione si sarebbe esplicitata nel Piano XVII, il piano che, ad agosto 1914, era deputato a contrastare l'offensiva tedesca con un'immediata controffensiva in Alsazia e Lorena. Questa strategia si sarebbe rivelata fallimentare, improntata come era su considerazioni filosofiche (quello che si definiva \"slancio vitale\" dell'esercito francese) pi\u00f9 che su valutazioni pragmatiche sulle nuove tecnologie e condizioni della guerra totale.\nL'errore in questo senso commesso non solo da Joffre, ma da tutta la cultura militare europea, avrebbe avuto conseguenze disastrose determinando i massacri della Marna e di Verdun e l'inizio della guerra di trincea e di logoramento.\nPer l'aspetto bonario e la reputazione di impassibilit\u00e0 davanti a qualsiasi situazione fu soprannominato \"pap\u00e0 Joffre\" e mantenne un'elevata popolarit\u00e0 presso i francesi fino alla battaglia di Verdun (1916), presentata come \u00abl'ultimo assalto verso Berlino\u00bb e rivelatasi un immane massacro senza alcun risultato concreto. Proprio in corrispondenza della battaglia di Verdun venne destituito (il 13 dicembre 1916) dalla carica di comandante dell'esercito, in cui fu sostituito da Robert Nivelle, e insignito del titolo di Maresciallo di Francia.\nIn seguito ricopr\u00ec solo cariche di rappresentanza, prima presso la missione francese negli Stati Uniti (1918), poi come capo del Consiglio di guerra alleato.\nTra il 1918 e il 1930 ricopr\u00ec a pi\u00f9 riprese la carica di ministro della guerra francese.\nMassone, \u00e8 stato iniziato nel 1875 nella Loggia \"Alsace-Lorraine\" del Grande Oriente di Francia, una loggia patriottica composta essenzialmente da politici, ingegneri, intellettuali e artisti.\nLe sue memorie, in due volumi, sono state completate nel 1929 e pubblicate postume nel 1932.\nAl suo nome \u00e8 intitolata la cittadina malgascia di Joffreville."}
{"id": "87545", "revid": "125833981", "url": "https://it.wikipedia.org/wiki?curid=87545", "title": "Isola di Formosa", "text": "Formosa (: ; dal portoghese: \"la Bella\") \u00e8 il nome dato dai portoghesi attorno alla met\u00e0 del XVI secolo all'isola dell'Estremo Oriente situata tra il mar Cinese Orientale e il mar Cinese Meridionale, oggi indicata come Taiwan () ugualmente per designare la Repubblica di Cina, anche se in realt\u00e0 il territorio di quest'ultima \u00e8 pi\u00f9 vasto, comprendendo gruppi di isole minori come le Penghu (Pescadores), le Kinmen (Quemoy) e le Matsu.\nStoria.\nMeta di pirati giapponesi e cinesi sin dal VII secolo, denominata Formosa (da \"ilha formosa\", cio\u00e8 \"bella isola\") dai portoghesi intorno al XVI secolo, fu scalo commerciale olandese (1624) e successivamente (1644) colonia cinese, sebbene annessa ufficialmente nel 1683 alla fine del Regno di Tungning, durato circa un ventennio. Aperta al commercio con l'occidente dopo i trattati di Tientsin (1858), nonostante gli attacchi nipponici (occupazione parziale dell'isola, 1874) e francesi (guerra del Tonchino, 1884), rimase alla Cina sino alla conquista giapponese (prima guerra sino-giapponese, 1895).\nAlla sconfitta del Giappone nel 1945 l'isola di Formosa divenne parte della Cina. Il governo cinese del Kuomintang si rifugi\u00f2 a Taiwan nel 1949 dopo la sconfitta da parte del governo di Mao. Da allora, la Cina ha fermamente mantenuto la convinzione che Taiwan le appartenga, nonostante Taiwan cerchi sempre pi\u00f9 di distaccarsi e di dichiararsi formalmente indipendente. La capitale \u00e8 Taipei.\nGeografia.\nL'isola di Formosa (35\u00a0873\u00a0km\u00b2) \u00e8 bagnata dall'oceano Pacifico a est, dal mar Cinese Orientale a nord, dallo stretto di Taiwan a ovest e dallo stretto di Luzon a sud. L'isola si trova a circa 150\u00a0km a sud-est dalla costa della Cina ed \u00e8 attraversata dal Tropico del Cancro.\nGeografia fisica.\nIl territorio, di forma allungata, lungo 400\u00a0km e largo 144\u00a0km, \u00e8 percorso dalla dorsale montuosa del Taiwan Shan, i cui versanti, ripidi a est, pi\u00f9 digradanti a ovest, determinano coste alte e rocciose sull'oceano, basse e sabbiose verso il continente. La vetta pi\u00f9 alta \u00e8 lo Yushan, 3\u00a0952\u00a0m. Lo sviluppo costiero totale dell'isola di Formosa \u00e8 di circa 1\u00a0566\u00a0km. Tutti i fiumi hanno un corso breve e a regime torrentizio; i principali sono il Choshui, il Kao-p'ing Hsi, lo Tsengwen e il Tanshui.\nClima.\nIl clima \u00e8 influenzato dai monsoni, che determinano estati calde e umide, da maggio a settembre, con temperature medie di 28\u00a0\u00b0C, e miti stagioni invernali, da dicembre a febbraio, con temperature medie di 18\u00a0\u00b0C. Nel periodo estivo l'isola \u00e8 a volte colpita da violenti tifoni che causano spesso gravi nubifragi. La media annua delle precipitazioni \u00e8 di circa 2\u00a0500\u00a0mm.\nIl clima caldo-umido favorisce la crescita di una rigogliosa vegetazione, che fino a un'altitudine di 2\u00a0000\u00a0m \u00e8 caratterizzata da foreste tropicali e subtropicali. Tra i 2\u00a0000 e i 3\u00a0000\u00a0m vi sono alberi decidui e conifere e, al di sopra di queste quote, pascoli e una vegetazione di tipo arbustivo. Il 52% circa del territorio \u00e8 coperto dalla fitta foresta tropicale.\nBellezze naturali.\nL'isola di Formosa \u00e8 dotata di sei parchi nazionali e decine di siti naturali tutelati da una rigorosa politica ambientale. La sua fauna \u00e8 variegata e comprende anche specie rare o in via di estinzione, tra cui l'orso nero e la scimmia di Formosa. L'isola \u00e8 peraltro famosa per le sue foreste, ricche di diverse essenze come i bamb\u00f9, i banani, i cipressi giapponesi, gli alberi della canfora e le querce.\nParticolari bellezze naturali di Taiwan sono il lago Riyue, che si stende in mezzo alle montagne e ospita farfalle rare e uccelli migratori, la Baia di Tapeng, i paesaggi vulcanici del Parco nazionale Yangmingshan, la Riserva naturale di Sungshan e le scogliere di granito del Parco nazionale del Kinmen.\nDemografia.\nPopolazione.\nLa popolazione \u00e8 di quasi 23 milioni di abitanti e si concentra nelle fasce costiere nord-occidentali, dove sorgono tutte le principali citt\u00e0 e la densit\u00e0 media supera spesso i 4\u00a0000 ab./km\u00b2 (9\u00a0695 ab./km\u00b2 nel distretto della capitale).\nLa popolazione dell'isola di Formosa \u00e8 costituita da diversi gruppi etnici quali i taiwanesi, presenti in maggior numero e discendenti dagli immigrati cinesi delle province di Fujian e Guangdong che colonizzarono l'isola a partire dal XVII secolo; i cinesi, giunti su queste terre in conseguenza della seconda guerra mondiale; e gli aborigeni di origine austronesiana (e quindi affini ai popoli filippini e indonesiani).\nLingue.\nLa lingua nazionale \u00e8 il mandarino, la stessa lingua ufficiale della Cina Popolare. Mentre nella Cina Popolare \u00e8 stata introdotta anche una scrittura semplificata, a Taiwan \u00e8 rimasta in vigore la scrittura cinese tradizionale. Gli aborigeni (ne esistono 5 gruppi distinti) praticano lingue antiche discendenti dalle lingue paleopolinesiane.\nReligioni.\nLe religioni maggiormente professate sono il taoismo e il buddhismo. Non mancano, tuttavia, delle minoranze seguaci di altre religioni, quali il cattolicesimo, il protestantesimo e l'islam.\nEconomia.\nDalla fine degli anni quaranta Taiwan ha conosciuto una notevole crescita economica, favorita da massicci investimenti statunitensi, conseguendo un rapido sviluppo industriale accompagnato dalla valorizzazione e dall'ammodernamento delle attivit\u00e0 primarie.\nAl sopravvento del Partito Comunista in Cina molti nazionalisti cercarono riparo in Taiwan portando con s\u00e9 molte risorse finanziarie per tentare di ristabilire il loro potere economico in questo territorio.\nLe esportazioni (beni di consumo, alimentari, confezioni, calzature, elettronica, ecc.) superano le importazioni (materie prime).\nL'agricoltura \u00e8 praticata su circa del territorio; si coltivano riso, soia, mais, batata, patata, manioca, arachidi, ortaggi, canna da zucchero, ananas, banane, agrumi, t\u00e8, caff\u00e8, spezie, tabacco, cotone. \nAltre risorse sono l'allevamento, la pesca, lo sfruttamento forestale (bamb\u00f9, cipresso kinoki, canfora), le attivit\u00e0 estrattive (carbone, petrolio, gas naturale, rame, amianto, oro, argento, zolfo, piriti, salgemma).\nNel secondario, gli impianti pi\u00f9 diffusi sono quelli dediti alla trasformazione dei prodotti locali: industrie alimentari (zucchero, olio di semi, conserve di pesce, birra), tessili, dell'abbigliamento, del tabacco, della carta; attivi i settori cantieristico, siderurgico, metallurgico (rame, alluminio), meccanico (montaggio di autoveicoli), chimico (prodotti di base, materie plastiche, resine, fertilizzanti), elettronico, della gomma, del cemento.\nLe reti di comunicazioni stradali e ferroviarie sono fitte in particolare lungo la costa occidentale. I porti principali sono Kaohsiung, Keelung, Taichung e Hualien. \u00c8 in forte crescita il settore del turismo.\nCultura.\nLa cultura di Taiwan \u00e8 estremamente composita. Accanto alle tradizioni pi\u00f9 antiche delle popolazioni aborigene, l'isola ha sviluppato nel corso dei secoli una cultura principalmente derivata da quella tradizionale cinese, con alcune influenze giapponesi e americane.\nFra le espressioni pi\u00f9 interessanti della cultura di Taiwan vi sono le rappresentazioni dei burattini e il teatro delle ombre, entrambe manifestazioni culturali di antichissimo retaggio. Una delle maggiori attrazioni di Taiwan \u00e8 il Museo del Palazzo Nazionale che ospita una vasta collezione di capolavori dell'arte cinese, come bronzi, pitture e porcellane cinesi."}
{"id": "87549", "revid": "8", "url": "https://it.wikipedia.org/wiki?curid=87549", "title": "Coryphanta", "text": ""}
{"id": "87551", "revid": "2201760", "url": "https://it.wikipedia.org/wiki?curid=87551", "title": "Specie di Opuntia", "text": "Elenco delle specie di Opuntia:"}
{"id": "87553", "revid": "22475", "url": "https://it.wikipedia.org/wiki?curid=87553", "title": "Togo", "text": "Il Togo, ufficialmente Repubblica Togolese (in francese R\u00e9publique Togolaise), \u00e8 uno stato dell'Africa Occidentale. Confina a ovest con il Ghana, a est con il Benin, a nord con il Burkina Faso. Si affaccia per un breve tratto (soltanto ) sul Golfo di Guinea a sud; in questo tratto di costa si trova la capitale Lom\u00e9. Lo Stato \u00e8 vasto ed \u00e8 abitato da abitanti con una densit\u00e0 di . La lingua ufficiale \u00e8 il francese (\u00e8 membro dell'associazione dei paesi francofoni) ma vi si parlano anche molte lingue africane. Col nome di \"Togoland\" fu colonia prima della Germania e poi della Francia, da cui ottenne l'indipendenza nel 1960.\nCirca il 40% della popolazione vive con meno di 1,25 dollari statunitensi al giorno.\nIl nome.\nOriginariamente, il nome \"Togo\" indicava un insediamento del popolo Ewe che si trovava sulle sponde del lago omonimo. In lingua ewe, \"to-go\" significa approssimativamente \"andare all'acqua\". Presso il villaggio di Togo i tedeschi trattarono con un capo locale ottenendo il controllo della regione, che battezzarono Togoland (\"terra di Togo\"). In seguito, \"Togo\" divenne un modo comune per riferirsi all'intera colonia tedesca, e il villaggio di Togo fu ribattezzato Togoville.\nStoria.\nStoria antica.\nDella storia del Togo prima dell'avvento dei portoghesi (fine XV secolo) si sa poco. Il popolo pi\u00f9 antico della regione \u00e8 quello dei Tamberma, che vivevano nel nord in famiglie estese, in villaggi di case fortificate. Molte trib\u00f9 entrarono in Togo dalle regioni confinanti fra l'XI e il XIX secolo: gli Ewe dalla Nigeria e dal Benin, i Mina dal Ghana. Fra il XVIII e il XIX secolo, i popoli del Togo subirono l'influenza dei potenti regni di Ashanti (a ovest) e Dahomey (a est).\nLa colonizzazione.\nI primi Europei a raggiungere le coste del Togo furono molto probabilmente i portoghesi, nel XV secolo, seguiti dai danesi, dai francesi e dagli inglesi. Gli Europei incominciarono a commerciare con le popolazioni locali, soprattutto con la compravendita di schiavi. Il popolo Mina fu quello che strinse con i bianchi i rapporti commerciali pi\u00f9 importanti; compravano schiavi dai Kaby\u00e9 e da altri popoli dell'entroterra e li rivendevano agli Europei.\nGli europei non tentarono di occupare il Togo fino al XVIII secolo. Dapprima fu la Danimarca a rivendicare il proprio diritto al controllo della regione. Nel 1884, il diplomatico tedesco Gustav Nachtigal stipul\u00f2 una serie di patti commerciali con il sovrano locale Mlapa III (i cosiddetti trattati di Togoville). Tali patti diedero origine a un rapporto privilegiato fra le popolazioni locali e la Germania; l'intera regione (ribattezzata Togoland) divenne in seguito protettorato e poi colonia tedesca. I tedeschi introdussero tecniche molto moderne per la coltivazione di cacao, caff\u00e8 e cotone e svilupparono le infrastrutture del paese fino a renderle tra le migliori nell'Africa del tempo, esercitando al contempo un controllo dispotico sui nativi. Nella prima guerra mondiale le esigue truppe tedesche che presidiavano il Togo capitolarono in poche settimane di fronte ai britannici e ai francesi, che si spartirono il paese, in quella che fu chiamata Campagna dell'Africa Occidentale.\nUn mandato della Societ\u00e0 delle Nazioni sanc\u00ec in seguito la situazione creata dagli eventi bellici.\nIndipendenza.\nDurante il periodo coloniale, i Mina videro crescere la loro influenza politica ed economica grazie ai loro antichi legami con gli Europei e al fatto di vivere in prossimit\u00e0 della costa. Gli Ewe, al contrario, si ritrovarono divisi e indeboliti dalla spartizione del Togo fra britannici e francesi, e da entrambi i lati del confine cominciarono a premere per la riunificazione. Le speranze degli Ewe svanirono quando il Togoland britannico vot\u00f2 a favore dell'unificazione con il Ghana, che stava proprio allora ottenendo l'indipendenza. Il Togoland francese, invece, dichiar\u00f2 la propria indipendenza nell'aprile 1960, costituendo il moderno Stato del Togo. Sylvanus Olympio fu eletto primo Presidente.\nColpo di Stato militare.\nNel 1964, il Togo fu teatro del primo colpo di Stato militare in Africa. Olympio fu rovesciato da un gruppo di 626 veterani togolesi dell'esercito francese il 13 gennaio 1963. A tali veterani Olympio aveva precedentemente negato l'accesso nell'esercito regolare del Togo. Il giorno dopo il colpo di Stato, Olympio fu ucciso, e al suo posto subentr\u00f2 il primo ministro, l'Ing. Nicolas Grunitzky. Nel 1967, Grunitzky fu deposto dal sergente \u00c9tienne Eyad\u00e9ma, che controllava l'esercito, e che instaur\u00f2 un regime monopartitico. Eyad\u00e9ma nazionalizz\u00f2 le principali risorse economiche del paese (a partire dalle miniere di fosfati), espropriandole alle societ\u00e0 straniere che le avevano acquisite nel periodo coloniale. In segno di emancipazione dagli Europei, egli ordin\u00f2 a tutti i togolesi che avevano un nome di battesimo europeo di cambiarlo con un nome locale; egli stesso si fece da allora chiamare Gnassingb\u00e9 Eyad\u00e9ma. Nonostante queste iniziative anticolonialiste, Eyad\u00e9ma continu\u00f2 a intrattenere rapporti commerciali e politici con l'Europa, e in particolare la Francia. Negli anni del regime di Eyad\u00e9ma, molte organizzazioni internazionali (tra cui Amnesty International), denunciarono frequenti violazioni dei diritti umani da parte dei militari e del governo togolese, criticando anche l'appoggio a Eyad\u00e9ma fornito dalla Francia.\nAll'inizio degli anni novanta, sotto forti pressioni internazionali, Eyad\u00e9ma rassegn\u00f2 le dimissioni da capo del governo. Appena dopo l'elezione del Primo ministro \"ad interim\", tuttavia, l'esercito incominci\u00f2 a mettere in atto una serie di azioni terroristiche tra cui il bombardamento dell'abitazione del primo ministro e una serie di attentati e omicidi politici ai danni della stampa, di sindacati e altre organizzazioni che si opponevano a Eyad\u00e9ma. Il Togo apparve sull'orlo della guerra civile; molti profughi fuggirono in Benin e in Ghana. Nel 1993 si tennero le prime elezioni formalmente multipartitiche, che videro la vittoria quasi plebiscitaria di Eyad\u00e9ma (96% dei voti). Nel corso del suo governo, Eyad\u00e9ma si macchi\u00f2 di numerose altre azioni antidemocratiche che portarono a un progressivo isolamento del Togo sulla scena internazionale. Tra l'altro, fece ripetutamente modificare la costituzione in modo da rimanere in carica per tutta la vita.\nIl secondo colpo di Stato.\nIl 5 febbraio 2005, Eyad\u00e9ma mor\u00ec di un attacco di cuore. Secondo la costituzione vigente all'epoca, a succedergli alla guida di un governo di transizione (della durata massima di 60 giorni) avrebbe dovuto essere Fambar\u00e9 Ouattara Natchaba, portavoce del Parlamento. In quel momento, tuttavia, Natchaba si trovava fuori dal paese. L'esercito togolese, controllato da Faure Gnassingb\u00e9 (figlio di Eyad\u00e9ma), chiuse le frontiere; l'aereo dell'Air France su cui Natchaba stava rientrando nel paese dovette atterrare in Benin. Il giorno successivo, il parlamento procedette a rimuovere Natchaba dalle sue funzioni, sostituendolo con Gnassingb\u00e9, che divenne quindi presidente \"ad interim\". Inoltre, il parlamento modific\u00f2 la costituzione eliminando il vincolo di 60 giorni come durata massima della presidenza \"ad interim\"; in questo modo, la fine del mandato di Gnassingb\u00e9 venne a coincidere con la fine del mandato del padre, fissato per il 2008.\nQueste manovre furono eseguite, almeno formalmente, nei limiti della legalit\u00e0; tuttavia, da molte parti (incluse l'Unione Africana e le Nazioni Unite) si denunci\u00f2 l'accaduto come un nuovo colpo di Stato militare, essendo le azioni del parlamento visibilmente pilotate dall'esercito, fedele alla famiglia Eyad\u00e9ma. Le manifestazioni popolari contro Gnassingb\u00e9 furono soffocate nel sangue; diversi episodi, come il massacro di civili in una rappresaglia dell'esercito ad Aneho, furono taciute dai mass media togolesi. Pochi giorni dopo, in risposta alle crescenti pressioni internazionali, Gnassingb\u00e9 decise di indire nuove elezioni, rassegnando le proprie dimissioni il 25 febbraio. Le elezioni, che si tennero il 24 aprile seguente, che confermarono Gnassinb\u00e9 come presidente del Togo, furono oggetto di molti sospetti e denunce di irregolarit\u00e0 e brogli, anche a causa della mancanza di osservatori internazionali durante lo svolgimento dell'elezione.\nGeografia.\nIl Togo \u00e8 un piccolo () stato dell'Africa guineana situato pochi gradi a est del meridiano di Greenwich e a nord dell'Equatore. Confina a sud con il Golfo di Guinea (), a ovest con il Ghana (), a nord con il Burkina Faso () e a est con il Benin (). La sua conformazione \u00e8 quella di una lunga striscia di terra che dalla costa a sud si dirama vero nord-nord-ovest. La sua larghezza media () \u00e8 circa un quinto della sua lunghezza () dal punto pi\u00f9 meridionale situato a Lom\u00e9 fino al suo punto pi\u00f9 settentrionale nella regione Savanes.\nMorfologia.\nNel nord il territorio \u00e8 caratterizzato dalla presenza della savana situata in una zona abbastanza pianeggiante; al centro del paese il terreno \u00e8 di tipo collinare. Da sud-ovest a nord-est si snoda la catena montuosa dei Monti del Togo, di altezza poco rilevante (il monte pi\u00f9 alto dello Stato \u00e8 il Pic Baumann, ). Nella zona meridionale si estende un altopiano (di altezza compresa fra 100 e ) che va a unirsi lentamente in un bassopiano costiero ricco di ampie zone paludose e lagunari.\nIdrografia.\nL'idrografia del paese \u00e8 definita da due bacini: quello del fiume Oti, che nasce nel nord del Benin e diventa poi immissario del Lago Volta (Ghana), e quello del fiume Mono che nasce dai Monti del Togo per poi formare gran parte della pianura costiera e sfociare nel Golfo di Guinea. Il Mono alimenta il lago artificiale di Nangb\u00e9to. Vicino al mare \u00e8 presente una vasta laguna, la cui parte pi\u00f9 importante \u00e8 detta Lago Togo; \u00e8 separata dal mare da una stretta striscia di terra dove si trova una zona densamente abitata e coltivata.\nClima.\nIl clima \u00e8 tipicamente tropicale con le temperature medie che variano dai , che si registrano nel breve tratto costiero, ai circa delle regioni pi\u00f9 settentrionali con un clima pi\u00f9 secco e non pi\u00f9 tropicale ma caratteristico della savana. A sud vi sono due stagioni della pioggia (la prima tra aprile e luglio e la seconda tra ottobre e novembre) anche se la media delle precipitazioni non \u00e8 molto elevata (circa nelle zone montuose, le pi\u00f9 piovose).\nSociet\u00e0.\nDemografia.\nCon milioni di abitanti (dato del 2018), il Togo si colloca alla 102\u00aa posizione nella classifica mondiale degli stati per popolazione. La densit\u00e0 di popolazione \u00e8 di . Gran parte della popolazione (il 65% circa) vive in villaggi rurali ed \u00e8 dedita all'agricoltura o alla pastorizia. La popolazione del Togo \u00e8 in forte crescita: dal 1961 (anno successivo all'indipendenza) al 2003 \u00e8 quintuplicata.\nEtnie.\nNel Paese sono presenti circa 45 diverse etnie; le pi\u00f9 importanti e numerose sono gli ewe a sud (36%), i kaby\u00e9 a nord (22%), gli uaci o Ouatchis (14%), i mina, i mossi, gli aja e i kotokoli a nord-est (16%).\nLingue.\nLa lingua ufficiale \u00e8 il francese, un'altra lingua europea, \u00e8 il tedesco. Sono diffuse anche numerose lingue africane, tra cui molti dialetti della lingua ewe, lingua tem e kaby\u00e9. Le lingue indigene dello Stato si suddividono in due gruppi: nella parte centro-meridionale ci sono le lingue gbe (o lingue kwa), appartenenti alla famiglia delle Lingue Volta-Niger in quella centro-settentrionale predominano le lingue gur (appartenenti alla famiglia delle Lingue volta-congo). Complessivamente sono stati catalogati 39 diversi idiomi in uso corrente nel Paese.\nReligione.\nSecondo una stima del Dipartimento di Stato degli Stati Uniti d'America risalente all'inizio degli anni duemila, il 51% dei togolesi sono animisti, mentre il secondo maggior gruppo religioso \u00e8 costituito dai cristiani (29% di cui 21% cattolici, 7% protestanti e il rimanente 1% di altre confessioni cristiane); il resto della popolazione \u00e8 principalmente di fede islamica. Secondo una stima pi\u00f9 recente riportata dalla CIA, il 42% dei togolesi sono cristiani, mentre il secondo maggior gruppo religioso (il 37% circa) \u00e8 costituito dagli animisti ; il 14% della popolazione segue la religione islamica e il resto della popolazione segue altre religioni.\nNella valutazione di questi dati occorre comunque considerare che la maggior parte dei togolesi cristiani o musulmani mantiene anche, almeno in parte, il sistema di credenze e di riti tradizionali delle religioni animiste locali. Fra i prodotti specifici di questo sincretismo religioso c'\u00e8 il vud\u00f9, molto diffuso in Togo come nei Paesi circostanti (in particolare nel Benin).\nOrdinamento dello stato.\nSuddivisione amministrativa.\nIl Togo \u00e8 suddiviso amministrativamente in regioni (\"r\u00e9gions\"), a loro volta suddivise in prefetture (\"pr\u00e9fectures\"). Fa eccezione la capitale Lom\u00e9, che non appartiene ad alcuna prefettura, e che ha la qualifica amministrativa di comune (\"comune\").\nLe regioni sono cinque: da nord a sud, sono la R\u00e9gion des Savanes (\"regione delle savane\", capitale Dapaong, suddivisa di quattro prefetture), la R\u00e9gion de la Kara (\"regione di Kara\", capitale Kara, suddivisa in sette prefetture), la R\u00e9gion Centrale (\"regione centrale\", capitale Sokod\u00e9, suddivisa di quattro prefetture), la R\u00e9gion des Plateaux (\"regione degli altopiani\", capitale Atakpam\u00e9, suddivisa in nove prefetture) e la R\u00e9gion Maritime (\"regione marittima\", capitale Lom\u00e9, suddivisa in sei prefetture e un comune).\nCitt\u00e0 principali.\nLe citt\u00e0 pi\u00f9 importanti dello Stato sono Lom\u00e9, la capitale, e Sokod\u00e9; importanti sono anche da nord a sud Niamtougou, Kara (anticamente Lama-Kara), Bassar, Atakpam\u00e9, Kpalim\u00e9, Tabligbo, Ts\u00e9vi\u00e9, Togoville (citt\u00e0 di importanza storica) e Aneho. Nella maggior parte dei casi, queste citt\u00e0 possono essere considerate come grandi villaggi; fatta eccezione per Lom\u00e9, non superano i abitanti, hanno pochissime infrastrutture, le strade sono quasi tutte sterrate, e le abitazioni sono di tipo quasi rurale, organizzate in quartieri che si sviluppano in modo sostanzialmente caotico attorno al centro (in genere segnato dai mercati locali).\nIstituzioni.\nOrdinamento politico.\nSecondo la costituzione del 1992 (approvata con un referendum) il Presidente e Primo ministro sono eletti ogni cinque anni con suffragio universale. Viene eletta ogni cinque anni anche l'Assemblea nazionale togolese di 81 membri che controlla il potere legislativo.\nIstruzione.\nNel Togo l'istruzione \u00e8 obbligatoria dai 6 ai 12 anni; nonostante ci\u00f2 il tasso di alfabetizzazione \u00e8 appena al 63%. \u00c8 presente un forte dislivello del tasso di alfabetizzazione tra uomini (77,4%) e donne (49,9%). La scolarizzazione varia anche in maniera significativa di regione in regione; raggiunge il 93% nella zona di Lom\u00e9, attestandosi intorno al 50% nella R\u00e9gion Maritime e nella R\u00e9gion des Plateaux, e solo al 20% circa nella R\u00e9gion des Savanes. Le scuole sono in parte statali, e in parte amministrate da privati o dalle missioni cristiane. Il principale istituto universitario del paese \u00e8 l'Universit\u00e0 di Lom\u00e9.\nEconomia.\nIl Togo fa parte della Comunit\u00e0 finanziaria africana (CFA); la moneta ufficiale \u00e8 quindi il Franco CFA, legato all'Euro ed emesso dalla banca centrale degli Stati della CFA situata a Dakar, in Senegal.\nProduzione alimentare.\nIl PIL \u00e8 di 2.061 milioni di dollari (dato della Banca Mondiale, 2005), pari a 380 dollari per persona. L'economia dipende pesantemente dall'agricoltura, sia commerciale sia di sussistenza, che impiega il 65% della forza lavoro locale. I proventi di cacao, caff\u00e8 e cotone, in particolare, costituiscono da soli il 30% dei guadagni dovuti alle esportazioni; il governo togolese sta cercando di diversificare la coltura di esportazione. Oltre all'attivit\u00e0 agricola rimane un settore fondamentale la pesca, praticata sia nel mare sia nei fiumi e laghi, e l'allevamento, principalmente di sussistenza. Agricoltura, pesca e allevamento sono teoricamente sufficienti a soddisfare le necessit\u00e0 alimentari di base del paese; talvolta, tuttavia, la distribuzione delle derrate non raggiunge in modo efficace tutte le regioni.\nEstrazione mineraria.\nLa principale risorsa mineraria del Togo sono i fosfati, che costituiscono circa il 50% delle esportazioni complessive del paese; questo settore ha comunque sofferto molto a causa del crollo dei prezzi nel mercato internazionale e della crescente concorrenza straniera, la mancanza di impianti di depurazione dell'attivit\u00e0 estrattiva ha portato un persistente ampio inquinamento delle coste del golfo di Guinea. Altre risorse minerarie minori sono giacimenti di ferro e cave di marmo.\nIndustria manifatturiera.\nL'industria manifatturiera rappresenta proporzioni assai limitate di impiego e guadagno; si producono soprattutto cemento, olio di palma e farina. Un ruolo minore viene anche svolto dall'industria tessile.\nTurismo.\nIl Togo rappresenta una delle principali mete del turismo statunitense ed europeo in Africa occidentale. Le principali attrazioni sono le spiagge incontaminate, ma parte del turismo \u00e8 diretto verso mete naturalistiche (i parchi nazionali, i Monti del Togo) e culturali (i villaggi delle popolazioni locali). L'instabilit\u00e0 politica e la presenza di un regime di tipo dittatoriale, tuttavia, hanno causato negli ultimi decenni un forte calo di visitatori; nonostante ci\u00f2 rimane un'importante destinazione turistica.\nImportazioni.\nIl Togo non riesce a essere autosufficiente in diversi settori. Vengono importati soprattutto prodotti delle industrie tessili, materiale tecnologico, materiali da costruzione e petrolio. Quest'ultima importazione supplisce alla quasi totale assenza di risorse energetiche nel paese, che storicamente ha utilizzato a questo scopo soprattutto il legname proveniente dalle foreste. I principali partner commerciali del Togo sono Francia, Paesi Bassi, Germania, Italia e Stati Uniti d'America.\nTrasporti.\nI Trasporti in Togo sono molto carenti. Gran parte delle strade che attraversano il paese non sono asfaltate ( su totali) e non sono presenti autostrade. Le linee ferroviarie ammontano a un totale di , con collegamenti internazionali verso Benin e Burkina Faso e (con cambio di scartamento) verso il Ghana. Le autolinee sono limitate alla capitale e alle vie stradali principali del paese. Il porto e l'aeroporto principali del paese si trovano a Lom\u00e9.\nPolitica.\nDopo un periodo di dittatura incominciato immediatamente dopo l'indipendenza, dagli anni novanta in Togo si \u00e8 avviato un processo che avrebbe dovuto portare in breve tempo a una democrazia multipartitica. Sebbene questa transizione sia formalmente avvenuta, molte istituzioni internazionali (incluse l'Unione Africana e le Nazioni Unite) hanno accusato l'attuale presidente Faure Gnassingb\u00e9, salito al potere nel 2005, di aver dato luogo a un colpo di Stato. L'istituto statunitense Freedom House cataloga attualmente il Togo come paese \"non libero\".\nIl partito di maggioranza \u00e8 il Raggruppamento del popolo togolese (\"Rassemblement du peuple togolais\", RPT), partito unico durante la dittatura. Di importanza rilevante nell'opposizione ci sono il Raggruppamento per il sostegno della democrazia e dello sviluppo (\"Rassemblement pour le soutien de la d\u00e9mocratie et du d\u00e9veloppement\", RSDD) e l'Unione per la Democrazia e il Progresso Sociale (\"Union pour la d\u00e9mocratie et le progr\u00e8s social\", UDPS).\nDalla fine degli anni settanta non avvengono esecuzioni, la pena di morte \u00e8 rimasta in vigore fino al 2009.\nIl 23 giugno 2009 il parlamento del Togo ha votato all'unanimit\u00e0 l'abolizione della pena di morte nel Paese.\nAmbiente.\nLa costa del Togo ha un'estensione di appena , ma il paese si allunga verso l'interno per oltre . Il litorale sabbioso \u00e8 a tratti interrotto da lagune, mentre le ondulate colline ammantate di boschi dell'entroterra cedono gradualmente il passo alla savana del nord.\nI parchi nazionali del Togo risultano deludenti, dal momento che i grandi mammiferi sono stati quasi tutti sterminati o messi in fuga. I sopravvissuti, tra cui scimmie, bufali e antilopi, vivono unicamente al nord, mentre coccodrilli e ippopotami popolano ancora alcuni fiumi. Dal 1995, la svizzera Franz Weber foundation si adopera (con discreto successo) per la riqualificazione del Parc National de Fazao-Malfakassa, ma gli altri parchi si possono considerare definitivamente abbandonati.\nLa pressante richiesta di nuovi terreni agricoli, abbinata al disinteresse del governo per la tutela dell'ambiente, alla mancanza di risorse finanziarie e alle tradizionali pratiche agricole del taglia-e-brucia, hanno pesato notevolmente sull'ecologia togolese. Gli operatori impegnati nella tutela dell'ambiente stanno cercando di coinvolgere le comunit\u00e0 locali in programmi di recupero del territorio. Anche le condizioni ambientali della costa sono precarie. Dopo la costruzione del secondo molo presso il porto di Lom\u00e9, molte spiagge sono scomparse. L'inquinamento completa un quadro gi\u00e0 piuttosto preoccupante.\nArte.\nLa grande variet\u00e0 etnica e linguistica del Togo corrisponde a un altrettanto considerevole variet\u00e0 in termini di cultura, tradizioni e stile di vita. Il Togo \u00e8 uno dei paesi dell'Africa culturalmente pi\u00f9 eterogeneo, e tra le culture di diversi gruppi ci sono spesso enormi differenze. Per esempio, gli Ewe ritengono la nascita di gemelli un evento di ottimo auspicio, e offrono noci di cola e acqua a statuette che raffigurano gli spiriti gemelli, chiamati \"Ib\u00e9ji\" (diventati ormai caratteristici del popolo); per i Bassari, al contrario, la nascita di due gemelli \u00e8 una grave disgrazia, e anticamente uno dei due o entrambi i gemelli venivano uccisi per timore delle conseguenze nefaste del loro concepimento.\nI tratti comuni a tutte le culture togolesi, per contro, sono quelli tipici dell'Africa subsahariana in genere e dell'Africa occidentale in particolare. Il culto degli antenati \u00e8 molto diffuso nonostante l'alta percentuale di cristiani e musulmani; i Kokomba, per esempio, dispongono presso gli ingressi delle abitazioni feticci che raffigurano i defunti, ai quali vengono fatte offerte propiziatorie. I feticci sono molto diffusi anche in relazione al vud\u00f9, che nella citt\u00e0 togolese di Ouidah ha uno dei pi\u00f9 importanti centri di culto. Nella maggior parte delle culture togolesi, come in gran parte dell'Africa occidentale, la societ\u00e0 \u00e8 suddivisa in classi per genere ed et\u00e0, e il passaggio da una classe all'altra \u00e8 segnata da riti di iniziazione.\nGran parte della popolazione vive in un ambiente rurale, in cui sopravvivono usanze e tradizioni precoloniali. La tecnologia di stampo occidentale \u00e8 diffusa quasi esclusivamente nei centri cittadini, e anche qui in misura piuttosto ridotta. Le diverse etnie hanno un diverso rapporto con le innovazioni portate dagli Europei; per esempio, i Tamberma del Togo centrale hanno mantenuto in gran parte lo stile di vita tradizionale; i loro villaggi rurali sono fatti da costruzioni fortificate in mattoni cotti al sole e col tetto di paglia.\nMusica.\nLa musica tradizionale togolese conta numerosi diversi stili, corrispondenti alle diverse etnie che popolano il paese. Gli strumenti musicali tipici includono numerose percussioni, il flauto, l'arco musicale e il litofono (tipico della regione degli altopiani). Le canzoni sono in genere in lingua ewe, ma esistono anche tradizioni canore in lingua fon e yoruba. Anche nel Togo, come in altre nazioni dell'Africa occidentale, \u00e8 diffusa la figura del griot (una sorta di cantastorie).\nLa musica tradizionale ha spesso la funzione principale di accompagnare danze rituali, anch'esse numerosissime. Nella R\u00e9gion Maritime si danzano l'ad\u00e9houn (una danza dei cacciatori) e l'akp\u00e9ss\u00e8, caratterizzate da fantasiosi costumi. Nella R\u00e9gion des Plateaux \u00e8 diffusa la tch\u00e9b\u00e9, una danza acrobatica sui trampoli. Nella R\u00e9gion Central si ballano due danze sensuali dette lawa e abal\u00e9. Nelle regioni di Kara e delle savane si danza l'idjomb\u00e9 durante i rituali legati alla circoncisione, ed \u00e8 diffusa anche una \"danza di purificazione\" detta haby\u00e8 nella quale, tradizionalmente, i ballerini si nutrivano di rettili vivi. Altri balli delle regioni settentrionali sono la kpatcha (nelle zone di Landa e K\u00e9tao) e il kondi (zona di Dapaong).\nLetteratura.\nLa storia del Togo, e in particolare l'alternarsi di differenti influenze europee (tedesca, francese, inglese) non ha favorito lo sviluppo di una vera e propria tradizione letteraria. Uno dei primi autori togolesi fu F\u00e9lix Couchoro, che a partire dal 1929 pubblic\u00f2 romanzi in lingua francese in cui raccontava la storia del proprio paese da un punto di vista fortemente anti-colonialista. Nei primi anni cinquanta David Ananou pubblic\u00f2 \"Le fils du f\u00e9tiche\" (\"il figlio del feticcio\"), un romanzo che viene considerato una pietra miliare della letteratura togolese. Altri scrittori e poeti piuttosto noti sono Jeannette Ahonsou-Abots, Henriette Akofa, Victor Aladji, Gad Ami, Gnoussira Analla, Pyabelo Kouly Chaold, Yves-Emmanuel Dogb\u00e9, Emilie Anifrani Ehah, Christiane Akoua Ekue, Julien Atsou Guenou, T\u00e9t\u00e9 Michel Kpomassi\u00e9, Koffi Mawuli Agokla e Laklaba Talakaena. Dogb\u00e9 ha anche il merito di aver fondato un'importante casa editrice togolese, la Akpagnon. Nella letteratura togolese, fatto insolito per la letteratura africana, si trovano diverse opere ambientate in altri paesi, come \"L'africain du Groenland\" di Kpomassi\u00e9, opera autobiografica in cui l'autore narra della permanenza presso gli inuit della Groenlandia, o \"Memories of Twelve Years Spent in Germany\" di Chaold. Fra le nuove generazioni di scrittori che hanno incominciato a pubblicare negli anni 2000 si possono citare Fatou Biramah, Koum\u00e9alo Anat\u00e9 e Lauren Eku\u00e9.\nAnche il teatro togolese cominci\u00f2 a svilupparsi negli anni cinquanta, con opere in lingua francese. La pi\u00f9 celebre opera letteraria precedente all'indipendenza \u00e8 \"Fasi\" (1956), di Anomou Pedro Santos. Dopo l'indipendenza emersero diversi nuovi autori, come Modest D'Almeida, Gilbert Lacl\u00e9, Henri Ajavon, Senouvo Agbota Zinsou, Kossi Efoui e Koffi Gomez. Gomez \u00e8 anche a capo della pi\u00f9 importante compagnia teatrale del paese.\nSport.\nDurante le Olimpiadi di Pechino 2008 il Togo ha vinto la sua prima medaglia (bronzo) a livello olimpionico nel Kayak slalom maschile con l'atleta Benjamin Boukpeti.\nCalcio.\nTra tutti gli sport pi\u00f9 conosciuti il pi\u00f9 praticato nel paese e anche l'unico nel quale il Togo ha avuto alcuni successi \u00e8 sicuramente il calcio.\nIl calcio ha una lunga tradizione nel Togo; lo si gioca dagli anni venti, e dal 1933 esiste un campionato nazionale di calcio, che a partire dall'indipendenza fu gestito dalla Federazione togolese di calcio. Alcuni calciatori togolesi hanno fatto fortuna all'estero; fra questi si pu\u00f2 citare Emmanuel Adebayor.\nLa nazionale di calcio del Togo si \u00e8 guadagnata a sorpresa la qualificazione ai Mondiali di Germania 2006, classificandosi al primo posto nel gruppo 1 della Zona Africana, davanti al Senegal. Il Togo ha avuto la sola soddisfazione della qualificazione, venendo eliminato senza vincere nemmeno una partita.\nL'attentato alla Coppa d'Africa 2010.\nL'8 gennaio 2010 nell'enclave angolana di Cabinda la squadra \u00e8 rimasta vittima di un attentato ai due pullman che la conducevano in Angola, dove la rappresentativa togolese si apprestava a disputare la Coppa d'Africa 2010: l'autista \u00e8 morto, mentre due giocatori sono rimasti feriti. La federazione togolese ha chiesto il rinvio della manifestazione, ma la proposta \u00e8 stata bocciata dalla CAF. Il giorno dopo, morti anche l'addetto stampa e l'allenatore in seconda, il Togo si \u00e8 ritirato dalla competizione. Dopo un ripensamento dei giocatori, decisi a giocare per onorare la memoria dei colleghi deceduti, il governo togolese ha deciso di ritirare ufficialmente la squadra e indire tre giorni di lutto nazionale.\nTradizioni.\nArtigianato.\nL'artigianato togolese presenta una grande variet\u00e0 di prodotti, tra cui tessuti, ceramiche, sculture, gioielli e batik. Anche queste forme di arte popolare variano in funzione della regione e dell'etnia. Fra i luoghi rinomati per i tessuti c'\u00e8 la zona di Assahoun, dove si realizzano teli in vivaci colori e fantasie geometriche. Kouv\u00e9 \u00e8 invece nota per gli oggetti in terracotta. A Kloto si fabbricano oggetti in corda come cinghie e borse, ma anche oggetti in ceramica; mentre i batik pi\u00f9 rinomati sono quelli di Kpalim\u00e9, che riproducono in stile na\u00eff scene di vita, animali e altri soggetti quotidiani. A Tchamba vengono realizzati molti tipi di oggetti usando foglie di palma. Per il vasellame, infine, i centri pi\u00f9 importanti sono nella regione delle savane.\nCucina.\nLa cucina togolese viene spesso considerata come una delle migliori dell'Africa Occidentale. Caratteristica dell'arte culinaria \u00e8 una salsa con cui vengono serviti molti cibi detta semplicemente \"sauce\" (che in francese appunto vuol dire \"salsa\"). Un piatto molto comune \u00e8 il \"riz sauce arachide\", riso con salsa d'arachidi. Ogni regione ha le sue specialit\u00e0: nella regione costiera \u00e8 diffuso il \"lamounou d\u00e9ssi o sauce de poisson\" (salsa di pesce fresco), altre salse sono quelle di \"aglan\" (granchio), \"tomate\" (pomodoro), \"aubergine\" (melanzana) ed \"\u00e9pinard\" (spinaci). Il vino di palma nel sud e lo \"tchakpallo\" (miglio fermentato) nel nord sono le bevande alcoliche che vengono consumate maggiormente.\nFeste nazionali.\nIn Togo, data la coesistenza di Islam e Cristianesimo, si celebrano numerose feste religiose. A queste si aggiungono alcune importanti ricorrenze storiche. Le principali festivit\u00e0 sono le seguenti:"}
{"id": "87554", "revid": "339392", "url": "https://it.wikipedia.org/wiki?curid=87554", "title": "Mao Dse Dong", "text": ""}
{"id": "87558", "revid": "2225", "url": "https://it.wikipedia.org/wiki?curid=87558", "title": "Karol J\u00f3zef Wojty\u0142a", "text": ""}
{"id": "87561", "revid": "1745361", "url": "https://it.wikipedia.org/wiki?curid=87561", "title": "Carelia", "text": "La Carelia \u00e8 una regione storica, patria dei careliani, popolazione che abitava vaste aree dell'Europa settentrionale, di importanza storica per Finlandia, Svezia e Russia. \u00c8 divisa tra la Repubblica di Carelia e l'oblast' di Leningrado in Russia, e le regioni finlandesi della Carelia Meridionale e settentrionale.\nIn careliano e in finlandese la Carelia viene chiamata \"Karjala\", in russo \u041a\u0430\u0440\u0435\u043b\u0438\u044f (\"Karelija\"), e in svedese \"Karelen\".\nStoria.\nLa Carelia venne a lungo contesa tra il Regno di Svezia e Velikij Novgorod nel XIII secolo. Il trattato di N\u00f6teborg del 1323 divise la Carelia tra le due parti. Vyborg divenne la capitale della nuova provincia svedese.\nIl trattato di Nystad del 1721, tra Impero russo e l'Impero svedese, assegn\u00f2 gran parte della Carelia alla Russia. Dopo che la Finlandia venne conquistata dalla Russia nella grande guerra del Nord, parti delle province cedute dalla Svezia (vecchia Finlandia) vennero incorporate nel Granducato di Finlandia. Nel 1917 la Finlandia ottenne l'indipendenza entro confini che corrispondevano, pressappoco, a quelli del Granducato; confini che vennero confermati dal trattato di Tartu del 1920.\nDurante gli anni venti, i finlandesi vennero coinvolti nei tentativi di rovesciare i bolscevichi nella Carelia russa (Carelia orientale), ad esempio con la fallimentare spedizione Aunus. Dopo la fine della guerra civile russa, e con la fondazione dell'Unione Sovietica nel 1922, la parte russa della Carelia divenne una Repubblica Autonoma dell'Unione Sovietica (1923).\nNegli anni quaranta, la parte meridionale della Carelia (Istmo di Carelia e sponda settentrionale del Lago Ladoga) venne prima ceduta all'Unione Sovietica, con la Pace di Mosca che fece seguito alla guerra d'inverno (1939-1940) riportando i confini a quelli del 1721, quindi riconquistata per tre anni durante la guerra di continuazione (1941-1944), quando anche la Carelia orientale venne occupata dai finlandesi. La guerra d'inverno, e la conseguente cessione all'Unione Sovietica dei territori acquisiti con il trattato di Tartu, causarono un considerevole rancore in Finlandia, che aveva perso Vyborg, la sua seconda citt\u00e0 per dimensioni, l'accesso al lago Ladoga, e aveva evacuato un ottavo dei suoi cittadini dai territori ceduti all'Unione Sovietica.\nCome conseguenza della Pace di Mosca, la Repubblica Autonoma di Carelia venne incorporata nella Repubblica Socialista Sovietica Carelo-Finlandese 1941-1956, per poi divenire nuovamente una repubblica sovietica.\nNel 1991 la regione acquis\u00ec il nome di Repubblica di Carelia.\nPolitica.\nLa Carelia \u00e8 divisa tra Finlandia e Russia. La Repubblica di Carelia \u00e8 una Repubblica Autonoma della Russia, formata nel 1991 dalla Repubblica Autonoma Sovietica di Carelia. L'istmo careliano appartiene all'Oblast' di Leningrado. Le parti finlandesi della Carelia appartengono alle regioni finlandesi della Carelia Meridionale e della Carelia Settentrionale.\nEsistono dei piccoli ma ferventi gruppi di finlandesi che sostengono una stretta dei legami tra Finlandia e Carelia. Le speranze irredentiste per una riacquisizione della Carelia finlandese vivono ad esempio all'interno del movimento \"Karjala takaisin\" (lett. \"indietro la Carelia\"). Al 2004, il 38% dei finlandesi sperava nella riacquisizione, il 57% no. L'ambizione di legami pi\u00f9 stretti con la Carelia orientale, di solito non si identifica con la richiesta di cambiamenti territoriali.\nGeografia.\nLa Carelia si estende dalla costa del mar Bianco fino al golfo di Finlandia. Contiene i due laghi pi\u00f9 grandi d'Europa, il lago Ladoga e il lago Onega. L'istmo careliano si trova tra il golfo di Finlandia e il lago Ladoga.\nIl confine tra Carelia e Ingria, la terra dello strettamente imparentato popolo ingriano, \u00e8 tradizionalmente marcato dal corso del torrente \"Sestra/Rajajoki\" (in russo \u0421\u0435\u0441\u0442\u0440\u0430/\u0420\u0430\u044f\u0439\u043e\u043a\u0438), nell'area metropolitana di San Pietroburgo, che nel periodo 1812-1940 costituiva il confine russo-finnico.\nSull'altro lato del lago Ladoga, il fiume Svir' viene tradizionalmente considerato il confine meridionale della Carelia, cos\u00ec come il lago Saimaa segna il confine occidentale, mentre il lago Onega e il mar Bianco costituiscono il confine orientale. A nord si trovava il popolo nomade dei Sami, ma non c'\u00e8 nessun confine naturale se non boschi (taiga) e tundra.\nNei testi storici la Carelia viene talvolta divisa in \"Carelia orientale\" e \"Carelia occidentale\", che vengono rispettivamente chiamate anche Carelia russa e Carelia finlandese. L'area a nord del lago Ladoga, che apparteneva alla Finlandia prima della seconda guerra mondiale, viene chiamata Carelia Ladoga, e le parrocchie sul vecchio confine di prima della guerra vengono talvolta chiamate Carelia di frontiera. La Carelia bianca \u00e8 la parte settentrionale della Carelia Orientale e la Carelia di Olonec \u00e8 la parte meridionale.\nIl termine Carelia di Tver denota i villaggi dell'oblast' di Tver', che sono abitati dai careliani.\nDemografia.\nLa lingua careliana viene parlata nella Repubblica di Carelia e anche nei villaggi della Carelia di Tver. La lingua vepsa \u00e8 parlata su entrambe le sponde del fiume Svir'. Il dialetto parlato principalmente nella Carelia Meridionale fa parte dei dialetti sud-occidentali del finlandese.\nIl dialetto della Carelia Settentrionale fa parte del pi\u00f9 grande gruppo dei dialetti savoniani.\nI careliani che abbandonarono la Carelia finlandese si insediarono in tutta la Finlandia; ci sono circa un milione di persone in Finlandia con origini careliane. In Finlandia, circa 5.000 persone parlano il careliano.\nFilatelia.\nNel 1922 la provincia finlandese di Carelia emise una serie celebre di francobolli, composta da 15 valori, raffigurante lo stemma provinciale. Ebbe un uso prettamente locale e per fini filatelici. La serie usata \u00e8 valutata dai maggiori cataloghi internazionali (2011) intorno ai 1000 euro."}
{"id": "87562", "revid": "2202614", "url": "https://it.wikipedia.org/wiki?curid=87562", "title": "Giava", "text": "Giava (: ; in indonesiano: \"Jawa\") \u00e8 la meno estesa delle quattro grandi isole della Sonda, ma \u00e8 il cuore dell'Indonesia, di cui \u00e8 la parte pi\u00f9 popolosa e sviluppata economicamente, con una superficie di 125.622\u00a0km\u00b2, che sale a 132.174\u00a0km\u00b2 con la vicina isola di Madura, amministrativamente e fisicamente congiunta all'isola principale. L'isola ha forma rettangolare allungata; misura in direzione est-ovest 1060\u00a0km, mentre la larghezza varia da 55 a 200\u00a0km. Situata tra 5\u00b0 52' e 8\u00b0 37' di latitudine sud, \u00e8 separata da Sumatra dallo stretto della Sonda e da Bali dallo stretto omonimo. Fa parte dell'arco pi\u00f9 meridionale ed esterno dell'Indonesia e si affaccia verso sud sulle grandi fosse dell'Oceano Indiano (fossa di Giava, 7725 m) e verso nord sul mare omonimo.\nGeografia fisica.\nGeologicamente l'isola \u00e8 di costituzione recente, tanto che l'imbasamento \u00e8 formato da rocce terziarie, le quali affiorano come marne e calcari nella zona orientale, mentre quasi dovunque sono ricoperte da rocce vulcaniche o da formazioni alluvionali quaternarie. I geologi ritengono che le formazioni terziarie riposino su strati pi\u00f9 antichi di scisti paleozoici, i quali per\u00f2 non sono stati segnalati in nessun punto dell'isola, mentre appaiono nel gruppo insulare di Karimundjawa nel mare a nord dell'isola. Le formazioni terziarie appartengono al Miocene o al Pliocene, ma per due terzi almeno le rocce superficiali sono attribuibili all'azione vulcanica e al Pleistocene.\nMorfologicamente l'isola appare costituita da una serie di alture che la attraversano da ovest a est, a cui si appoggiano verso nord una zona pianeggiante piuttosto estesa e continua e verso sud rilievi collinari intervallati da minori pianure. Non si tratta di una vera catena, ma piuttosto d'un allineamento di massicci quasi sempre di origine vulcanica, separati da ampie valli o da zone depresse che ne interrompono la continuit\u00e0. Gli strati terziari, rimasti quasi orizzontali, tanto lungo la costa settentrionale, quanto nella parte meridionale dell'isola, presentano pieghe pi\u00f9 forti lungo la linea centrale, dove si allunga un solco accentuato nel quale hanno trovato posto le valli superiori di alcuni fiumi, fra cui i principali sono il Solo ed il suo tributario, il Lusi.\nIn corrispondenza di questo solco e lungo i suoi fianchi si \u00e8 manifestata un'intensa attivit\u00e0 vulcanica, che dapprima, e specialmente nel Miocene, era costituita dall'emissione di lave basaltiche o andesitiche attraverso larghe fessure allungate nella direzione dei paralleli, mentre sulla fine del Pliocene e nel Quaternario l'attivit\u00e0 vulcanica assunse il carattere di tipo esplosivo, con la formazione dei grandi coni vulcanici con materiale piroclastico alternato a grandi colate laviche. Soltanto pochi di questi vulcani hanno conservato il cono originario: spesso si presentano troncati nella parte superiore da successive esplosioni o semidistrutti dalle erosioni per cui gli antichi crateri, in parte franati, si mostrano come enormi \"caldere\", con diametri di decine di chilometri, come \u00e8 il caso del Ringgit di Giava orientale.\nLe formazioni vulcaniche recenti costituiscono le zone pi\u00f9 elevate dell'isola: 45 coni recenti si elevano da 2000 a 3000 m e 14 sorpassano i 3000 m, come il Tjareme (3078 m) a sud di Tjirebon, noto per la forma quasi perfetta del suo cono; lo Slamet (3432 m) e il Sundara (3151 m) a sud di Pekalongan; il Lawu (3269 m) a est di Surakarta e, pi\u00f9 a oriente, il Semeru (3676 m) e il Raung (3332 m), che con il vicino Merapi domina lo stretto di Bali. In complesso con i suoi 121 vulcani, di cui 27 tuttora attivi, Giava \u00e8 certo il territorio pi\u00f9 ricco di vulcani del mondo. Il clima \u00e8 equatoriale, ma temperato in parte dall'influenza del mare, che si fa sentire anche nell'interno, e dall'altitudine. La piovosit\u00e0 \u00e8 notevole e ben distribuita, ma subisce l'influenza dei monsoni specialmente nella parte orientale, dove domina per alcuni mesi il monsone asciutto proveniente dall'Australia, per cui in quelle zone si nota una stagione secca abbastanza decisa, che in certi anni insidia lo sviluppo delle coltivazioni. La temperatura \u00e8 quasi dovunque alta e costante e le medie annuali variano da 25 a 27\u00a0\u00b0C; Giacarta ha un'escursione annua di appena un centigrado, con dei massimi che non arrivano a 33\u00a0\u00b0C e con dei minimi che non scendono sotto i 20\u00a0\u00b0C. Nelle zone pi\u00f9 elevate sul mare la temperatura si attenua e il clima diventa sopportabile anche per gli Europei, che hanno fondato sugli altopiani stazioni di soggiorno.\nLa vegetazione, grazie alla fertilit\u00e0 dei terreni di disfacimento vulcanico e all'abbondanza delle precipitazioni, \u00e8 rigogliosissima: le case e i centri minori appaiono come seppelliti tra il verde. Anche il paesaggio vegetale per\u00f2 varia con l'altitudine, per cui si distinguono quattro zone altitudinali di vegetazione: la zona bassa fino a 700 m comprende la cimosa costiera spesso paludosa, la pianura gi\u00e0 coperta da foreste equatoriali e ora in gran parte occupata da risaie e da piantagioni di palme da cocco e, nella parte orientale pi\u00f9 scarsa di piogge, da savane pi\u00f9 o meno poste a coltura. La seconda fascia da 700 a 1500 m era pure occupata da foreste pluviali, ma queste sono state in buona parte sostituite da piantagioni di \"Hevea brasiliensis\", di caff\u00e8, di tabacco. La terza zona fino a 2000 m vede diminuire la grandezza e il numero delle piante forestali a cui si alternano alberi della zona temperata: in netta diminuzione o del tutto mancanti il sottobosco e le epifite. Infine al di sopra dei 2000 m si trovano boschi di tipo alpino alternati con prati e con pascoli.\nRicchissima \u00e8 anche la fauna: tra i mammiferi pi\u00f9 grossi si trova il rinoceronte giavanese a un solo corno, la tigre e numerose scimmie, tra cui assai diffuso il \"Macacus\". Innumerevoli gli uccelli di ogni genere e tra essi ben noto il pavone, con penne pi\u00f9 splendide di quelle del pavone indiano, e infinita la variet\u00e0 e il numero degli insetti.\nGeografia umana.\nA Giava sorge la capitale dell'Indonesia, Giacarta. Sono popolari destinazioni turistiche la citt\u00e0 di Yogyakarta, un enorme monumento a forma piramidale dedicato a Buddha conosciuto come il Borobudur, e Prambanan, il maggior tempio ind\u00f9 dell'isola. Giava ha una densit\u00e0 di abitanti tra le pi\u00f9 alte al mondo, e vi abita circa il 60% della popolazione complessiva dello Stato indonesiano. A partire dagli anni settanta, il governo indonesiano ha attuato dei programmi di trasmigrazione (indonesiano \"transmigrasi\") finalizzati a reinsediare la popolazione di Giava su altre isole meno popolose dell'arcipelago. Questo programma ha ottenuto diversi risultati, e pu\u00f2 esser ritenuto causa di molti eventi di tensione etnica e violenza tra la popolazione nativa e i \"colonizzatori\".\nL'isola \u00e8 suddivisa amministrativamente in 4 province, una regione speciale (\"daerah istimewa\") e un distretto speciale per la capitale (\"daerah khusus ibukota\"):\nStoria.\nGiava \u00e8 conosciuta anche per l'uomo di Giava, una serie di resti fossili di \"Homo erectus\" ritrovati nelle vicinanze del fiume Brantas nella parte orientale dell'isola. Due milioni di anni fa, le piogge nelle isole della Sonda e sul \"plateau\" del Digul furono molto consistenti, e permisero il prosperare di una folta vegetazione tropicale. A sua volta ci\u00f2 permise a molte culture preistoriche di emergere, come evidenziano i molti ritrovamenti fossili in questa regione. L'isola di Giava fu probabilmente il luogo dove sopravvissero gli ultimi \"Homo erectus\", della sottospecie \"soloensis\", fino a circa 100.000 anni fa, quando in Africa era gi\u00e0 comparso da molto tempo \"Homo sapiens\".\nRegni ind\u00f9 e buddhisti.\nCi restano molte prove dei passati regni di Giava, ad esempio i celebri templi buddhista di Borobudur e ind\u00f9 di Prambanan. In effetti, la cultura giavanese e la lingua stessa sono stati pesantemente influenzate dalle culture e dalle lingue del subcontinente indiano. Nel VI e VII secolo nacquero a Giava e Sumatra svariati regni che riuscirono poi a controllare le acque dello Stretto di Malacca. Gli stessi regni prosperarono con l'aumentare del commercio marino tra Cina e India e oltre. In questo periodo, scienziati dall'India e dalla Cina visitarono i regni lontani allo scopo di tradurre testi religiosi e letterari.\nIl pi\u00f9 importante tra i regni ind\u00f9 fu il regno Majapahit con base nella parte centrale di Giava, da dove governava una larga parte di quella che \u00e8 ora conosciuta come Indonesia occidentale. Il nome dell'impero Majapahit \u00e8 ancor oggi evocato dagli odierni dirigenti indonesiani per promuovere l'unit\u00e0 e la legittimit\u00e0 dello Stato. I resti di questo regno passarono sotto l'egida di Bali durante il XVI secolo quando i regni islamici della parte occidentale dell'isola guadagnarono potere diventando sempre pi\u00f9 potenti\nRegni islamici e colonizzazione olandese.\nI primi \"evangelizzatori\" musulmani vennero chiamati Wali Songo, i nove ambasciatori. Alcuni tra loro erano di origini cinese, portando alle speculazioni sull'influenza di Zheng He nei commerci nello stretto di Malacca. Molte delle loro tombe sono ancora ben conservate, e spesso oggetto di pellegrinaggio. Le maggiori caratteristiche dell'Islam che sono adottate a Giava sono mescolate con credenze indigene di lunga data, e hanno un sapore decisamente locale. Ad esempio, la leggenda di Nyai Roro Kidul venne creata mescolando le credenze comuni sulla sponda meridionale di Giava alle influenze islamiche.\nMarco Polo descrive l'isola ne \"Il Milione\" ma non vi \u00e8 certezza sul fatto che vi sia sbarcato:\nLa Compagnia Unita delle Indie Orientali (VOC) stabil\u00ec il suo centro amministrativo e commerciale a Batavia (oggi Giacarta). Questa capitale, insieme ad altre citt\u00e0 costiere come Semarang e Surabaya, fu il cuore delle attenzioni olandesi durante la maggior parte del periodo coloniale. Il VOC mantenne il controllo sull'interno montuoso dell'isola attraverso un sistema di stati indigeni suoi clienti come il Mataram.\nNel contesto delle guerre napoleoniche, Giava fu l'ultima delle colonie olandesi e francesi dell'Asia e dell'Oceano Indiano ad essere investita da una spedizione britannica, partita dal Raj Britannico in India: essa sbarcava il 30 luglio 1811 sull'isola e progressivamente sloggiava i franco-olandesi dalle loro posizioni, sino alla resa finale, avvenuta il 18 settembre seguente (Guerra anglo-olandese per Giava). Seguirono cinque anni di occupazione britannica, sinch\u00e9, nel 1816, l'isola venne resa al neonato Regno Unito dei Paesi Bassi, ai sensi del Trattato anglo-olandese del 1814.\nNel XIX secolo il governo olandese assunse il controllo diretto dei territori prima appartenenti alla Compagnia Unita delle Indie Orientali. Verso la met\u00e0 del XIX secolo attu\u00f2 la politica di \"cultuurstelsel\" e \"cultuurprocenten\", che diede l'avvio a diffuse povert\u00e0 e carestie. Un autore olandese, Douwes Dekker, scrisse con lo pseudonimo di Multatuli un romanzo dal titolo Max Havelaar per protestare contro queste condizioni, e in cambio i movimenti sociali e politici, sdegnati da questa protesta, diedero come risultato la politica etica, tramite la quale alle \"\u00e9lite\" giavanesi veniva data la possibilit\u00e0 di avere un'educazione di stampo olandese a Giava o negli stessi Paesi Bassi. \u00c8 da questa \"\u00e9lite\" che provennero i maggiori leader nazionalisti. Formarono il nucleo del nuovo governo quando l'Indonesia divenne indipendente nel 1949.\nDopo l'indipendenza.\nCon l'istituzione di Giacarta come capitale, e le radici giavanesi della maggior parte delle figure politiche indonesiane, quest'isola rimane politicamente ed economicamente dominante sul resto del Paese. Mentre larga parte rurale dell'isola \u00e8 molto povera, le aree urbane di Giava sono tra le pi\u00f9 ricche e sviluppate regioni dello Stato. Entrambi i presidenti Sukarno e Suharto, che hanno governato l'Indonesia per un periodo totale di 49 anni dal momento dell'indipendenza, erano di Giava.\nQuesta predominanza politica \u00e8 sfociata in un risentimento da parte di alcuni residenti dell'isola. Il conosciuto e rispettato autore indonesiano Pramoedya Ananta Toer sugger\u00ec che la capitale indonesiana venisse spostata al di fuori dell'isola di Giava, cos\u00ec da liberare il movimento nazionalista indonesiano del suo carattere \"Giava-centrico\".\nCultura.\nParlando in generale, le tre maggiori culture di Giava rappresentano le tre zone geografiche principali dell'isola: quindi ovest, centro ed est. Nella zona centrale, nelle citt\u00e0 reali di Yogyakarta e Surakarta, i sultani contemporanei spingono i loro alberi genealogici fino ai regni islamici precoloniali che governarono la regione, rendendo queste zone importanti miniere di cultura classica giavanese. Le arti classiche di Giava comprendono la musica gamelan e gli spettacoli di marionette wayang.\nGiava fu il luogo di molti regni influenti per la regione del sud-est asiatico, e, come risultato di ci\u00f2, molte opere letterarie sono state scritte da autori giavanesi, ad esempio \"Ken Arok e Ken Dedes\", la storia dell'orfano che usurp\u00f2 il trono del re e spos\u00f2 la regina dell'antico regno di Giava, e traduzioni di R\u0101m\u0101ya\u1e47a e Mahabarata. Pramoedya Ananta Toer \u00e8 un famoso autore contemporaneo, che ha scritto molte storie basandosi sulla sua personale esperienza di vita e prendendo molti elementi dal folklore e dalle leggende del luogo.\nReligione.\nLa maggior parte degli abitanti \u00e8 musulmana. Ridotte enclave ind\u00f9 sono sparse su tutta l'isola e questa religione prevale lungo la costa orientali nei dintorni di Bali, specialmente vicino alla citt\u00e0 di Banyuwangi. Ci sono anche piccole comunit\u00e0 cristiane, principalmente relegate nelle citt\u00e0 principali: alcune zone rurali della Giava centrale hanno forti influenze cristiane. Comunit\u00e0 buddiste sono anche presenti nelle principali citt\u00e0, soprattutto tra gli Indocinesi."}
{"id": "87563", "revid": "9", "url": "https://it.wikipedia.org/wiki?curid=87563", "title": "Java (isola)", "text": ""}
{"id": "87573", "revid": "919135", "url": "https://it.wikipedia.org/wiki?curid=87573", "title": "Test Q", "text": "Il test Q o test di Dixon (\"Q test\" in inglese) \u00e8 un semplice test statistico non parametrico utilizzato per valutare se scartare o meno dati ritenuti outlier. \nPer effettuare il test Q al fine di individuare i dati errati, si devono disporre i dati in ordine di valore crescente, e quindi per ognuno calcolare il coefficiente formula_1 definito come:\ndove formula_3 \u00e8 l'ampiezza dell'intervallo contenente tutti i valori osservati.\nSia formula_4 Si confronta formula_5 con formula_6 dove formula_7 \u00e8 un valore di riferimento ottenuto a partire dall'ampiezza del campione e dal livello di confidenza (alcuni esempi sono riportati di seguito). Se formula_8 allora si pu\u00f2 scartare il valore, con affidabilit\u00e0 pari alla percentuale riportata.\nImportante: con il test Q pu\u00f2 essere eliminato al massimo un solo valore per insieme di dati se si vuole preservare l'integrit\u00e0 statistica dei dati.\nEsempio di applicazione.\nConsideriamo i dati seguenti: \nDopo averli ordinati in ordine crescente, si calcoli per ognuno la differenza tra i valori successivi:\nIl valore che pi\u00f9 si discosta dagli altri \u00e8 0,169. Allora:\nCon 10 dati, formula_10 \u00e8 minore sia di Q90% sia di Q95% (riportati in tabella). Possiamo quindi mantenere 0,169 sia se vogliamo il 90% di affidabilit\u00e0, sia al 95%. Esiste dunque una probabilit\u00e0 superiore al 10%, che quel dato appartenga alla stessa popolazione degli altri nove valori."}
{"id": "87576", "revid": "1494169", "url": "https://it.wikipedia.org/wiki?curid=87576", "title": "Pulviscolo", "text": "Il pulviscolo \u00e8 un termine che indica l'insieme numeroso di minuscole entit\u00e0, in genere particelle finissime (polvere) sospese in un gas, e pu\u00f2 essere riferito a:"}
{"id": "87579", "revid": "4506", "url": "https://it.wikipedia.org/wiki?curid=87579", "title": "Teoria di Szilard", "text": ""}
{"id": "87587", "revid": "124759712", "url": "https://it.wikipedia.org/wiki?curid=87587", "title": "Grotte Vaticane", "text": "Le Grotte Vaticane si estendono sotto una parte della navata centrale della Basilica di San Pietro in Vaticano, tre metri sotto l'attuale pavimento, dall'altare maggiore (il cosiddetto \"altare papale\") sino a circa met\u00e0 della navata; formano una vera e propria chiesa sotterranea che occupa lo spazio tra l'attuale pavimento della basilica e quello dell'antica basilica costantiniana del IV secolo.\nDescrizione.\nQuelle che impropriamente sono chiamate \"grotte\" in realt\u00e0 rappresentano l'intercapedine tra la vecchia basilica costantiniana e quella attuale: passeggiando nelle \"grotte\" si cammina cos\u00ec in quella che era la basilica fatta costruire dall'imperatore e durata fino al XVI secolo. Questo \u00e8 il motivo per cui le \"grotte\" non percorrono tutta la lunghezza della soprastante navata centrale dell'attuale basilica, ma arrivano solo fin dove arrivava la navata centrale della basilica costantiniana.\nLa pianta delle grotte vaticane, che si diramano in nicchie, corridoi e cappelle laterali, \u00e8 quella di una chiesa a tre navate (le cosiddette \"grotte vecchie\") con cappelle che ospitano le sepolture dei papi; l'abside semicircolare della chiesa, con cappelle e monumenti funebri, (le cosiddette \"grotte nuove\") ha come centro ideale la cappella di San Pietro, alla quale corrisponde, sopra le grotte, l'altare papale e la cupola michelangiolesca, e, nella necropoli sotterranea, la tomba dell'apostolo Pietro, il primo papa romano.\nLe grotte vaticane costituiscono un complesso monumentale suggestivo per le tante memorie storiche. Oltre a custodire le tombe di numerosi pontefici, le grotte sono ricche di opere d'arte provenienti dall'antica basilica.\nTra le opere d'arte pi\u00f9 importanti conservate nella grotte vaticane bisogna certo ricordare il monumento funebre di papa Bonifacio VIII, di Arnolfo di Cambio. Importante anche il monumento funebre del cardinale Berardo Eroli opera di Giovanni Dalmata e frammenti di affreschi attribuiti a Pietro Cavallini.\nIl sarcofago di Giunio Basso, e la tomba in bronzo di papa Sisto IV (realizzata da Antonio Pollaiolo nel 1493) sono conservati nella Camera del Tesoro di San Pietro (accesso sulla navata destra della Basilica sovrastante).\nLe sepolture.\nFarsi seppellire nelle Grotte Vaticane, vicino alla tomba di Pietro, \u00e8 stato il desiderio di molti papi, re e regine; cos\u00ec come lo fu per i primi cristiani. \nTra le pi\u00f9 antiche personalit\u00e0 sepolte nelle Grotte ricordiamo l'appena venticinquenne papa tedesco Gregorio V (996-999), l'imperatore Ottone II (morto a Roma nel 983) e Adriano IV (1154-1159), unico papa inglese della storia; papa Bonifacio VIII (1294-1303), che proclam\u00f2 il primo Anno Santo del Giubileo e che riposa sotto la splendida scultura di Arnolfo di Cambio; papa Pio VI Braschi (morto prigioniero dei francesi nel 1799) \u00e8 racchiuso in un sarcofago paleocristiano, ma rivive nel marmo in cui Antonio Canova lo immortal\u00f2 in preghiera. Tra i re, ancora Giacomo Francesco Edoardo Stuart e i suoi figli, come pure la regina Cristina di Svezia (1626-1689), attigua alla nicchia di Giovanni Paolo II e a pochi passi da quella cripta della Confessione il papa polacco \u00e8 stato tante volte a pregare, come il papa Braschi del Canova.\nSe si eccettuano gli ultimi Papi sepolti nelle Grotte Vaticane (Benedetto XV, Pio XI, Pio XII, Paolo VI e Giovanni Paolo I), molti Pontefici del passato preferirono invece essere sepolti altrove: Pio IX, per esempio, riposa nella basilica di San Lorenzo fuori le Mura, Leone XIII in San Giovanni in Laterano. \nPio XI desider\u00f2 vivamente di essere sepolto \"quanto pi\u00f9 vicino fosse possibile alla Confessione di Pietro\", e spinto dall'occasione il suo successore, Pio XII, ordin\u00f2 una vasta campagna archeologica intorno alla tomba di Pietro per stabilire l'autenticit\u00e0 di quel luogo. Di fatto, il sepolcro di Pio XI \u00e8 quasi di fronte alla Confessione, a sinistra, mentre quello di Pio XII \u00e8 esattamente allineato al lato posteriore e alla Cappella Clementina corrispondente.\nLa salma di papa Giovanni XXIII era a destra della Confessione, ma \u00e8 stata trasferita, dopo la sua beatificazione, nella basilica, in un'apposita teca dorata, dentro la quale \u00e8 possibile vedere il corpo di Papa Roncalli ancora in buone condizioni: infatti il buono stato della salma consent\u00ec, al momento della traslazione, di coprire il suo viso con una semplice colata di cera, piuttosto che con una maschera come invece \u00e8 avvenuto per gli altri due papi sepolti nelle teche, Innocenzo XI e Pio X. Egualmente la salma di papa Giovanni Paolo II (che era stata posta nella stessa nicchia in cui era stato Giovanni XXIII), \u00e8 stata trasferita, dopo la sua canonizzazione, nella basilica, ed \u00e8 stata tumulata sotto l'altare della Cappella di San Sebastiano.\nNelle Grotte Vaticane non riposano per\u00f2 solo le salme dei Pontefici, ma anche quelle di personalit\u00e0 che si sono distinte attraverso i secoli per particolari motivi di ordine morale o religioso. Ad esempio hanno trovato sepoltura nelle Grotte il cardinale Rafael Merry del Val, strettissimo collaboratore di papa Pio X, ma anche due potenti regine cattoliche quali furono Carlotta I di Cipro e Cristina di Svezia.\nSommi pontefici sepolti nelle Grotte Vaticane.\nIn tutto sono 22 i pontefici sepolti nelle Grotte Vaticane:\nLa tomba di Pietro.\nDal 1940 furono cominciati gli scavi per la ricerca della tomba di San Pietro, e si svolsero riservatamente per dieci anni, anche durante la seconda guerra mondiale. \nAll'interno di una tomba, gli archeologi trovarono un piccolo ossario che per il contesto archeologico diede loro la certezza che \"quello\" era il luogo. Pio XII ne diede l'annuncio alla radio in occasione dell'Anno Santo del 1950: \"\u00c8 stata trovata la tomba del Principe degli Apostoli\".\nSolo a partire dal 1953 la professoressa Margherita Guarducci riprese a studiare sistematicamente gli scavi: il ritrovamento fortunoso di alcune ossa d'un uomo di 60-70 anni, avvolte in un prezioso panno di porpora intessuto con fili d'oro e con attendibilit\u00e0 provenienti dal loculo (ma spostate ai tempi di Costantino nell'edicola, come rivelano frammenti di muro rosso, con la scritta in greco, poi tradotta in \"Pietro \u00e8 qui\"), mossero 12 anni dopo Paolo VI alla convinzione che doveva trattarsi con ogni probabilit\u00e0 dei resti del corpo di San Pietro."}
{"id": "87591", "revid": "6923", "url": "https://it.wikipedia.org/wiki?curid=87591", "title": "Bellis perennis", "text": "La pratolina comune (nome scientifico: Bellis perennis ) nota come margheritina comune o pratolina, \u00e8 una specie di pianta appartenente alla famiglia delle Asteraceae, molto comune in Europa.\nEtimologia.\nPer i fiori cos\u00ec comuni come questo, l'etimologia del nome \u00e8 sempre un problema in quanto si deve risalire parecchio indietro nel tempo. Alcuni dicono che il nome derivi da \"Bellide\", una delle barbare e crudeli figlie (chiamate Danaidi) di D\u00e0nao, re di Argo; altri lo fanno derivare dal latino \"bellum\" (= guerra) in riferimento alle sue presunte capacit\u00e0 di guarire le ferite. Pi\u00f9 facilmente, secondo i filologi moderni, il suo nome deriva dall'aggettivo (sempre latino) \"bellus\" (= bello, grazioso) con riferimento alla delicata freschezza di questo fiorellino. Mentre L'epiteto specifico (\"perennis\") fa riferimento al ciclo biologico di questa specie (perenne).\nIl binomio scientifico attualmente accettato (\"Bellis perennis\") \u00e8 stato proposto da Carl von Linn\u00e9 (1707 \u2013 1778) biologo e scrittore svedese, considerato il padre della moderna classificazione scientifica degli organismi viventi, nella pubblicazione \"\u201dSpecies Plantarum\u201d\" del 1753.\nIl nome inglese, \"daisy\", deriverebbe da \"day's eye\", \"occhio del giorno\", per la peculiarit\u00e0 del suo riaprirsi ogni giorno al sorgere del sole.\nDescrizione.\nL'altezza della pianta difficilmente supera i 5\u201315\u00a0cm. Sono piante acauli, senza un fusto vero e proprio: il peduncolo fiorale nasce direttamente dalla rosetta basale. La forma biologica \u00e8 emicriptofita rosulata (H ros), ossia sono piante erbacee (quasi cespitose) perenni con gemme svernanti al livello del suolo e protette dalla lettiera o dalla neve con delle foglie disposte a formare una rosetta basale. \nRadici.\nLe radici sono secondarie da fittone.\nFoglie.\nIn questa specie \u00e8 presente solamente una rosetta basale con foglie obovato-spatolate allungate e ristrette verso il picciolo (alato) mentre la parte pi\u00f9 larga \u00e8 verso l'apice della foglia. La lamina \u00e8 semplice e lievemente dentata (o crenulata) all'apice. La superficie \u00e8 percorsa da 1 \u2013 3 nervi (quello centrale \u00e8 ben visibile e causa anche una certa geometria carenata). Dimensioni delle foglie: larghezza 14 \u2013 16\u00a0mm; lunghezza 35 \u2013 40\u00a0mm.\nInfiorescenza.\nL'infiorescenza \u00e8 uniflora, composta da un unico capolino. La struttura dei capolini \u00e8 quella tipica delle \"Asteraceae\": il peduncolo sorregge un involucro cilindrico composto da diverse squame che fanno da protezione al ricettacolo emisferico/conico sul quale s'inseriscono due tipi di fiori: i fiori esterni ligulati, e i fiori centrali tubulosi. In particolare quelli periferici sono femminili, sono disposti in un'unica circonferenza (o raggio o serie) ed hanno una corolla ligulata con la ligula molto allargata; quelli interni, tubulosi, sono altrettanto numerosi e sono ermafroditi. Le squame (una quindicina) sono delle brattee erbacee (verdi) ineguali disposte su una o due serie a forma lineare-spatolata arrotondate all'apice e ricoperte da una sottile e irregolare peluria. Il capolino \u00e8 di 2\u20133\u00a0cm di diametro. Le squame sono lunghe 3 \u2013 5\u00a0mm e larghe 1,2 \u2013 1,7\u00a0mm. Lunghezza del ricettacolo: 2 volte il diametro.\nFiore.\nI fiori sono zigomorfi (quelli periferici ligulati) e attinomorfi (quelli centrali tubolosi). Entrambi sono tetra-ciclici (formati cio\u00e8 da 4 verticilli: calice \u2013 corolla \u2013 androceo \u2013 gineceo) e pentameri (calice e corolla formati da 5 elementi).\nFrutti.\nIl frutto \u00e8 un achenio compresso e indeiscente con un pappo ridotto (o anche assente) e con peli a forma di clava. Dimensione dell'achenio: 1,5\u00a0mm.\nDistribuzione e habitat.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della \"Bellis perennis\" (Asteraceae o Compositae, \"nomen conservandum\") \u00e8 la pi\u00f9 numerosa del mondo vegetale, comprende oltre 23000 specie distribuite su 1535 generi (22750 specie e 1530 generi secondo altre fonti). Il genere di appartenenza (\"Bellis\") comprende 10-20 specie, diffuse soprattutto nella regione europea e circum-mediterranea.\nIl numero cromosomico di \"B. perennis\" \u00e8: 2n = 18.\nVariabilit\u00e0.\nQuesta specie \u00e8 mediamente polimorfa. La variabilit\u00e0 pu\u00f2 manifestarsi nei seguenti caratteri:\nIn Italia si possono trovare diverse entit\u00e0 pi\u00f9 o meno endemiche considerate da alcuni autori delle specie autonome. Qui vengono elencate alcune:\nCome variet\u00e0 sono conosciute altre entit\u00e0:\nSinonimi.\nQuesta entit\u00e0 ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nLa pratolina appartiene ai classici fiori dei prati italiani. Molte specie (anche di generi diversi) sono simili (ad un primo sguardo distratto) alla \"Bellis perennis\". Tra le specie dello stesso genere (\"Bellis\") distinguiamo:\nPer le specie di altri generi possiamo citare:\nPer finire citiamo il genere \"Leucanthemum\" (le \u201cclassiche\u201d margherite dei campi) le cui specie si differenziano sia per la maggiore altezza, ma anche per la presenza di foglie lungo il fusto e infine per l'involucro formato da squame su pi\u00f9 serie disposte in modo embricato.\nUsi.\nFarmacia.\nIn queste piante sono presenti alcuni composti chimici tra i quali: tannino, resina vegetale, oli essenziali e saponina. \nI fiori e le foglie vengono utilizzati in infusione come medicamento contro l'ipertensione o come astringente e diaforetico. Facendola macerare, se ne ricava un liquido efficace come antiparassitario. Un infuso delle foglie (tipo t\u00e8) pu\u00f2 essere utile nell'insonnia. Anticamente le foglie erano usate per la rimarginazione delle ferite. \nAltre propriet\u00e0 medicamentose (secondo la medicina popolare):\nCucina.\nIn alcune zone le giovani foglie vengono mangiate in insalata insieme ad altre verdure primaverili, i boccioli possono essere preparati sott'aceto. I capolini si possono utilizzare per risotti.\nGiardinaggio.\nA volte \u00e8 considerata una pianta infestante a causa del suo sviluppo tappezzante (vedi la propagazione clonale nel paragrafo \u201cRiproduzione\u201d), ma \u00e8 anche usata come pianta ornamentale grazie all'aspetto delicato dei suoi fiori. Specialmente per l'impegno dei giardinieri tedeschi sono state selezionate alcune variet\u00e0 (cultivar) con capolini di diametro di 5\u20136\u00a0cm e colori come il rosa o il violaceo o capolini con pi\u00f9 serie di fiori ligulati esterni. Queste piante crescono bene in un terreno \u201csciolto\u201d, piuttosto arenoso, e concimato; vanno messe in zone soleggiate.\nAltre notizie.\nUna delle prime citazioni di questo fiore si ha dallo scrittore romano Plinio il Vecchio (Como, 23 \u2013 Stabia, 79). \nNella mitologia nordica la margherita \u00e8 il fiore sacro ad Ostara, la dea della primavera.\nLe api lo visitano per raccoglierne il polline, anche se non \u00e8 particolarmente abbondante."}
{"id": "87592", "revid": "39692", "url": "https://it.wikipedia.org/wiki?curid=87592", "title": "Pratolina", "text": ""}
{"id": "87596", "revid": "247222", "url": "https://it.wikipedia.org/wiki?curid=87596", "title": "Sergio Caputo", "text": "Biografia.\nEsordisce con un 45 giri del 1978 \"Libert\u00e0 dove sei/Giorni di festa\", inciso per la IT, etichetta indipendente diretta da Vincenzo Micocci, prodotto da Ernesto Bassignano, allora anch'egli attivo come cantautore. Nel 1981 pubblica un mini LP (con quattro canzoni incise su un solo lato) per la Dischi Ricordi.\nIl successo.\nLa fama arriva all'inizio degli anni ottanta nel 1983 con l'album \"Un sabato italiano\" per la CGD. \nL'album si avvale della messa in onda di ben otto video prodotti da \"Mister Fantasy\", la trasmissione televisiva RAI condotta da Carlo Massarini che lo lancia definitivamente come cantautore innovativo. Sergio Caputo si distingue per lo stile pop-jazz e i testi ironici ma velati di malinconia e inquietudine.\nL'anno dopo, 1984, esce il suo album \"Italiani mambo\", che in fatto di vendite supera il precedente, e nel quale si avvale della collaborazione del clarinettista-sassofonista statunitense Tony Scott (che anni dopo lo presenter\u00e0 a Dizzy Gillespie) e del batterista jazz Roberto Gatto. Con la title-track partecipa al Festivalbar, e anche questa canzone resta tra le sue pi\u00f9 famose a distanza di anni.\nNello stesso anno collabora con Adriano Celentano, che gli commissiona un testo italiano su un brano di un complesso olandese, \"Suzanne\" dei VOF De Kunst/The Art Company, il cui titolo rimane pressoch\u00e9 invariato. Nasce cos\u00ec \"Susanna\", brano di punta dell'album di Celentano intitolato \"I miei americani\", dove si narra di una donna dedita all'avventura, brava a sedurre e poi abbandonare.\nI concerti.\nA causa delle molte richieste per i concerti di Sergio Caputo, nasce l'esigenza di avere una band che lo accompagni nelle date in giro per l'Italia. Personalmente va ad ascoltare molti gruppi e la sua attenzione cade su una formazione, che si sta esibendo a Siena, composta tutta da insegnanti di musica delle scuole elementari e medie. Nella band ci sono due elementi, Roberto Nannetti (chitarra) e Giulio Visibelli (sax), che lo accompagneranno per vari anni. In questo periodo Caputo compone diverse canzoni che verranno poi registrate nell'album successivo, \"No Smoking\", contenente tra l'altro la famosa \"L'astronave che arriva\".\nIl primo \"live\".\nLa promozione di \"No Smoking\" porta ad un altro tour e all'idea di incidere il primo \"live\", idea che si concretizza dalla registrazione dello spettacolo tenuto al Teatro Orfeo di Milano, nell'album \"Ne approfitto per fare un po' di musica\", che rimane uno dei suoi dischi pi\u00f9 venduti. Legata a questa nuova produzione \u00e8 la prima partecipazione, sempre nel 1987 al Festival di Sanremo con la canzone \"Il Garibaldi innamorato\".\nNel 1988 con l'aiuto di Sergio Conforti, incide \"Storie di whisky andati\" che include la canzone \"Non bevo pi\u00f9 tequila\". Il lavoro che chiude il suo periodo con la casa discografica CGD \u00e8 \"Lontano che vai\", del 1989, che si avvale del contributo del sassofonista inglese Mel Collins. La pubblicazione di questo album coincide con il suo secondo Sanremo, a cui Sergio Caputo partecipa con \"Rifarsi una vita\".\nNei sette anni successivi pubblicher\u00e0 tre album: edito dalla Fonit Cetra \u00e8 \"Sogno erotico sbagliato\" (1990); \"Egomusicocefalo\" (1993) riapre e subito richiude una parentesi presso la CGD e si distingue come l'album pi\u00f9 tendenzialmente rock; infine pubblica \"I Love Jazz\" nel 1996.\nIn quel periodo, oltre a tanti viaggi negli Stati Uniti, torna a Milano dove realizza il suo progetto di rivisitare alcuni brani del passato contenuti nell'album \"Serenadas\" (1998) che ha anche tre inediti, tutti con arrangiamenti in stile latinoamericano. Il disco \u00e8 pubblicato dalla Polygram, diventata nel 1999 di propriet\u00e0 della Universal. Nello stesso album \u00e8 inclusa anche la canzone con la quale firma la sua terza partecipazione al Festival di Sanremo, \"Flamingo\", brano sull'emarginazione.\nCalifornia.\nDopo il tour del 1998 si trasferisce in California dove si dedica a tempo pieno al jazz, esibendosi spesso con un quintetto. Nel 2003 \u00e8 uscito un suo album strumentale dal titolo \"That Kind of Thing\", in cui esordisce come chitarrista \"jazz\". Questo disco \u00e8 stato annoverato fra i 50 album del suo genere pi\u00f9 ascoltati in radio nelle classifiche americane R&amp;R e ha vinto l'award di Smooth Jazz.com (sito leader del genere musicale jazz-smooth jazz-chill etc) come album indipendente pi\u00f9 scaricato dell'anno nel 2005.\nNel 1999 diffonde un suo brano inedito di matrice jazz, esclusivamente on line: \"Bibidin babidin bibidi boom\". La canzone racconta delle amnesie e degli impacci di un artista alle prese con una serie di contrattempi durante una sua esibizione.\nNel 2006 pubblica una raccolta dei suoi brani in versione acustica con il titolo: \"A tu per tu\". Il cantautore presenta a Roma il 23 maggio 2008 il suo primo romanzo intitolato \"Disperatamente (e in ritardo cane)\". Nel luglio 2009 pubblica, solo su iTunes, il suo ultimo singolo smooth-jazz dal titolo \"On a lonely night\". Il singolo \u00e8 anche il primo prodotto della sua nuova etichetta \"Alcatraz Moon\"\nIl 15 settembre dello stesso anno presenta in un concerto-evento a Roma il suo nuovo live \"La notte \u00e8 un pazzo con le m\u00e8ches\", che pu\u00f2 essere considerato una sorta di \"bootleg d'autore\". Ci\u00f2 significa che l'album \u00e8 stato registrato con mezzi \"da bootleg\" ma con il permesso e la collaborazione dell'autore, il quale ha poi deciso di ottimizzarlo e pubblicarlo. Anch'esso viene messo in commercio sotto forma di download su iTunes, quindi in formato CD, disponibile su Amazon o direttamente ai concerti dell'artista.\nIl titolo \u00e8 ripreso da una frase del brano \"Anche i detective piangono\" (dall'album \"Storie di whisky andati\"). Il brano \u00e8 accennato nel live, a richiesta del pubblico.\nQuesto nuovo album live riscontra un altissimo gradimento - anche fra il pubblico giovanissimo che ha scoperto il cantautore solo di recente -, rivelandosi un ottimo documento dell'esperienza del \"Sergio Caputo Quintet\", come della maturit\u00e0 artistica ed espressiva che altrimenti solo chi aveva assistito personalmente ai concerti di Caputo poteva riscontrare.\nL'album viene presentato al pubblico italiano durante una tourn\u00e9e primaverile iniziata dal Sergio Caputo Quintet a Botticino (BS) l'11 marzo 2010 e che \u00e8 in seguito proseguita toccando, fra le altre citt\u00e0, anche Bergamo, Milano, Bologna, Roma, Sassari, Alghero, Salerno e Napoli. Il tour ha una coda estiva che tocca Iseo (BS), per l'apertura del \"Festival dei laghi italiani\", il festival \"Jazz on boat\" sul Lago di Bracciano e l'Anfiteatro romano di Lecce.\nL'artista \u00e8 poi tornato ad esibirsi in un nuovo tour nel 2011.\nIl 13 novembre 2013 esce il nuovo singolo \"C'est moi l'amour\" con etichetta Alcatraz Moon Italia che anticipa l'uscita di un album speciale, di un tour e un libro. A distanza di trent'anni dall'uscita di Un sabato italiano, l'artista celebra l'evento con un remake dell'intero album che si intitoler\u00e0 \"Un sabato italiano 30\" e sar\u00e0 realizzato in versione pi\u00f9 jazzistica e arricchito da due brani inediti.\nNel marzo 2015 esce il nuovo album di inediti \"Pop, Jazz and Love\", interamente in inglese tranne per il singolo \"A bazzicare il lungomare\", mentre nel 2017 avvia una collaborazione artistica con Francesco Baccini, che porta alla pubblicazione dell'album di inediti \u201cChewing Gum Blues\u201d.\nDopo un'intensa attivit\u00e0 live, registra il disco unplugged \"Oggetti Smarriti\", che esce nel 2018 trainato dal singolo \"Scrivimi scrivimi\". L'album contiene tre inediti e un mix di brani del suo intero repertorio.\nA novembre 2019 pubblica un singolo, \"Amo il mio nuovo look\" e poi, nel dicembre dello stesso anno, l'album \"Sergio Caputo en France\", nel quale ripropone molti dei suoi brani storici in lingua francese. Torna a pubblicare un singolo autoprodotto il 29 luglio 2020, intitolato \"Ma che lurida estate\"."}
{"id": "87600", "revid": "287204", "url": "https://it.wikipedia.org/wiki?curid=87600", "title": "Piridina", "text": "La piridina \u00e8 un composto eterociclico aromatico a sei termini, appartenente al gruppo delle azine; a temperatura ambiente si presenta come un liquido incolore dallo sgradevole odore caratteristico.\nLa piridina si ottiene sia per sintesi a partire da acetaldeide e ammoniaca oltrech\u00e9 per distillazione del carbone.\nPropriet\u00e0.\nBasicit\u00e0.\nGrazie alla disponibilit\u00e0 della coppia solitaria di elettroni sull'azoto, la piridina si comporta sia da base sia da nucleofilo. Tuttavia, poich\u00e9 la coppia di elettroni risiede in un orbitale \"sp2\" con maggior carattere \"s\" rispetto a un orbitale \"sp3\", la sua basicit\u00e0 \u00e8 notevolmente inferiore a quella delle ammine alifatiche.\nIn presenza di composti acidi, la piridina lega a s\u00e9 uno ione H+ per dare il catione \"piridinio\" C5H5NH+.\nPolarit\u00e0.\nEssendo l'azoto pi\u00f9 elettronegativo del carbonio, esso modifica la distribuzione elettronica all'interno dell'anello. La maggior densit\u00e0 elettronica risiede sull'atomo di azoto, mentre la minor densit\u00e0 elettronica risiede sugli atomi di carbonio, in particolare sui carboni \u03b1 e \u03b3.\nCi\u00f2 significa che la piridina esibisce un elevato valore del momento dipolare che porta a un punto di ebollizione abbastanza alto (il benzene, a titolo d'esempio, bolle a 80\u00a0\u00b0C).\nChemical shift.\nLa piridina presenta valori di chemical shift differenziati, a seconda della posizione nell'anello rispetto all'azoto. Infatti, per effetto mesomero e induttivo, i protoni in posizione \u03b1 e \u03b3 hanno valori di chemical shift pi\u00f9 elevati di quelli dei protoni in posizione \u03b2. Ci\u00f2 \u00e8 dovuto al momento dipolare della molecola e alla delocalizzazione nell'anello degli elettroni.\nDa questo punto di vista l'effetto causato dall'azoto all'interno dell'anello pu\u00f2 essere paragonato a quello del gruppo \"-NO2\" del nitrobenzene.\nStruttura.\nLa sua struttura \u00e8 planare e ha la forma di un esagono grossomodo regolare, inoltre essendo aromatico presenta la tipica delocalizzazione degli elettroni sopra e sotto il piano.\nL'atomo di azoto partecipa al sistema aromatico con un elettrone spaiato nell'orbitale p; il suo doppietto elettronico non condiviso giace pertanto sul piano della molecola in un orbitale sp2.\nReattivit\u00e0.\nLa piridina d\u00e0 reazione di sostituzione e non di eliminazione.\nL'azoto nella piridina essendo pi\u00f9 elettronegativo degli atomi di carbonio attrae fortemente la nuvola elettronica \u03c0 lasciando l'anello tendenzialmente positivo e quindi adatto a subire SNAr.\nReazioni acido-base.\nCome esposto sopra, la piridina \u00e8 relativamente basica e d\u00e0 reazioni acido-base classiche.\nBench\u00e9 per ragioni diverse, la sua basicit\u00e0 pu\u00f2 essere paragonata a quella dell'anilina.\nI gruppi sostituenti influenzano la basicit\u00e0 della piridina in base alla natura e alla posizione del sostituente nell'anello aromatico. Gruppi elettrofili (come il \"Cl\") abbassano il \"pKa\" e quindi la basicit\u00e0 diminuisce, questo soprattutto se il gruppo \u00e8 in posizione \u03b2. Gruppi elettrondonatori, invece, aumentano il carattere basico, soprattutto se sono nelle posizioni \u03b1 e \u03b3.\nSostituzione elettrofila aromatica.\nIl gruppo \"aza\" =N- si comporta come un gruppo fortemente elettronattrattore, paragonabile al gruppo \"-NO2\". Come tale, esso disattiva l'anello verso la sostituzione elettrofila aromatica.\nInoltre, l'interazione dell'azoto con reagenti e catalizzatori (acidi di Lewis), sovente necessari alla reazione, contribuisce a rendere l'anello della piridina ancor pi\u00f9 disattivato.\nOvviamente, come mostrano le strutture limiti di risonanza dell'intermedio carbocationico, la posizione che risulta meno disattivata \u00e8 la posizione \u03b2 che, di conseguenza, \u00e8 quella che subisce l'attacco.\nNitrazione.\n\u00c8 possibile notare che il prodotto finale \u00e8 in concentrazioni molto basse.\nAcetossimercuriazione.\nQuesto processo fornisce un intermedio di sintesi estremamente versatile e pu\u00f2 essere usato per l'introduzione di diverse funzionalit\u00e0 nell'anello aromatico.\nAlogenazione.\nLa presenza di altri gruppi influenza notevolemente sia la reattivit\u00e0 dell'anello piridinico sia l'orientamento.\nI gruppi elettron-attrattori (\"-SO3H\", \"NO2\", \"COR\", etc.) rendono pressoch\u00e9 inerte l'anello piridinico.\nI gruppi elettron-donatori (\"OH\", \"OR\", \"NR2\", ecc.) rendono pi\u00f9 reattive le piridine sostituite. L'orientamento \u00e8 quello previsto nelle sostituzioni elettrofile su benzeni sostituiti con un gruppo elettron-attrattore.\nSostituzione nucleofila aromatica.\nQuando la piridina si trova a reagire con nucleofili estremamente forti (ad esempio organometalli polari \"R-M\") \u00e8 possibile osservare la sostituzione dell'idrogeno, il quale esce come ione idruro.\nIn questi casi speciali, l'attacco avviene sempre in posizione 2 (o \u03b1).\nUsi.\nLa piridina \u00e8 ampiamente usata come solvente, data la sua versatilit\u00e0: \u00e8 polare ma aprotica. \u00c8 miscibile con una vasta gamma di solventi compreso esano e acqua. La piridina deuterata, denominata D5, \u00e8 un solvente comune per la spettroscopia NMR.\nNella sintesi chimica la piridina \u00e8 importante nel ramo industriale, sia come reagente fondamentale sia come un solvente per reazioni di sintesi organica. \u00c8, ad esempio, usata come solvente nella condensazione di Knoevenagel.\n\u00c8 inoltre un prodotto risultante dalla sintesi di prodotti come insetticidi, diserbanti, prodotti farmaceutici, aromi per alimenti, tinture, prodotti di gomma, adesivi, vernici, esplosivi e disinfettanti. La piridina inoltre \u00e8 usata come denaturante per miscele antigelo, per l'alcol etilico e per fungicidi.\nTossicit\u00e0.\nLa piridina \u00e8 una sostanza tossica per inalazione, ingestione e assorbimento attraverso la pelle. \u00c8 un sospetto cancerogeno e riduce la fertilit\u00e0 maschile.\nTra i sintomi pi\u00f9 comuni legati all'esposizione alla piridina rientrano la nausea, il vomito, il mal di testa, la tosse e la difficolt\u00e0 a respirare."}
{"id": "87604", "revid": "830401", "url": "https://it.wikipedia.org/wiki?curid=87604", "title": "Geroglifici", "text": ""}
{"id": "87607", "revid": "697352", "url": "https://it.wikipedia.org/wiki?curid=87607", "title": "The Damned", "text": "The Damned \u00e8 un gruppo punk rock britannico nato nel 1976 a Londra, Inghilterra. Furono il primo gruppo punk inglese a pubblicare un singolo (\"New Rose\"), un album (\"Damned Damned Damned\") e ad andare in tour negli Stati Uniti. I Damned sono anche considerati tra i fondatori del gothic rock.\nIl gruppo durante la sua carriera ha mischiato diversi stili musicali. Stili come il garage rock, il rock psichedelico, il cabaret e il rock teatrale di Screaming Lord Sutch e Alex Harvey. Lo stile vocale di Dave Vanian, il cantante e frontman, viene descritto come simile a un crooner, cosa unica per un cantante punk. Il gruppo si \u00e8 sciolto e riformato diverse volte, con Vanian come unico dei componenti originali sempre presente. Le diverse formazioni hanno comunque incluso sia il bassista Captain Sensible o il batterista Rat Scabies (o tutti e due insieme). La formazione attuale comprende sia Vanian che Captain Sensible.\nStoria del gruppo.\nNascita del gruppo: 1970-1975.\nLa nascita dei Damned avvenne attraverso l'incontro di diversi musicisti e gruppi nella Londra della prima met\u00e0 degli anni settanta. Il gruppo iniziale della genesi dei Damned furono i Black Witch Climax Blues, formati da Paul Halford nel 1970 con l'aiuto dei fratelli Phil (organo) e Ray Burns (in seguito conosciuto come Captain Sensible) al pianoforte, Fred Mills alla chitarra e Dave Berk alla chitarra. Nel 1971 il gruppo cambia nome in Genetic Breakdown e Ray Burns passa dal pianoforte alla chitarra. Nel maggio del 1974 Halford cambia il suo nome in Johnny Moped e il nome del gruppo cambia in Five Arrogant Superstars. Nell'agosto dello stesso anno, Phil Burns lascia il gruppo e il gruppo subisce un altro cambio di nome: Assault And Buggery.\nNello stesso periodo, Brian James forma i Bastard, un gruppo con influenze di Stooges e MC5, con il quale ottiene un minimo riscontro nel Sussex (luogo di origine della band) e in Belgio. Nel 1975 Dave Berk, Fred Mills e Ray Burns lasciano gli Assault And Buggery e formano i Commercial Band.\nIn quel periodo si formano e si sciolgono diversi gruppi. In marzo, Tony James e Mick Jones formano i London SS, negli Swankers entrano a far parte John Lydon, Nick Kent e Steve New, che successivamente diventeranno i Sex Pistols, e i Rot vengono formati in giugno, gruppo del quale fa parte Rat Scabies (Chris Miller). Questi ultimi si sciolgono quasi subito e Chris Miller si unisce ai London SS e prende quasi subito il nome di Rat Scabies. Scabies e Brian James lasciano i London SS e si uniscono a Nick Kent nei Subterraneans. Anche questo gruppo ha vita breve. Si scioglie dopo un paio di esibizioni a Cardiff. Nick Kent diventer\u00e0 un giornalista e Rat Scabies suoner\u00e0 le percussioni in un'orchestra nello spettacolo \"Puss in Boots\".\nBrian James tenta di formare una nuova band e nel gennaio del 1976 si ritrova insieme a Rat Scabies e Ray Burns, questa volta al basso, che avevano da poco sciolto i Masters of the Backside, gruppo del quale facevano parte oltre a Scabies e Burns anche Chrissie Hynde (in seguito leader dei The Pretenders) e Dave Vanian (David Lett). I tre cercano un cantante per il nuovo gruppo e, sebbene avessero invitato anche Sid Vicious alle audizioni, questi non si present\u00f2. La scelta cadde quindi su Dave Vanian. L'unica cosa che mancava al gruppo era il nome. Vivienne Westwood (compagna di Malcolm McLaren) scart\u00f2 il nome Damned mentre cercava un nome adatto per i Sex Pistols. Brian James decise quindi di usare quel nome per il gruppo appena formato.\n1976-1980.\nIl gruppo prov\u00f2 da gennaio a giugno del 1976 e a luglio ottenne di esibirsi al Lisson Grove ogni sabato del mese. La prima vera esibizione dei Damned avvenne per\u00f2 al 100 Club come spalla dei Sex Pistols il 6 luglio 1976. In agosto suonarono due volte al The Nashville e successivamente in Francia a Mont de Marsan al primo European Punk Rock Festival. In settembre suonarono nella seconda serata del 100 Club Punk festival con i Vibrators e i Buzzcocks fecero da supporto per un paio di date ai Vibrators e firmarono un contratto con la Stiff Records. In ottobre si esibirono diverse altre volte e, al Red Cow di Hammersmith conobbero Marc Bolan.\nI Damned furono il primo gruppo punk inglese a pubblicare un singolo per un'etichetta indipendente, la Stiff Records. Il singolo, dal titolo \"New Rose\", dal suono ruvido e scarno, un vero classico dell'epoca e del genere, presentava come b-side una versione veloce di \"Help!\" dei Beatles. Successivamente a \"New Rose\", i Damned pubblicarono \"Damned Damned Damned\", il primo album pubblicato da un gruppo punk inglese, che comprende \"I Feel Alright\", un adattamento del pezzo \"1970\" degli Stooges, oltre a diversi hit minori.\nNel marzo del 1977, i Damned fecero da gruppo spalla per Marc Bolan e i T. Rex nell'ultimo tour di Bolan. Il gruppo inser\u00ec in formazione un secondo chitarrista, Lu Edmunds, decisione ispirata in parte dal suono delle chitarre degli MC5 e in parte pensata da Brian James per passare Captain Sensible al basso, in maniera da non oscurare il lavoro dello stesso James. Con questa formazione il gruppo tent\u00f2 inutilmente di convincere Syd Barrett a produrre il secondo album, \"Music for Pleasure\", ma la scelta pass\u00f2 successivamente su Nick Mason, componente anch'egli come Barrett dei Pink Floyd. Nell'album appare come guest il sassofonista free jazz Lol Coxhill. Le aspettative per il disco per\u00f2 vennero deluse, non avendo buoni riscontri n\u00e9 dal punto di vista della critica e neanche dal punto di vista commerciale. Il gruppo decise allora di sciogliersi e di mettere fine al rapporto con la Stiff Records.\nIl chitarrista e compositore principale Brian James forma i The Lords of the New Church con Stiv Bators. Anche gli altri componenti del gruppo danno vita ad alcuni side project, che non ottengono per\u00f2 buoni risultati commerciali. Il gruppo allora tenta di riformarsi, ottenendo per\u00f2 il rifiuto di James di rientrare in formazione. Il gruppo suona per un breve periodo con i nomi The Dimmed e The Doomed per evitare potenziali problemi legali riguardo al nome. Captain Sensible nel frattempo passa alla chitarra e alla tastiera. Dopo un breve periodo che vede Lemmy Kilmister degli Hawkwind e dei Mot\u00f6rhead impegnato al basso per delle registrazioni di demo in studio e per alcune esibizioni dal vivo, entra a far parte del gruppo come bassista Algy Ward dei The Saints. Il gruppo registra altri demo, firma un contratto con la Chiswick Records e ritorna in studio per registrare un nuovo album. La collaborazione con Lemmy Kilmister prender\u00e0 il nome (nel 1979) di MotorDamned.\nI Damned realizzano una serie di singoli che portano alla pubblicazione nel novembre del 1979 di \"Machine Gun Etiquette\", album che presenta una forte influenza del garage rock anni sessanta, con l'organo Farfisa che fa la sua comparsa in diversi pezzi. Nel frattempo Captain Sensible \u00e8 diventato il maggior compositore all'interno del gruppo. L'album venne registrato ai Wessex Studios nello stesso periodo in cui i Clash si trovavano l\u00ec per registrare l'album doppio \"London Calling\". Joe Strummer e Mick Jones fecero un cameo vocale (non accreditato nelle note dell'album) nella title track. La critica e i fan rimasero sorpresi dal suono del disco e \"Machine Gun Etiquette\" ebbe diverse recensioni positive. I giornalisti Ira Robbins e Jay Pattyn descrissero \"Machin Gun Etiquette\" come \"un grande disco di un gruppo che molti consideravano finito\". Fu del 30 aprile 1980 il loro primo concerto in Italia tenutosi al Teatro Orfeo di Milano assieme al gruppo milanese BBC che fece loro da spalla.\nCon l'ingresso in formazione di Algy Ward, la sezione ritmica del gruppo poteva considerarsi completa. Il cantato di Vanian mut\u00f2 dai toni da baritono alto delle prime registrazioni a toni calmi, pre-gothic con stile da crooner. Con questo disco il gruppo stabil\u00ec uno stile melodico e dark allo stesso tempo, che a volte presentava ritmi veloci e potenti, mentre altre volte le ritmiche diventavano pi\u00f9 rilassate e le tastiere risaltavano rispetto agli altri strumenti. Bench\u00e9 i loro dischi fossero difficili da trovare negli Stati Uniti, i Damned riuscirono a crearsi anche l\u00ec un consistente seguito come \"cult band\". Nel frattempo venne pubblicata come singolo la cover di \"White Rabbit\" dei Jefferson Airplane, che presentava come b-side un nuovo pezzo del gruppo intitolato \"Rabid\".\nIl cantante reggae Bob Marley menzioner\u00e0 il gruppo nella sua canzone \"Punky Reggae Party\", pezzo che descrive un party a cui partecipano gruppi sia reggae che punk. Il testo dice: \"The Wailers will be there. The Damned, The Jam, The Clash. Maytals will be there\".\n1981-1990.\nDai tempi della formazione del gruppo, Vanian aveva un aspetto da vampiro durante le esibizioni dal vivo, con un pesante trucco bianco sul viso. Con la pubblicazione di \"The Black Album\", il gruppo vira verso suoni proto-goth. L'album ruota intorno al pezzo \"Curtain Call\", traccia lunga oltre 17 minuti. Algy Ward aveva nel frattempo lasciato il gruppo, venendo rimpiazzato da Paul Gray, ex Eddie and the Hot Rods. Nel 1982 i Damned pubblicano l'album \"Strawberries\" (che vede l'ingresso in pianta stabile nella formazione del tastierista Roman Jugg), album seguito da una serie di singoli non contenuti nell'album e pubblicati in maniera indipendente nel 1983 e nel 1984. Captain Sensible si esib\u00ec per l'ultima volta con i Damned in un concerto a Brockwell Park, concerto dal quale verr\u00e0 tratto il bootleg \"Captain's Last Stand\", prima di lasciare il gruppo per iniziare la carriera solista. Roman Jugg lo sostitu\u00ec alla chitarra. Nel 1984 i Damned eseguirono il pezzo \"Nasty\" dal vivo all'interno del programma della BBC \"The Young Ones\".\nIl disco successivo sar\u00e0 \"Give Daddy the Knife, Cindy\", una sorta di colonna sonora per un film immaginario degli anni sessanta. Il disco \u00e8 costituito principalmente da cover di pezzi degli anni sessanta e il gruppo viene accreditato con il nome di Naz Nomad and the Nightmares, dove i componenti cambiano i loro nomi rispettivamente in Mr. Nomad (Dave Vanian), Sphinx Svenson (Roman Jugg) e Nick Detroit (Rat Scabies). Senza Captain Sensible, l'influenza gotica di Vanian crebbe ancora di pi\u00f9 e la sua maniera di cantare come i crooner e la sua teatralit\u00e0 coincideranno pi\u00f9 o meno con la creazione del genere goth rock.\nIl gruppo firm\u00f2 un contratto con la MCA al quale segu\u00ec nel 1985 la pubblicazione dell'album \"Phantasmagoria\". Il seguito di Phantasmagoria, \"Anything\" (1986), fu un flop dal punto di vista commerciale e critico, flop che caus\u00f2 anche lo scioglimento del contratto con la MCA e, in pratica, del gruppo. Nonostante l'insuccesso di \"Anything\", il singolo non compreso nell'album \"Eloise\" (una reinterpretazione di un hit del 1968 di Barry Ryan) fu un successo nel Regno Unito e nello stesso anno la MCA incluse \"In Dulce Decorum\" nella colonna sonora originale della serie televisiva poliziesca \"Miami Vice\" (1987). Captain Sensible nel frattempo ottiene un successo internazionale con il singolo \"WOT\", cambiando totalmente genere, passando al (dance pop). Brian James si riunisce al gruppo temporaneamente per alcune apparizioni dal vivo. Alcune di queste esibizioni si possono trovare nel disco del 1988 \"Final Damnation\".\n1991-oggi.\nIl nome dei Damned torna alla ribalta durante gli anni novanta, quando due gruppi registrano due cover dei Damned: i Guns N' Roses rifanno \"New Rose\", inclusa in \"The Spaghetti Incident?\" del 1993, e gli Offspring rifanno \"Smash It Up\" per la colonna sonora del film \"Batman Forever\" del 1995. La diffusione dei due pezzi attraverso i canali delle major crea un rinnovato interesse intorno ai Damned, soprattutto da parte dell'audience pi\u00f9 giovane che non conosce la carriera del gruppo.\nNel 1993 il gruppo fa la sua comparsa con una formazione composta da Vanian, Scabies, i chitarristi Kris Dollimore e Alan Lee Shaw e il bassista Moose Harris. Il gruppo va in tour regolarmente per i seguenti due anni e nel 1995 viene pubblicato l'album \"Not of This Earth\", anche se al momento della sua pubblicazione il gruppo si era nuovamente sciolto. Le cause sono parzialmente riconducibili alle accuse mosse da Vanian e Captain Sensible nei confronti di Scabies riguardo al fatto che la pubblicazione di \"Not of This Earth\" era stata effettuata senza autorizzazione dei due.\nCaptain Sensible si riunisce a Vanian nel 1996 e il risultato \u00e8 una nuova formazione dei Damned. Inizialmente questa nuova formazione vede la presenza del bassista Paul Gray, sostituito successivamente da Patricia Morrison (ex dei Gun Club e The Sisters of Mercy). Nel 2001 viene pubblicato l'album \"Grave Disorder\" seguito da un tour. Nel frattempo Dave Vanian e Patricia Morrison si sposano e nel 2004 nasce la figlia Emily. La Morrison \u00e8 stata quindi sostituita dall'ex English Dog Stu West. Verso la met\u00e0 del 2005 il gruppo si esibisce in Giappone durante un mini tour che tocca principalmente piccoli locali che contengono tra le cinquecento e le mille persone.\nNel 2006 pubblicano un nuovo singolo, \"Little Miss Disaster\" e il DVD dal vivo \"MGE25\" che documenta un concerto tenutosi a Manchester nel 2004 per celebrare il venticinquesimo anniversario della pubblicazione di \"Machine Gun Etiquette\". Il 21 ottobre 2006, la BBC Radio 2 manda in onda un documentario di un'ora intitolato \"Is She Really Going Out With Him?\", imperniato sulla registrazione del primo singolo del gruppo, \"New Rose\" del 1976, e sul ruolo avuto dal gruppo nella scena punk rock di Londra sempre nello stesso periodo. Il documentario presenta interviste con Brian James, Captain Sensible, Rat Scabies, Glen Matlock, Don Letts e Chrissie Hynde. Un altro tour viene effettuato a met\u00e0 novembre del 2006 in diversi locali della California, incluse alcune date a Las Vegas. Sempre nel 2006 il pezzo \"Smash It Up\" viene inserito nel gioco per console ', mentre \"Neat, Neat, Neat\" \u00e8 inserita nel gioco '.\nNel 2007 i Damned effettuano un tour con gli Extatic. Tra le date inglesi il gruppo tocca le citt\u00e0 di Brighton, Liverpool, Cardiff, Cambridge, Oxford, Glasgow e Durham. Il gruppo inoltre fa da \"headliner\" al Bulldog Bash, noto raduno motociclistico che si svolge ogni anno a met\u00e0 agosto in Inghilterra."}
{"id": "87608", "revid": "7258", "url": "https://it.wikipedia.org/wiki?curid=87608", "title": "Joseph Jacques C\u00e9saire Joffre", "text": ""}
{"id": "87613", "revid": "125389013", "url": "https://it.wikipedia.org/wiki?curid=87613", "title": "Habemus Papam", "text": "Con la locuzione Habemus Papam (latino: \"Abbiamo il papa\") ci si riferisce all'annuncio cerimoniale che il cardinale protodiacono, il primo dei cardinali dell'ordine dei diaconi, d\u00e0 al popolo quando, a seguito del conclave, viene eletto il nuovo papa ed egli accetta l'elezione. L'annuncio viene pronunciato dalla loggia centrale della basilica di San Pietro in Vaticano. All'annuncio segue la presentazione del nuovo papa.\nLa formula completa recita:\nIl testo \u00e8 in parte ispirato al Vangelo di Luca (), che riporta le parole dell'angelo che annuncia ai pastori la nascita del Messia: \u00abNon temete, ecco, vi annunzio una grande gioia, che sar\u00e0 di tutto il popolo: oggi vi \u00e8 nato nella citt\u00e0 di Davide un salvatore, che \u00e8 il Cristo Signore\u00bb. Da notare che, nella Vulgata, la traduzione latina della Bibbia di san Girolamo (382 circa), le parole usate sono \"evangelizo vobis gaudium magnum\", mentre la parola \"annuntio\" veniva usata nelle precedenti traduzioni.\nStoria.\nNormalmente si fa risalire l'adozione di questo annuncio all'elezione di papa Martino V (1417), scelto come nuovo papa da un'assemblea elettiva composta dai cardinali e dai rappresentanti delle cinque \"nationes\" in cui erano divisi i membri del concilio di Costanza. In questo contesto, il senso dell'annuncio si pu\u00f2 leggere in modo pi\u00f9 circostanziato, perch\u00e9 prima di Martino V a reclamare la legittimit\u00e0 della propria carica pontificia erano stati addirittura tre papi: Giovanni XXIII (che aveva convocato il Concilio e che aveva nominato gran parte dei cardinali elettori), Benedetto XIII (l'unico a essere stato nominato cardinale prima dello scoppio dello scisma d'Occidente) e Gregorio XII. I primi due erano stati deposti dal Concilio stesso, mentre Gregorio XII aveva abdicato. Solo due anni dopo la deposizione dei primi due contendenti e la rinuncia del terzo, si procedette all'elezione di un nuovo papa: l'annuncio, quindi, poteva suonare anche come: \u00ab(Finalmente) abbiamo un papa (e uno solo!)\u00bb.\nL'adozione dell\"Habemus Papam\" \u00e8 sicuramente precedente al 1484, anno in cui \u00e8 certo che venne usata per l'elezione di Giovanni Battista Cybo, che assunse il nome di Innocenzo VIII.\nForma.\nNell'annuncio del 19 aprile 2005, pronunciato dal cardinale cileno Jorge Arturo Medina Est\u00e9vez in occasione dell'elezione del papa Benedetto XVI, la formula \u00e8 stata preceduta (prima e sinora unica volta nella storia) da un saluto - \"\"Fratelli e sorelle carissimi\" -\" pronunciato in italiano, spagnolo, francese, tedesco e inglese.\nNell'annunciare il nome pontificale del nuovo papa, nella maggioranza dei casi \u00e8 stato usato il caso accusativo latino (quindi \"Pium\", \"Paulum\", e via dicendo), con le eccezioni di Giovanni XXIII, Giovanni Paolo I, Giovanni Paolo II e Benedetto XVI, per i quali i protodiaconi Nicola Canali, Pericle Felici (per il secondo e il terzo) e Jorge Arturo Medina Est\u00e9vez usarono il genitivo epesegetico (quindi \"Ioannis\", \"Ioannis Pauli\" e \"Benedicti\"). In occasione del conclave del 2013, con l'elezione di papa Francesco, il protodiacono Jean-Louis Tauran \u00e8 tornato a usare l'accusativo (\"Franciscum\", e non \"Francisci\"): in questo caso il nome del papa \u00e8 grammaticalmente un'apposizione e ha lo stesso caso del nome cui si riferisce, \"nomen\" (in accusativo) nel caso della formula papale. Questa forma \u00e8 considerata pi\u00f9 corretta da alcuni autori.\nAll'annuncio dell'elezione di Paolo VI, il protodiacono Alfredo Ottaviani utilizz\u00f2 la congiunzione latina \"et\" al posto di quella prevista \"ac\" (\u00ab\"[...] Eminentissimum et Reverendissimum Dominum...\"\u00bb).\nRiguardo al numero ordinale, la consuetudine \u00e8 che esso venga pronunciato solo se il papa non \u00e8 il primo a portare il nome che ha scelto: i papi che hanno scelto un nome per la prima volta non sono mai chiamati \"primo\", ordinale che viene aggiunto solo postumo, qualora un altro papa scelga lo stesso nome. Eccezioni notevoli costituiscono Pio XII e, nuovamente, Giovanni Paolo I e Giovanni Paolo II. Nel primo caso il protodiacono Camillo Caccia Dominioni omise l'ordinale, annunciando solo \u00ab\"[...] qui sibi nomen imposuit Pium\"\u00bb, mentre Pericle Felici specific\u00f2 chiaramente il numero ordinale \"Primi\" annunciando Giovanni Paolo I ed omise invece \"Secundi\" per il suo immediato successore (\u00ab\"[...] qui sibi nomen imposuit Ioannis Pauli\"\u00bb). In questi ultimi due casi, il porporato leggeva la formula da un grande libro tenutogli aperto davanti da un cerimoniere, sulla loggia della Basilica.\nDopo l'annuncio dell\"Habemus papam\" da parte del protodiacono, di norma il nuovo papa impartiva la benedizione: non era uso che si rivolgesse alla folla dei fedeli. Il 26 agosto 1978 papa Giovanni Paolo I avrebbe voluto farlo, ma gli fu impedito dicendogli che non era consuetudine. Poco pi\u00f9 di un mese dopo, il suo successore Giovanni Paolo II ruppe la tradizione e indirizz\u00f2 un messaggio ai fedeli in attesa. Dopo di lui anche Benedetto XVI e Francesco hanno salutato la folla che gremiva piazza San Pietro.\nEvoluzione dell'annuncio.\nDi seguito viene riportato un elenco degli \"Habemus Papam\" nel corso degli anni, a partire dall'elezione di Innocenzo VIII."}
{"id": "87618", "revid": "172", "url": "https://it.wikipedia.org/wiki?curid=87618", "title": "Habemus papam", "text": ""}
{"id": "87620", "revid": "729019", "url": "https://it.wikipedia.org/wiki?curid=87620", "title": "Battaglia di Pollenzo", "text": "La battaglia di Pollenzo (o della piana di Pollentia) ebbe luogo il 6 aprile 402, ed \u00e8 da considerarsi come il tentativo dei romani, guidati da Stilicone, di allontanare dall'Italia i Visigoti di Alarico I dopo i saccheggi delle citt\u00e0 della pianura padana e l'assedio di Mediolanum (Milano). Dalla Rezia Stilicone torn\u00f2 con rinforzi e liber\u00f2 Mediolanum dall'assedio di Alarico, che si diresse su Asti. I Visigoti furono raggiunti dall'esercito romano nei pressi di Pollentia e sconfitti.\nBattaglia.\nIl combattimento fu iniziato dalle ali dell'esercito romano, ovvero, dai cavalieri alani comandati da Saulo i quali attraversarono il Tanaro ed attaccarono i Visigoti intenti a celebrare la messa. La cavalleria alana riusc\u00ec in un primo tempo a reggere i Visigoti, ma lo slancio di quella gotica, al comando diretto di Alarico, uccidendo Saulo, mise in fuga i cavalleggeri alani; a quel punto intervenne la fanteria romana, che era stata tenuta al centro da Stilicone.\nI Romani fecero una manovra di conversione e riuscirono ad aggirare i Visigoti, pressandoli contro il monte San Vittore che scende a picco sul fiume. A questo punto gli uomini di Alarico ebbero la ritirata bloccata dal fiume ed accusarono ingenti perdite, finendo per essere messi in rotta. I Romani poterono cos\u00ec entrare nell'accampamento goto e trovarvi il bottino delle razzie compiute dai barbari dalla battaglia di Adrianopoli (378) in poi. Furono catturati anche diversi familiari di Alarico.\nI due eserciti si scontrarono anche l'anno successivo nella battaglia di Verona."}
{"id": "87621", "revid": "123365860", "url": "https://it.wikipedia.org/wiki?curid=87621", "title": "Routing Information Protocol", "text": "In telecomunicazioni e informatica Routing Information Protocol (RIP) \u00e8 un protocollo di routing di tipo distance vector, che impiega il numero di hop come metrica. Evita i routing loop adottando un limite massimo di hop dalla sorgente verso la destinazione: il numero massimo di hop consentito \u00e8 15. Questo numero di hop limita in ogni caso il diametro della rete consentito da RIP. Un numero di hop equivalente a 16 viene considerato come metrica infinita per indicare le rotte inaccessibili che non verranno installate in tabella di routing.\nDescrizione.\nRIP implementa lo split horizon, route poisoning and holddown timer per evitare di annunciare false informazioni di routing. Queste sono alcune caratteristiche che RIP adotta per incrementare la stabilit\u00e0. \u00c8 anche possibile utilizzare l'algoritmo RMTI (Routing Information Protocol con Metric-based Topology Investigation) per far fronte al problema del count-to-infinity. In questo modo \u00e8 possibile rilevare ogni possibile loop con una spesa di calcolo inferiore.\nIn origine ogni router RIP inviava aggiornamenti completi ogni 30 secondi.\nA quel tempo le tabelle di routing erano ridotte e di conseguenza la banda impiegata per gli aggiornamenti. \nCon la crescita delle reti \u00e8 risultato evidente che sarebbe potuto esserci un picco di traffico non indifferente ogni 30 secondi, anche nel caso in cui i router fossero avviati in maniera asincrona.\nSi credeva che, a fronte di un boot asincrono, gli updates di routing sarebbero stati differenziati nel tempo. \nSally Floyd e Van Jacobson hanno dimostrato nel 1994 che, senza leggere variazioni dei timer di update, dopo un lasso di tempo i timer si sincronizzavano automaticamente.\nNella maggior parte degli scenari attuali, RIP non viene utilizzato come prima scelta poich\u00e9 convergenza e scalabilit\u00e0 sono qualitativamente inferiori rispetto a EIGRP, OSPF o IS-IS (questi ultimi due sono protocolli link-state) e (senza RMTI) avere un limite di hop limita parecchio la dimensione di utilizzo della rete.\nTuttavia RIP \u00e8 facile da configurare a causa dei pochi parametri rispetto ad altri protocolli di routing.\nRIP utilizza UDP come protocollo di trasporto, sulla porta riservata 520.\nCaratteristiche.\nRIP \u00e8 stato sviluppato nel 1988 come parte di ARPANET e usa l'algoritmo di Bellman-Ford. La struttura del protocollo \u00e8 basata su parole di 32 bit e il pacchetto pu\u00f2 avere dimensione variabile fino a 512 byte. RIP \u00e8 un protocollo di routing distance-vector che impiega il conteggio dei numeri di salti (hop count) come metrica di routing. Il massimo numero di hop permessi \u00e8 15. Ogni router RIP trasmette di default, ogni 30 secondi, la propria tabella di routing completa a tutti i vicini direttamente collegati, generando grandi quantit\u00e0 di traffico di rete su reti a bassa capacit\u00e0 trasmissiva. \nOltre a questo \u00e8 possibile che ci si avvalga di \"Triggered Update\" per inviare dati in momenti differenti da quelli del broadcast.\nLavora \"sopra \" il livello di rete della suite TCP/IP, usando UDP sulla porta 520 per trasportare i relativi dati. Seppur a livello fisico esso sia a tutti gli effetti un protocollo di livello applicazione, esso \u00e8 comunemente considerato un protocollo di livello 3 (rete): il fatto di utilizzare UDP come protocollo dati \u00e8 infatti una mera comodit\u00e0 dal punto di vista dell'implementazione del protocollo stesso e non una necessit\u00e0 per il suo funzionamento; il protocollo di fatto non interagisce con l'utente, ma serve per trasportare informazioni utili a livello di rete.\nOpzionalmente pu\u00f2 utilizzare un meccanismo di ottimizzazione denominato split horizon il cui scopo \u00e8 quello di evitare che, in presenza di determinate topologie di rete, si creino dei routing-loop.\nPer evitare che variazioni continue della topologia di rete (si pensi ad esempio ad un cavo difettoso) generi un eccessivo traffico utile alla fase di aggiornamento, si \u00e8 introdotto il concetto di Hold Down, con il quale due variazioni successive dello stesso elemento possono essere ritardate fino a 60 secondi.\nPer evitare di inviare pacchetti troppo grandi, non si possono inserire in un pacchetto pi\u00f9 di 25 righe relative alla tabella di routing.\nIn molti ambienti di rete RIP non \u00e8 la prima scelta tra i protocolli di routing poich\u00e9 il tempo di convergenza \u00e8 lungo e ha una scalabilit\u00e0 della rete modesta se confrontato con OSPF o IS-IS, inoltre il basso numero di hop supportati limita severamente la grandezza della rete. D'altra parte, \u00e8 molto facile da configurare ed \u00e8 implementato anche nei router di fascia bassa.\nVersioni.\nCi sono 3 versioni di RIP: \"RIPv1\", \"RIPv2\" e \"RIPng\"."}
{"id": "87622", "revid": "1924342", "url": "https://it.wikipedia.org/wiki?curid=87622", "title": "RIP", "text": ""}
{"id": "87630", "revid": "122582243", "url": "https://it.wikipedia.org/wiki?curid=87630", "title": "Pirrolo", "text": "Il pirrolo (azolo o 1\"H\"-pirrolo) \u00e8 un composto aromatico eterociclico a cinque termini, avente formula bruta C4H5N, ed \u00e8 il pi\u00f9 semplice degli azoli. \nCaratteristiche.\nA temperatura ambiente \u00e8 un liquido incolore se puro, infiammabile, dall'odore tenue; all'aria tende a sviluppare un colore giallo-bruno dovuto a impurezze generantesi per ossidazione . \u00c8 poco solubile in acqua , ma \u00e8 solubile in etere, alcool e negli altri solventi organici pi\u00f9 comuni.\nLa molecola del pirrolo \u00e8 ciclica e planare ed ha la forma di un pentagono quasi regolare. L'anello \u00e8 composto da 4 atomi di carbonio ed uno di azoto; \u00e8 aromatico perch\u00e9 attraverso gli orbitali \"p\" dei cinque atomi vengono condivisi 6 elettroni: uno da ciascun atomo di carbonio e due dall'azoto.\nEssendo il doppietto elettronico dell'azoto impegnato nell'anello aromatico, questo non \u00e8 disponibile per essere ceduto a specie acide, quindi il pirrolo mostra una basicit\u00e0 molto bassa (pKa dell'acido coniugato =\u00a0-3,8 ) e l'eventuale protonazione avviene di preferenza sugli atomi di carbonio dell'anello, specialmente in posizione \u03b1 (2 o 5), invece che su N (ogni protonazione farebbe perdere l'aromaticit\u00e0 dell'anello pirrolico). L'atomo di azoto \u00e8 formalmente positivo in 4 delle 5 strutture di risonanza principali. In connessione a questo e a differenza di furano e tiofene, il pirrolo ha un momento dipolare di 1,80\u00a0D diretto verso il resto dell'anello, non verso l'azoto . Il pirrolo, che \u00e8 pur sempre un'ammina secondaria, pu\u00f2 cedere il protone in N-H (pKa\u00a0=\u00a017,5 ) a basi sufficientemente forti per dare lo ione pirrolato C4H4N-, strettamente isoelettronico con il furano.\nIn natura il pirrolo \u00e8 spesso parte di sistemi aromatici pi\u00f9 complessi quali, ad esempio, le porfirine dell'emoglobina e della clorofilla o la vitamina B12. Queste sono tutte basate su una struttura tetrapirrolica di cui la porfina \u00e8 capostipite e legano il metallo centrale previa deprotonazione dei loro anelli pirrolici. "}
{"id": "87632", "revid": "6789", "url": "https://it.wikipedia.org/wiki?curid=87632", "title": "Battaglia della piana di Pollentia", "text": ""}
{"id": "87635", "revid": "104265", "url": "https://it.wikipedia.org/wiki?curid=87635", "title": "Raggio covalente", "text": "In chimica il raggio covalente \u00e8 definito come la met\u00e0 della distanza tra i nuclei di due atomi identici uniti da un legame covalente singolo. Viene misurato comunemente in \u00e5ngstr\u00f6m (\u00c5) o, preferibilmente, in picometri (pm). \nQuesta definizione non si pu\u00f2 applicare a tutti gli elementi: l'ossigeno, ad esempio, forma una molecola (O2) in cui i due atomi sono legati de un legame doppio; in questo caso si stima il raggio covalente analizzando molecole che contengono il gruppo -o-o- (come i perossidi).\nIn linea di principio, la somma di due raggi covalenti dovrebbe essere uguale alla lunghezza del legame che unirebbe i due atomi. Questa relazione non \u00e8 esattamente valida poich\u00e9 la dimensione di un atomo non \u00e8 costante ma dipende dall'ambiente chimico in cui si trova. In particolare, i legami covalenti polari tendono a essere pi\u00f9 corti rispetto a quelli prevedibili sulla base della somma dei raggi covalenti. I valori tabulati dei raggi covalenti sono una media o valori ideali, i quali tuttavia ben si applicano a certe differenti situazioni.\nI raggi covalenti sono misurati facendo ricorso alla diffrazione dei raggi X (pi\u00f9 raramente, alla diffrazione di neutroni su cristalli molecolari). La spettroscopia rotazionale \u00e8 anche in grado di fornire valori estremamente accurati delle lunghezze di legame. Un metodo considera il raggio covalente come la met\u00e0 della lunghezza del legame singolo nell'elemento chimico, per esempio la lunghezza del legame H-H nella molecola di idrogeno \u00e8 di 74,14 pm e quindi il raggio covalente risulta essere 37,07 pm: in pratica, di solito si ottiene un valore medio da una variet\u00e0 di composti covalenti, sebbene la differenza \u00e8 solitamente piccola. Sanderson ha pubblicato un insieme di valori di raggi covalenti non polari per gli elementi dei gruppi principali, ma la disponibilit\u00e0 di una grande collezione di lunghezze di legame, che sono maggiormente trasferibili, dal Cambridge Structural Database ha reso i raggi covalenti obsoleti in molte situazioni.\nTabella di raggi covalenti.\nI valori mostrati nella tabella su un'analisi statistica di pi\u00f9 di 228.000 lunghezze di legame sperimentali dal Cambridge Structural Database. I numeri tra parentesi sono le deviazioni standard per l'ultima cifra.\nQuesti sono i raggi dei legami covalenti e sono la met\u00e0 dei raggi atomici covalenti\ncalcolato in modo coerente.\nla somma dei due raggi ci d\u00e0 la lunghezza del collegamento, \" R \" (AB) = \" r \" (A) + \" r \" (B). Lo stesso, in modo autoconsistente, viene utilizzato per regolare i raggi covalenti tetraedrici."}
{"id": "87639", "revid": "124822520", "url": "https://it.wikipedia.org/wiki?curid=87639", "title": "Victoria (Australia)", "text": "Il Victoria \u00e8 uno Stato federato dell'Australia, il secondo meno esteso del continente (il primo \u00e8 il Territorio della capitale), bagnato a sud ovest dall'oceano Indiano e a sud est dall'oceano Pacifico, comunicando tra loro nello stretto di Bass che lo separa dalla Tasmania, confinante a nord e nord-est col Nuovo Galles del Sud, con la linea di confine tra i due stati segnata per la maggior parte dal fiume Murray, a ovest con l'Australia Meridionale: il suo territorio \u00e8 occupato dalla estesa pianura del Murray a nord-ovest che si eleva a sud-est nella parte meridionale della Grande Catena Divisoria che culmina nelle Alpi australiane (m. Feathertop, 1922\u00a0m). Le coste sono generalmente basse e articolate, mentre al centro si apre la profonda baia di Port Phillip dove sorge la capitale dello Stato, Melbourne.\nStoria.\nViene stimato che gli aborigeni abbiano raggiunto la zona sudorientale dell'Australia circa 40\u00a0000 anni fa. Appena prima dell'arrivo degli europei, c'erano circa 40 trib\u00f9 di aborigeni nella zona dell'attuale Victoria.\nFu esplorato per la prima volta nel 1770. John Batman giunse a Victoria nel 1835 dalla vicina Geelong, comprando 500\u00a0000 acri di terra dalla trib\u00f9 locale di aborigeni e avviando un insediamento sulle rive del Yarra, vicino a dove si trova oggi Melbourne, la capitale di Victoria.\nL'oro fu scoperto nella zona nel 1851, particolarmente nelle citt\u00e0 di Ballarat e Bendigo, entrambe a 70 chilometri da Melbourne verso l'interno dello Stato. Ci\u00f2 ha cambiato per sempre le fortune di Melbourne. La popolazione dello Stato di Victoria si \u00e8 sviluppata velocemente e Melbourne si \u00e8 trasformata in una citt\u00e0 prosperosa. Durante gli anni Ottanta del XIX secolo ha ricevuto il nome \"Marvellous Melbourne\u201d (meravigliosa Melbourne) per via delle belle costruzioni, tra cui si possono citare i teatri sontuosi e gli edifici pi\u00f9 alti del mondo dell'epoca.\nSociet\u00e0.\nEvoluzione demografica.\nSecondo l'Australian Bureau of Statistics, nel 2010 la popolazione dello Stato ha raggiunto i 5.585.600 abitanti, rendendolo cos\u00ec lo Stato pi\u00f9 densamente popolato dell'Australia. La popolazione iniziale Anglo-Celtica dello Stato di Victoria \u00e8 andata aumentando con le successive ondate immigratorie provenienti soprattutto dal sud e dell'est Europa, Asia Sud-Orientale e, pi\u00f9 recentemente dal Corno d'Africa e dal Medio Oriente. La popolazione dello Stato Victoria sta invecchiando proporzionalmente con la media del resto dell'Australia.\nCirca il 72% degli abitanti dello Stato Victoria sono nati in Australia. Questa cifra scende a circa il 66% a Melbourne, ma sale a superare il 95% in alcune zone rurali nel nord-ovest dello Stato. Circa i due terzi dei vittoriani sono australiani, scozzesi, inglesi o di origini irlandesi. Meno dell'1% si identificano come aborigeni. I pi\u00f9 grandi gruppi di persone nate al di fuori dell'Australia sono venuti dalle isole britanniche, Cina, Italia, Vietnam, Grecia e Nuova Zelanda.\nPi\u00f9 del 70% degli abitanti vive a Melbourne, che si trova nella parte sud dello Stato. L'area metropolitana di Melbourne \u00e8 abitata da circa 3,9 milioni di abitanti. I principali centri urbani sono Geelong, Ballarat, Bendigo, Shepparton, Mildura, Warrnambool, Wodonga e Latrobe Valley. Victoria \u00e8 lo Stato pi\u00f9 urbanizzato dell'Australia: quasi il 90% dei residenti vivono in citt\u00e0 o paesi. Il Governo ha incentivato la popolazione, attraverso una campagna nel 2003, a occupare anche le zone rurali.\nReligione.\nCirca il 60,5% degli abitanti dello Stato Victoria si definiscono cristiani. I cattolici costituiscono il pi\u00f9 grande gruppo religioso con il 27,5% seguiti dagli anglicani e membri della Chiesa Uniting. Il Buddismo \u00e8 il secondo pi\u00f9 grande gruppo religioso, e anche quello con la pi\u00f9 rapida crescita con 132.634 persone. Victoria \u00e8 anche la patria di 109.370 musulmani e 41.105 ebrei. Circa il 20% degli abitanti sono atei, e anche tra coloro che dichiarano un'affiliazione religiosa ci sono molti non praticanti. Nel 2008, il livello di coppie che aveva scelto di sposarsi in una chiesa era sceso al 36%, l'altro 64% aveva scelto di registrare il proprio matrimonio con un celebrante civile.\nItaliani nello Stato Victoria.\nDal punto di vista dei nativi italiani residenti in proporzione alla popolazione dello Stato, Victoria ha ricevuto la pi\u00f9 grande percentuale degli immigranti italiani dopo la seconda guerra mondiale. Nel 1947 il numero era arrivato a 8.305, nel 1954 aveva raggiunto le 42.429 unit\u00e0 e nel 1961 le 111.219 unit\u00e0. Il censimento del 1954 aveva visto lo Stato Victoria superare Queensland e Nuovo Galles del Sud diventando lo Stato con il pi\u00f9 grande numero dei nativi italiani residenti, una posizione che continua a mantenere oggi. L'ultima stima parla di 41,6% di nativi italiani nello Stato in percentuale sulla popolazione di origine italiana dell'Australia. Dopo la seconda guerra mondiale la maggior parte degli italiani residenti nello Stato Victoria si sono concentrati nel sobborgo di Carlton.\nEconomia.\nLe attivit\u00e0 pi\u00f9 importanti dello Stato di Victoria sono l'agricoltura (cereali, riso, uva, frutta, lino, cotone, tabacco), la zootecnia con allevamenti di ovini, l'estrazione di minerali quali lignite, bauxite, gas naturale e petrolio. Il settore industriale si concentra nell'area di Melbourne-Geelong dove si trovano industrie metallurgiche (piombo, alluminio), meccaniche (aeronautiche, automobilistiche), chimiche, petrolchimiche, alimentari e tessili. Visto che circa 1/3 del territorio \u00e8 costituito da ambienti naturali, in gran parte protetti con riserve naturali, parchi statali e parchi nazionali il settore turistico \u00e8 una forte fonte di reddito per lo Stato.\nInfrastrutture e trasporti.\nIl Victoria presenta il pi\u00f9 alto tasso di densit\u00e0 abitativa d'Australia con citt\u00e0 sparse in tutto il territorio statale; solo le Alpi australiane e il nord-ovest presentano un minore grado d'urbanizzazione. I trasporti sono molto articolati ed efficienti. Le strade collegano Melbourne e altre grandi citt\u00e0 ai centri rurali attraverso strade secondarie. Esiste una rete di \"highways \"(ossia strade primarie di grande percorrenza)\" \"molto ramificata e con numerose interconnessioni; molte di queste strade sono costruite secondo gli standard delle nostre superstrade (\"freeway\" in inglese) e identificate con una \"M\".\nIl trasporto ferroviario nello Stato di Victoria \u00e8 fornito da diversi operatori ferroviari privati e pubblici che operano su linee di propriet\u00e0 del governo. Gli operatori principali sono: Metro Trains Melbourne che gestisce tutta Melbourne e la periferia; la V / Line, ora di propriet\u00e0 del Governo, che opera un servizio di linea per i grandi centri regionali, nonch\u00e9 servizi per lunghe distanze su altre linee; Pacific National, CFCLA, El Zorro compagnie per il trasporto merci; la Great Southern Railway gestore della Overland Melbourne-Adelaide, mentre la NSW TrainLink opera servizi espressi per passeggeri (in inglese \"express passenger transport\", XPT) tra Melbourne e Sydney.\nInfine, Melbourne dispone della pi\u00f9 grande rete tramviaria del mondo. Essa \u00e8 gestita dalla Yarra Trams. Poich\u00e9 essi sono una forma di trasporto pubblico molto popolare nell'area metropolitana, i tram sono diventati anche una delle maggiori attrazioni della citt\u00e0 e vi sono alcuni convogli per turisti operanti sulle ex tramvie di Bendingo e Ballarat e a Bylands e Haddon sono stati creati dei musei del tram.\nCi sono anche diversi piccoli operatori del trasporto merci ferroviario e numerosi turisti prendono linee che una volta erano parti di un sistema di propriet\u00e0 statale per visitare lo Stato. Le linee vittoriane usano principalmente lo scartamento largo di 5\u00a0ft e 3 in (1.600\u00a0mm). Tuttavia, i grandi assi di trasporto interstatale, cos\u00ec come una serie di linee minori nella parte occidentale dello Stato sono stati convertiti a 4\u00a0ft e 8 1 / 2 in (1.435\u00a0mm) a scartamento normale. Due ferrovie turistiche operano con il 2\u00a0ft e 6 in (762\u00a0mm), linee a scartamento ridotto, che sono i resti di cinque linee gi\u00e0 di propriet\u00e0 del governo che sono state costruite in zone di montagna.\nBiblioteche.\nLa Biblioteca dello Stato Victoria \u00e8 il riferimento per la raccolta e conservazione del patrimonio documentario dello Stato. Il materiale della collezione include registrazioni di libri, giornali, riviste, periodici, manoscritti, mappe, immagini, oggetti, suoni e video e database. Inoltre, i governi locali mantengono biblioteche a prestito, in genere con pi\u00f9 filiali nei rispettivi settori comunali.\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\n&lt;br&gt;\nSport.\nVictoria, e specialmente Melbourne, \u00e8 considerata generalmente come la capitale dello sport australiano; ospita eventi quali: \nClub sportivi.\nI maggiori club sportivi del Victoria nelle maggiori leghe sportive australiane sino:\nVarie.\nOgni stato federato australiano ha un \"motto\", che nel Victoria \u00e8 \"The place to be\" (tradotto: \"Il posto dove essere\"); questa frase viene tra l'altro riportata sulle targhe delle automobili."}
{"id": "87641", "revid": "124467463", "url": "https://it.wikipedia.org/wiki?curid=87641", "title": "Victoria", "text": ""}
{"id": "87644", "revid": "125659999", "url": "https://it.wikipedia.org/wiki?curid=87644", "title": "Ottaviano Del Turco", "text": "Di ideologia socialista, \u00e8 stato l'ultimo segretario nazionale del Partito Socialista Italiano (1993-1994), ministro della Repubblica (2000-2001) e presidente della Regione Abruzzo (2005-2008), carica dalla quale si \u00e8 dimesso in seguito al suo arresto disposto dalla Procura di Pescara per questioni inerenti alla gestione della sanit\u00e0 privata. \u00c8 stato membro della direzione nazionale del Partito Democratico.\nBiografia.\nInizi e carriera sindacale.\nDopo la licenza media serale emigra a Roma e inizia il suo apprendistato sindacale nella sede romana dell'Istituto nazionale confederale di assistenza (INCA). Come sindacalista di area PSI, entra a far parte della segreteria provinciale della FIOM di Roma e quindi approfondisce la sua conoscenza del sindacato dei Metalmeccanici entrando a far parte dell'ufficio di organizzazione centrale della FIOM (Federazione Impiegati\nOperai Metalmeccanici) della CGIL (1968).\nProsegue la carriera sindacale, prima guidando per molto tempo la corrente socialista della CGIL e successivamente diventando segretario aggiunto durante la segreteria di Luciano Lama (1970-1986). Durante il Congresso del PSI del 1987 a Rimini, Del Turco, insieme a Giacomo Mancini, Franco Piro e Giorgio Ruffolo, fu protagonista di un intervento polemico sulla corruzione nel partito. Del Turco e gli altri tre dirigenti socialisti, con parole sgradevoli ai craxiani, parlano di corruzione interna al partito, chiedono pulizia e invocano ordine nelle giunte locali.\nCarriera politica.\nNel 1992 lascia il sindacato e un anno dopo diventa segretario nazionale del PSI subentrando a Giorgio Benvenuto, che aveva provvisoriamente sostituito Craxi al momento dell'uscita di quest'ultimo dalla vita politica italiana. Il partito, sconvolto dall'inchiesta di Mani pulite, durante la sua segreteria si sfalda, diventando prima SI (Socialisti Italiani) e poi SDI (Socialisti Democratici Italiani).\nAlle elezioni del 1994 Del Turco viene eletto alla Camera dei deputati nel \"collegio uninominale\" di San Lazzaro di Savena per l'Alleanza dei Progressisti, in rappresentanza dei Socialisti Italiani; si iscrive inizialmente al gruppo misto per poi aderire al gruppo parlamentare del Partito Democratico della Sinistra.\nDurante la XII legislatura \u00e8 stato Vicepresidente della Commissione Affari Esteri.\nAlle successive elezioni viene eletto senatore, nel \"collegio uninominale\" di Grosseto per L'Ulivo. Dall'inizio della legislatura sino al 6 febbraio 1997 \u00e8 stato presidente del gruppo parlamentare di Rinnovamento Italiano, in seguito aderisce al gruppo misto, all'interno della componente dei Socialisti Democratici Italiani.\nLa sua attivit\u00e0 politica \u00e8 legata anche alla Commissione Antimafia, della quale \u00e8 stato presidente dal 1996 al 2000.\nDurante il secondo governo Amato (2000-2001) ricopre l'incarico di Ministro delle Finanze.\nAlle elezioni politiche del 2001 viene rieletto senatore per L'Ulivo: nonostante fosse sconfitto nel \"collegio uninominale\" de L'Aquila, venne comunque eletto in virt\u00f9 del meccanismo del recupero proporzionale.\nAlle elezioni europee del 2004 viene eletto al Parlamento europeo per la lista Uniti nell'Ulivo, nella circoscrizione italia meridionale con 180.000 preferenze; si iscrive al gruppo del Partito Socialista Europeo. Si dimette da senatore, gli subentra Giovanni Legnini.\nAlle elezioni regionali in Abruzzo del 2005 viene eletto presidente della Regione con il 58,1% dei voti, sconfiggendo il Presidente uscente Giovanni Pace: \u00e8 stato sostenuto dalla coalizione de L'Unione, composta da DS, Margherita, SDI, PRC, UDEUR, Comunisti Italiani, IdV, Verdi e PSDI. Si dimette contestualmente dalla carica di europarlamentare.\nNel 2007 fonda l'associazione \"Alleanza Riformista\" con l'intento di portare lo SDI nel Partito Democratico. In seguito al congresso nazionale dello SDI, nel quale prevale la linea opposta promossa dal segretario nazionale Enrico Boselli, abbandona il partito per confluire con Alleanza Riformista nel PD. Dal 23 maggio 2007 \u00e8 uno dei 45 membri del Comitato nazionale per il PD. Coinvolto in un'inchiesta giudiziaria sulla sanit\u00e0 abruzzese, ha presentato le dimissioni dalla carica di Presidente della Regione Abruzzo il 17 luglio 2008. Il \"Corriere della Sera\", in data 14 dicembre 2008, pubblica un'intervista all'ex presidente Del Turco, in cui questi annuncia di stare pensando di candidarsi con il centrodestra alle successive elezioni europee: \"... torner\u00f2 a fare politica ovunque sia possibile farlo da riformista\"; la cosa tuttavia alla fine non si concretizzer\u00e0.\nLa questione Ortona.\nNegli anni in cui era presidente della regione Abruzzo, il suo nome \u00e8 legato alla vicenda del Centro Oli di Ortona, come favorevole al progetto di tale centro petrolchimico, contro la forte e netta opposizione della popolazione locale, allertata dal Comitato Natura Verde, e dei produttori vitivinicoli della zona. Questo tra l'altro, proprio a ridosso del Parco Nazionale della Costa Teatina, ancora in fase di perimetrazione definitiva. Dalle sue dichiarazioni del febbraio 2008 si evince una forte convinzione del benessere che comporterebbero le \"royalty\" da parte dell'ENI, nonostante le preoccupazioni dell'Istituto Mario Negri Sud che dichiara \"gravi danni alla salute\" nel suo documento di studio.\nLa questione Sale Bingo.\nUn'inchiesta di \"Report\" del 1\u00ba ottobre 2002, intitolata \"Dietro al Bingo\", rivela alcuni retroscena torbidi sulla \"industrializzazione\" del gioco della tombola (rinominata di fatto Bingo) e i coinvolgimenti politici. In particolare Milena Gabanelli sintetizza dicendo \"Imprenditori privati e multinazionali spagnole del gioco d'azzardo che hanno fiutato l'affare nel 1999 quando sotto il governo D'Alema il gioco della tombola diventa Bingo. Ma il decreto legge che lo rende operativo e che trasformerebbe in illegali tutte le tombole di quartiere nasce il 21 novembre 2000. Ministro delle Finanze Del Turco, Ministro del tesoro Vincenzo Visco\".\nCoinvolti anche l'ex ministro Vincenzo Scotti, che cofonda, assieme a Luciano Consoli (in area D'Alema), \"Formula Bingo\", societ\u00e0 nella quale \u00e8 presidente, che svolge consulenze per l'apertura delle sale bingo e rapidamente ottiene 214 delle 420 concessioni promesse dalla normativa, grazie anche all'alleanza con Codere, una multinazionale spagnola del gioco d'azzardo. Scotti \u00e8 anche presidente di Ascob, l'associazione dei concessionari. \u00c8 lo stesso Scotti, infatti, che, in Senato, preme per rendere abusive le tombole nei circoli.\nProcedimenti giudiziari.\nIl 14 luglio 2008 viene arrestato dalla Guardia di Finanza a seguito di un'inchiesta della Procura della Repubblica di Pescara, insieme a una decina tra assessori, ex-assessori, consiglieri ed alti funzionari della Regione Abruzzo con l'accusa di associazione per delinquere, truffa, corruzione e concussione, nell'ambito di un'inchiesta avviata dalla Procura della Repubblica di Pescara sulla gestione della sanit\u00e0 di iniziativa privata in Abruzzo. L'accusa contesta globalmente movimenti di denaro per circa 14 milioni di euro, di cui 12,8 consegnati; la cifra contestata a Del Turco, Cesarone e Quarta per la presunta concussione e corruzione ammonta a 5 milioni e ottocentomila euro. L'Abruzzo \u00e8 una delle regioni italiane con il pi\u00f9 alto debito nella sanit\u00e0. L'inchiesta della procura pescarese si riferisce alla seconda cartolarizzazione dei crediti vantati da cliniche private nei confronti delle ASL abruzzesi.\nPoco dopo l'arresto si dimette da presidente e si autosospende da membro della Direzione Nazionale del PD. Del Turco \u00e8 stato detenuto nel carcere di Sulmona (AQ) ventotto giorni, uscendone l'11 agosto a seguito di concessione degli arresti domiciliari da scontare nel paese natale di Collelongo. Il 16 luglio 2009 la Procura di Pescara ha disposto il sequestro preventivo di 28 tra beni mobili e immobili, per un valore totale di oltre 10 milioni di euro, riferiti ad alcuni indagati nella cosiddetta \u201cSanitopoli\u201d abruzzese. A Ottaviano Del Turco sono stati sequestrati due immobili, uno a Roma e l'altro in Sardegna. Il Giudice per le indagini preliminari ha confermato i \u00abgravi indizi di colpevolezza a carico degli indagati per le ipotesi di corruzione e concussione\u00bb.\nAngelini ha detto negli interrogatori di aver versato 5,540 milioni di euro a Del Turco e gli altri: nel decreto si legge che \u00abl'attivit\u00e0 investigativa non ha ancora consentito di tracciare l'effettiva destinazione finale di tali rilevanti risorse economiche\u00bb. L'8 gennaio 2010 vengono pubblicati sulla \"Stampa\" gli atti giudiziari relativi all'inchiesta sulla sanit\u00e0 abruzzese che port\u00f2 agli arresti nel luglio 2008 del governatore.. All'articolo della \"Stampa\" risponde il 10 gennaio 2010 Sandra Amurri su \"Il Fatto Quotidiano\".\nIl 22 luglio 2013 Del Turco viene condannato in primo grado a 9 anni e 6 mesi di reclusione per i reati di associazione per delinquere, corruzione, concussione, tentata concussione e falso.\nIl 20 novembre 2015 la Corte d'Appello dell'Aquila condanna Del Turco a 4 anni e 2 mesi di reclusione per i reati di associazione per delinquere e per induzione indebita. Del Turco viene invece assolto dalle accuse di corruzione e falso. I legali di Del Turco annunciano ricorso in Cassazione.\nIl 3 dicembre 2016 la Corte di Cassazione annulla con rinvio la condanna di Del Turco per l'accusa di associazione a delinquere. Viene invece confermata la condanna per induzione indebita.\nIl 27 settembre 2017 la Corte d'Appello di Perugia assolve poi Del Turco dall'accusa di associazione a delinquere perch\u00e9 \"il fatto non sussiste\" rideterminando la pena in 3 anni e 11 mesi (da 4 anni e 2 mesi); inoltre l'interdizione dai pubblici uffici viene trasformata da perpetua a 5 anni.\nL'11 ottobre 2018, la Corte di Cassazione condanna definitivamente Ottaviano Del Turco a 3 anni e 11 mesi di reclusione per induzione indebita confermando la pena decisa nel 2017 dalla Corte d\u2019Appello di Perugia nell\u2019appello-bis."}
{"id": "87645", "revid": "3535", "url": "https://it.wikipedia.org/wiki?curid=87645", "title": "Pietro Angeleri", "text": ""}
{"id": "87646", "revid": "1005847", "url": "https://it.wikipedia.org/wiki?curid=87646", "title": "Agazio Loiero", "text": "Biografia.\nHa iniziato la sua attivit\u00e0 politica nella Democrazia Cristiana e, dopo il suo scioglimento, ha militato nel PPI e nel CCD. Da deputato, ha in seguito aderito al progetto dell'UDR e dell'UDEUR collocandosi nell'area del centrosinistra. Ha dunque militato nella Margherita e ha fondato, nel 2006, il Partito Democratico Meridionale rivolto a dare un assetto federale al nascente Partito Democratico, di cui \u00e8 stato tra i 45 fondatori. Ha infine lasciato il PD aderendo al movimento regionale \"Autonomia e Diritti\" e in seguito al Movimento per le Autonomie dove \u00e8 stato nominato coordinatore nazionale il 22 ottobre 2011 carica che ricopre fino al 26 luglio 2012 quando viene nominato nuovo Segretario federale del Movimento per le Autonomie assieme a Giovanni Pistorio, lascia la carica di segretario del Movimento per le Autonomie il 12 gennaio 2013 quando il Presidente Raffaele Lombardo si candida con il centrodestra.\nOriginario di Santa Severina, in provincia di Crotone, vive a Catanzaro. Laureato in lettere e filosofia, \u00e8 giornalista pubblicista; ha scritto per \"il Messaggero\", la \"Gazzetta del Sud\" e \"l'Unit\u00e0\". Ha figli, fra cui Valentina Loiero, inviata del TG5.\nAttivit\u00e0 politica.\nPrimi anni.\nMilitante della Democrazia Cristiana, \u00e8 stato consigliere comunale di Catanzaro (dal 1980) e segretario provinciale della DC (dal 1984). \u00c8 stato eletto deputato nel 1987 e riconfermato, per il secondo mandato consecutivo, nel 1992.\nNel 1994 come esponente del Partito Popolare Italiano, nato in seguito all'opera di rinnovamento della DC, viene candidato per il Patto per l'Italia nel collegio uninominale di Catanzaro, senza per\u00f2 risultare eletto deputato. Viene eletto senatore nelle successive elezioni del 1996 candidato dal Centro Cristiano Democratico (CCD). Nel prosieguo degli anni, seguendo la corrente di Francesco Cossiga e Clemente Mastella che guida un gruppo di parlamentari del CCD che si allontanano dal centrodestra, aderisce prima al progetto neo-centrista dell'UDR e poi all'UDEUR.\nDa ministro a presidente della Calabria.\nNell'ottobre 1998, in seguito alla costituzione del primo Governo D'Alema viene nominato sottosegretario ai Beni Culturali; nel dicembre del 1999, diventa invece ministro per i Rapporti col Parlamento nel D'Alema bis; nell'aprile 2000 assume invece la delega di ministro per gli Affari regionali nel neo-costituito Governo Amato.\nAlle successive elezioni politiche del 2001 viene eletto deputato nel collegio uninominale di Isola di Capo Rizzuto, in rappresentanza della coalizione di centrosinistra nell'ambito della nuova aggregazione centrista e riformista della Margherita, di cui l'UDEUR inizialmente fa parte. Quando i soggetti promotori si fondono per costituire un vero e proprio partito unico (nonostante l'UDEUR non vi aderisca), Loiero rimane nel gruppo parlamentare della Margherita e aderisce al nuovo partito, di cui diventa un esponente di primo piano a livello nazionale con la nomina a vicepresidente del gruppo parlamentare alla Camera.\nIl congresso regionale della Margherita nel 2004 lancia la sua candidatura ai partiti del centrosinistra come presidente della Regione Calabria. L'investitura vien formalizzata il 28 novembre, quando ottiene l'82% dei consensi alle prime Primarie tenute in Italia a Lamezia Terme. Il suo avversario \u00e8 il Rettore dell'Universit\u00e0 della Calabria, prof. Gianni Latorre. Alle successive elezioni regionali del 2005 viene eletto presidente della Regione (guidando la coalizione de L'Unione) con il 59% dei voti, prevalendo con un margine di 20 punti sul candidato del centrodestra e sindaco in carica di Catanzaro Sergio Abramo.\nIl 6 ottobre 2004, Agazio Loiero attacca la 'ndrangheta con un atto ufficiale in Parlamento, a cui risponde in sede istituzionale Carlo Giovanardi.\nDurante i primi mesi del suo mandato riceve quattro minacce di morte che sembrano provenire da esponenti della 'Ndrangheta. Loiero \u00e8 vissuto fino a quasi tutto il 2012 sotto scorta.\nLa fondazione del PDM e gli sviluppi successivi.\nA distanza di un anno, e alla vigilia delle elezioni politiche del 2006 si auto-sospende dalla Margherita per una serie di incomprensioni e accusando il partito nazionale della mancata partecipazione nella formazione delle liste: cos\u00ec, annuncia di voler sostenere una lista alternativa, supportato dal sostegno di alcuni consiglieri e assessori regionali e da rappresentanti territoriali della Margherita calabrese.\nNel marzo 2006, proprio in seguito a questa decisione, Loiero e i suoi fedelissimi abbandonano la Margherita e danno vita ad un nuovo soggetto di stampo meridionalista, il Partito Democratico Meridionale, che si propone l'obiettivo di sollecitare la nascita del \"Partito Democratico\" gi\u00e0 in cantiere a livello nazionale su proposta di Romano Prodi, considerato l'approdo finale del movimento. Alle elezioni politiche, il PDM candida suoi esponenti nella Lista Consumatori-Democrazia Cristiana, che in Calabria ottiene il 5% e riesce ad eleggere un senatore (Pietro Fuda) che al senato rappresenter\u00e0 la Democrazia Cristiana di Giuseppe Pizza.\nLa decisione di Loiero di fondare un nuovo partito sconvolge gli equilibri politici del centrosinistra calabrese: in Giunta regionale, i partiti, ed in primo luogo la Margherita, chiedono un rimpasto che si svolge negli ultimi mesi del 2006 in cui non mancano momenti di scontro tra Loiero e i rappresentanti DS e DL alla Regione, soprattutto in merito alla gestione dei fondi strutturali concessi dall'Unione europea per il 2007-2013.\nA maggio 2007 viene nominato fra i 45 membri del Comitato nazionale per il Partito Democratico. In occasione delle elezioni primarie costitutive del PD (ottobre 2007), annuncia il suo sostegno alla candidatura di Rosy Bindi a segretario nazionale, che in Calabria raggiunge il suo risultato pi\u00f9 alto (30%).\nNel frattempo la Giunta regionale guidata da Loiero si caratterizza per i tagli all'apparato burocratico regionale, con una drastica riduzione delle ASL che vengono rese provinciali (passano da undici a cinque), delle Comunit\u00e0 Montane, dei Consorzi di Bonifica.\nA giugno 2008 viene ridotta l'entit\u00e0 della sua scorta.\nAd ottobre 2009 viene eletto nell'assemblea nazionale del PD come capolista dell'aggregazione \"La Calabria con Bersani\", di cui \u00e8 promotore, a sostegno della candidatura di Pier Luigi Bersani a segretario nazionale.\nLa sconfitta alle elezioni regionali 2010 e la nomina a Segretario federale del MPA.\nSu sua proposta, il Consiglio regionale della Calabria approva una legge che istituzionalizza le \"primarie\" per la scelta del candidato alla carica di Presidente della Regione, prevedendo che i vari schieramenti possano organizzare delle apposite consultazioni di cui saranno tenuti a rispettare l'esito. Il Consiglio regionale approva una norma che fa slittare l'applicazione della legge alla legislatura seguente, tuttavia il Partito Democratico decide di organizzare ugualmente le consultazioni primarie, che si svolgono il 14 febbraio 2010 e che riconfermano, malgrado un'ampia parte del Pd proveniente dai DS si batta per un candidato a lui alternativo, Loiero come candidato presidente con il 54%, facendolo prevalere sui due sfidanti. Entrambi provenienti dal vecchio PCI, uno dei quali \u00e8 Giuseppe Bova, Presidente del Consiglio regionale in carica.\nAlle elezioni regionali, che si tengono il 28 e 29 marzo 2010, guida la coalizione di centrosinistra composta dal PD e dai partiti minori della sinistra (senza il sostegno dell'Italia dei Valori, che promuove una candidatura autonoma). Viene sconfitto dal candidato del centrodestra, Giuseppe Scopelliti, fermandosi al 32,2% dei consensi.\nIl 2 febbraio 2011 annuncia l'abbandono del PD, con un atteggiamento critico nei confronti del segretario Bersani per la gestione commissariale del partito in Calabria. Aderisce al gruppo consiliare del movimento \"Autonomia e Diritti\", lista da lui ispirata nelle precedenti elezioni provinciali e regionali. Il 22 settembre 2011, nel frattempo rimasto unico consigliere regionale del gruppo A&amp;D,si federa mantenendo la propria autonomia con il Movimento per le Autonomie fondato dal governatore siciliano Raffaele Lombardo. Il 22 ottobre 2011 viene nominato nuovo coordinatore nazionale del Movimento per le Autonomie carica che mantiene fino al 26 luglio 2012, quando viene nominato dal Comitato Federale del movimento nuovo segretario federale, assieme a Giovanni Pistorio; i due succedono alla guida del Partito a Raffaele Lombardo, dimessosi dall'incarico. Il 12 gennaio 2013 Loiero lascia il Movimento per le Autonomie, quando l'ex Presidente della Regione Siciliana decide di riportare nel centro-destra l'MpA, restando nel centro-sinistra con il suo movimento \"Autonomia e diritti\".\nProcedimenti giudiziari.\nFondi neri Sisde.\nNel 1994 viene imputato per peculato e abuso d'ufficio in uno dei tanti filoni dello scandalo dei fondi neri SISDE: l'accusa \u00e8 di aver usato in un ufficio creato dell'on. Vincenzo Scotti, all'epoca Ministro dell'Interno, segretarie assunte e stipendiate dal servizio segreto civile per mettere in piedi un ufficio raccomandazioni personali. Tali capi d'accusa decadono nel 2000 per assoluzione.\n'Ndrangheta: assolto su richiesta del PM.\nNel 1994 la Procura antimafia di Reggio Calabria chiede ed ottiene il rinvio a giudizio di Loiero per concorso esterno in associazione mafiosa nell'ambito del processo \"Tirreno\" che vide coinvolte le famiglie 'ndranghetiste dei Piromalli-Mol\u00e8, secondo l'accusa: \"Loiero avrebbe offerto in campo politico-istituzionale, ove poteva operare nella sua veste di deputato, favori, raccomandazioni e vantaggi economici nel settore delle opere pubbliche finanziate dallo Stato o da altri enti pubblici che interessavano l'associazione mafiosa, in cambio anche dell'appoggio in occasione delle competizioni elettorali. Fac-simili elettorali di Agazio Loiero furono trovati a casa di un affiliato al clan Piromalli ma nel 1997 Loiero venne assolto dalla Corte d'assise di Palmi perch\u00e9 il fatto non sussiste in quanto la 'ndrina dei Piromalli aveva tentato di \"conquistare\" l'allora Deputato Loiero per la costruzione della centrale Enel di Gioia Tauro ma senza riuscirci poich\u00e9 Loiero si oppose a quella centrale, l'assoluzione era stata chiesta dalla pubblica accusa in sede di requisitoria. Un processo nel quale Loiero era entrato da imputato e ne \u00e8 uscito da parte lesa. \"\nInchiesta Why not: assolto dalla suprema Corte di Cassazione per \"non aver commesso il fatto\".\nL'ex Presidente della Regione Calabria Loiero \u00e8 stato coinvolto anche nell'Inchiesta Why Not condotta dall'allora Pubblico Ministero Luigi de Magistris, un'indagine nata per far luce su presunti illeciti nella gestione dei fondi pubblici destinati allo sviluppo della Calabria, il politico \u00e8 stato accusato per il reato di abuso d'ufficio; indagato e rinviato a giudizio, assolto in primo grado con Rito abbreviato, in appello (gennaio 2012) la Corte d'appello di Catanzaro lo condanna ad un anno di reclusione sempre con Rito abbreviato. Il 2 ottobre 2013 la Corte di cassazione lo assolve definitivamente per non aver commesso il fatto. Assoluzione senza rinvio.\nInchiesta sanit\u00e0: assolto su richiesta del PM.\nNel novembre 2006 gli viene notificato un avviso di garanzia per un suo coinvolgimento in un'indagine sulla sanit\u00e0 in Calabria, condotta dal pubblico ministero Luigi de Magistris; Loiero viene accusato di associazione a delinquere e turbativa d'asta, ma il 29 febbraio 2008 l'imputato Loiero viene prosciolto dal Giudice dell'udienza preliminare, anche questa volta, su richiesta del PM."}
{"id": "87647", "revid": "3535", "url": "https://it.wikipedia.org/wiki?curid=87647", "title": "Pietro da Morrone", "text": ""}
{"id": "87649", "revid": "125755930", "url": "https://it.wikipedia.org/wiki?curid=87649", "title": "Vasco Errani", "text": "Esponente storico del PCI, del PDS e dei DS, aderisce al Partito Democratico sin dalla sua fondazione nel 2007.\nNel 2017 abbandona il PD insieme al collega Pier Luigi Bersani in dissenso con la linea politica del segretario Matteo Renzi, aderendo quindi al gruppo di Articolo 1 - Movimento Democratico e Progressista. Successivamente si candida come Senatore tra le file di Liberi e Uguali, la formazione guidata da Pietro Grasso, venendo eletto nella circoscrizione di Bologna.\nBiografia.\nNegli anni settanta ader\u00ec al PCI: con questo partito divenne consigliere comunale di Ravenna dal 1983 al 1995. Fu inoltre Assessore alle Attivit\u00e0 Economiche del Comune di Ravenna dal 23 ottobre 1992 al 20 giugno 1993.\nEletto in Consiglio regionale nel 1995, assunse l'incarico di Sottosegretario alla Presidenza della Regione Emilia-Romagna nella seconda giunta regionale guidata da Pier Luigi Bersani, ruolo che mantenne fino al giugno 1996. Nel 1997 fu nominato Assessore regionale al Turismo nella successiva giunta regionale guidata da Antonio La Forgia.\nPresidente della Regione Emilia-Romagna.\nNel 1999 venne eletto dal Consiglio regionale Presidente della Giunta dell'Emilia-Romagna. Il 16 aprile 2000 fu eletto Presidente della Regione Emilia-Romagna come candidato di un'ampia coalizione di Centrosinistra sostenuta dai DS, dal PPI, da Rifondazione Comunista, dai Verdi e dal PRI vincendo con il 54,1% contro il 42,7% dell'ex direttore dei quotidiani Il Giorno, La Nazione e Il Resto del Carlino Gabriele Can\u00e8 appoggiato dal Polo delle Libert\u00e0 sostenuto da Forza Italia, AN, CCD e Lega Nord.\nQuesto incarico gli fu confermato anche nelle successive elezioni regionali del 3 e 4 aprile 2005, dove ottenne il 62,7% dei voti pari a 1.585.714 appoggiato da L'Ulivo contro il 35,2% pari a 889.231 della Casa delle Libert\u00e0 guidata dal professor Carlo Monaco.\nVasco Errani \u00e8 stato inoltre nominato presidente della Conferenza dei Presidenti delle Regioni nel 2005, dopo esserne stato vicepresidente dal 2000.\n\u00c8 stato uno dei 45 membri del Comitato nazionale per il Partito Democratico che riun\u00ec i leader delle componenti del futuro PD. Dal febbraio al novembre 2009 \u00e8 stato membro della segreteria nazionale del PD. La nomina si deve all'allora segretario del partito, Dario Franceschini.\nAlle elezioni regionali del 2010, Vasco Errani con 1\u00a0197\u00a0789 voti (52,1%) sconfigge il vice portavoce vicario del PdL, la deputata Anna Maria Bernini (che sostituiva il candidato ufficiale del centrodestra poi ritiratosi, l'ex direttore editoriale del Quotidiano Nazionale ed ex direttore responsabile de Il Resto del Carlino e Il Giorno, il deputato PdL Giancarlo Mazzuca), sostenuta da una coalizione di centrodestra composta da Il Popolo della Libert\u00e0 e dalla Lega Nord e che ottiene il 36,7% pari a 844\u00a0915 voti, confermandosi per la terza volta Presidente della Regione Emilia-Romagna.\nLa giunta regionale guidata da Errani fra il 2010 e il 2014 si \u00e8 segnalata, fra le varie iniziative, per: la prima legge quadro d\u2019Italia contro le discriminazioni di genere, la prima normativa che riconosce l\u2019economia solidale come modello alternativo a quella tradizionale, il via libera all'utilizzo nelle strutture sanitarie regionali di farmaci a base di cannabis, la prima legge regionale sulla pet therapy e la prima legge regionale che stabiliva la fecondazione eterologa gratuita negli ospedali regionali.\nDa presidente di regione Errani dovette affrontare l'emergenza del Terremoto dell'Emilia del 2012. La sua gestione della ricostruzione \u00e8 generalmente, nonostante alcune critiche, giudicata positivamente. Sua fu l'idea di costituire la cosiddetta \"Cambiale Errani\", un finanziamento della Cassa depositi e prestiti grazie al quale i terremotati dell'Emilia hanno ottenuto sei miliardi di euro per la ricostruzione. Le famiglie pi\u00f9 colpite sono state provvisoriamente ospitate all'interno di MAP (Moduli Abitativi Provvisori). \nAl termine degli interventi provvisionali la Giunta Regionale, su impulso dello stesso Errani in qualit\u00e0 di Commissario delegato per l'emergenza sisma in Emilia-Romagna, ha approvato il Programma delle opere pubbliche e dei beni culturali che prevede 1509 interventi per un importo superiore a un miliardo e trecentotrenta milioni di euro, situati in particolare nei 33 comuni del cratere sismico. Tali interventi verranno realizzati secondo un ordine determinato individuando specifici piani annuali riguardanti edifici culturali, edilizia scolastica e universit\u00e0 e altre opere pubbliche. Il primo piano riguarda il periodo 2013-2014 e concerne 653 interventi prioritari e urgenti per un importo di euro 521 milioni (nello specifico 282 milioni di euro per beni culturali, 105 milioni di euro per edilizia scolastica e universit\u00e0 e 134 milioni di euro per altre opere pubbliche). \nAll'interno del cratere sismico comprendente i comuni pi\u00f9 colpiti, il maggior numero di interventi riguarda i comuni di Mirandola, Bondeno, Finale Emilia, Carpi, San Felice sul Panaro, Cento, Concordia sulla Secchia, Novi di Modena, Crevalcore, Reggiolo, Cavezzo, Sant'Agostino, Medolla, San Giovanni in Persiceto e Mirabello. Questi rappresentano dunque i comuni maggiormente colpiti dal punto di vista pubblico: beneficeranno delle maggiori risorse per sopperire al maggior danno subito. In particolare i dieci progetti pi\u00f9 consistenti riguardano:\nCommissario straordinario per il terremoto del Centro-Italia.\nIl 9 settembre 2016 viene nominato Commissario straordinario di Governo alla ricostruzione delle aree colpite dal terremoto del 24 agosto con un incarico annuale.\nElezione a senatore.\nAlle elezioni politiche del 2018 viene eletto al Senato della Repubblica, nelle liste di Liberi e Uguali nel collegio plurinominale Emilia-Romagna-01. Insieme a Pietro Grasso (5,82%), Francesco Laforgia (4,41) e Loredana De Petris si iscrive al Gruppo misto.\nVicende giudiziarie.\nElezioni regionali 2010: eleggibilit\u00e0/candidabilit\u00e0.\nIl Partito Democratico dell'Emilia-Romagna, in accordo ai commi 4 e 5 dell'articolo 19 del proprio statuto, ricandida in deroga Errani alla presidenza della Regione Emilia-Romagna per le elezioni del 2010.\nLa ricandidatura \u00e8 contestata a livello accademico, in quanto ritenuta in violazione della legge 165/2004, art. 2, che stabilisce la non immediata rieleggibilit\u00e0 allo scadere del secondo mandato consecutivo del presidente della giunta regionale eletto a suffragio universale e diretto (Errani ha ricoperto per due mandati consecutivi, 2000-2005 e 2005-2010, la carica di presidente della regione Emilia-Romagna), poich\u00e9, altrimenti facendo, cadrebbe la \"ratio\" della norma, volta ad evitare il formarsi di rendite politiche e di accumulo di potere personale. \nInoltre, una sentenza della Cassazione (n. 2001 del 2008) ha escluso la possibilit\u00e0 di ricandidatura per i sindaci in una fattispecie analoga. Per questi motivi, nella scia di quanto accade contemporaneamente in Lombardia, anche in Emilia-Romagna incominciano a fioccare i ricorsi contro la ricandidatura di Errani: prima arrivano quelli di PdL e Radicali, subito dopo quello del deputato Pier Luigi Mantini (UdC); a fare ricorso \u00e8 anche Giovanni Favia, candidato del Movimento 5 Stelle.\nPer altra dottrina, tale normativa statale di principio non sarebbe invece immediatamente applicabile in assenza di una legge elettorale regionale di recepimento. Chi approva la candidabilit\u00e0 di Errani - cos\u00ec come quella di Formigoni in Lombardia nella stessa tornata elettorale - ritiene che l'art. 2 L. n. 165/2004 sia una norma di principio la cui applicabilit\u00e0 richiede necessariamente l'attuazione da parte di una legge elettorale regionale, ovvero che il mandato in corso nel 2004 non sarebbe computabile, perch\u00e9 gi\u00e0 iniziato all'entrata in vigore della legge 165/2004, posticipando, al 2015, nel caso di Errani, l'effettiva operativit\u00e0 del divieto di rielezione.\nIl 17 settembre 2010 il Tribunale Civile di Bologna respinge il ricorso presentato dal Movimento 5 Stelle contro l'elezione di Vasco Errani a Presidente di Regione, sentenza confermata in secondo grado dalla Corte d'appello di Bologna (ricorso presentato dai Radicali) il 25 marzo 2011. Secondo i giudici: \"L'elezione di Errani \u00e8 esente da profili di illegittimit\u00e0\" poich\u00e9 la legge n. 165/2004 (sulla incandidabilit\u00e0 dei presidenti di Regione oltre i due mandati consecutivi) non \u00e8 immediatamente applicabile, ma richiede un recepimento a livello regionale (infatti sono le regioni a disciplinare la materia elettorale con provvedimenti propri).\nProcesso Terremerse.\nNel 2010 la procura di Bologna indaga Giovanni Errani (fratello di Vasco) per truffa aggravata in relazione a un finanziamento di un milione di euro ottenuto dalla Regione Emilia-Romagna per la costruzione di una cantina vitivinicola. Vasco Errani \u00e8 indagato, nel marzo 2012, per falso ideologico: l'accusa \u00e8 di aver inviato nel 2009 alla Procura di Bologna, a seguito di un articolo su \"Il Giornale\", una relazione fuorviante sui contributi \"facili\" concessi dalla regione alla cooperativa \u00abTerremerse\u00bb, presieduta in passato da suo fratello, Giovanni Errani, indagato a sua volta. La procura di Bologna chiede il rinvio a giudizio. Errani sceglie per\u00f2 il rito abbreviato. La procura chiede cos\u00ec 10 mesi e 20 giorni di reclusione. Ma l'8 novembre il GUP di Bologna Bruno Giangiacomo assolve Errani (e tutti gli imputati) perch\u00e9 il fatto non sussiste. Il 18 febbraio 2013 la Procura di Bologna ha fatto ricorso contro l'assoluzione.\nL'8 luglio 2014 viene condannato a un anno di reclusione (pena sospesa) dalla Corte d'Appello insieme ai dirigenti regionali Terzini e Mazzotti, condannati a un anno e due mesi. In seguito a questa condanna si dimette da presidente della Regione e annuncia subito che presenter\u00e0 ricorso contro la sentenza. Il 17 giugno 2015 si svolge il processo presso la Corte di Cassazione. Il PG ha chiesto l'assoluzione dell'ex presidente della Regione Emilia-Romagna. Secondo il rappresentante della procura dell'Alta Corte \"Per ribaltare l'assoluzione emessa in primo grado i giudici dell'appello avrebbero dovuto avere argomenti dirimenti basati su elementi probatori efficaci: questo non si \u00e8 verificato\" e ancora i giudici dell'appello, \"hanno interpretato tutta la vicenda attribuendo a Errani un dolo che non c'\u00e8 stato, determinando cos\u00ec un cortocircuito logico motivazionale\".\nIl 21 giugno 2016 viene assolto definitivamente dalla Corte d'Appello di Bologna con la formula \"il fatto non sussiste\".\nTutte le persone trascinate nel \"caso Terremerse\", cos\u00ec come le stesse cooperative, sono state assolte nei procedimenti giudiziari che le hanno viste coinvolte."}
{"id": "87650", "revid": "124773839", "url": "https://it.wikipedia.org/wiki?curid=87650", "title": "Claudio Burlando", "text": "\u00c8 stato sindaco di Genova, deputato per due legislature, ministro dei trasporti e della navigazione, dirigente di partito del PCI, PDS, DS, PD e infine Presidente della Regione Liguria per due mandati, dal 14 aprile 2005 all'11 giugno 2015.\nBiografia.\nFiglio di Carlo Burlando, camallo al porto di Genova, e Norma Cogorno, contadina della Val Trebbia, studia al Liceo scientifico Gian Domenico Cassini di Genova e si laurea in ingegneria elettronica all'Universit\u00e0 degli Studi di Genova. Lavor\u00f2 negli anni 80 nel settore ricerche e sviluppo alla Elsag\u2013Bailey, dove si occupa di progettazione di computer e sistemi informatici avanzati.\n\u00c8 sposato ed ha un figlio, Francesco.\nAttivit\u00e0 politica.\nGli inizi.\nSi avvicin\u00f2 alla politica da giovane, negli anni '70, iscrivendosi nel Partito Comunista Italiano, dove mosse i primi passi nella sua organizzazione giovanile: la Federazione Giovanile Comunista Italiano, diventando poi segretario della federazione genovese del partito dal 1989 al 1990.\nAl comune di Genova.\nDal 1981 al 1993 \u00e8 stato consigliere comunale a Genova, dove ha ricoperto gli incarichi di: assessore ai trasporti dal 1983 al 1985, vicesindaco del socialista democratico Romano Merlo dal 1990 al 1992 e infine sindaco di Genova per 6 mesi, dal 3 dicembre 1992 al 19 maggio 1993 fu sindaco di Genova.\nDopo aver aderito alla svolta della Bolognina di Achille Occhetto del Partito Democratico della Sinistra, ricoprendo il ruolo di responsabile nazionale degli enti locali dal 1994 al 1996.\nDeputato e Ministro.\nAlle elezioni politiche del 1996 si candida nelle liste dell'Ulivo e viene eletto deputato della XIII legislatura della Repubblica Italiana.\nIl 18 maggio 1996 giura nelle mani del Presidente della Repubblica Oscar Luigi Scalfaro come Ministro dei trasporti e della navigazione nel primo governo Prodi rimanendo in carica fino al 21 ottobre 1998. Il 2 aprile 1998 la Camera dei deputati respinge, con 251 voti a favore e 304 voti contro, una mozione di sfiducia presentata dall'opposizioni nei suoi confronti per i tagli agli investimenti per le infrastrutture e le ferrovie dello stato.\nDopo che nel 1998 Massimo D'Alema ammaina il PDS per creare i Democratici di Sinistra, diventa responsabile economico dal 1998 al 2000 dei DS.\nAlle elezioni politiche del 2001 si ricandid\u00f2 e venne rieletto alla Camera dei deputati nella XIV legislatura. In questa legislatura fece parte della 5\u00aa Commissione Bilancio, Tesoro e Programmazione della Camera dal 20 giugno 2001 al 20 aprile 2005 e della commissione speciale per l'esame dei disegni di legge e di conversione di decreti legge dal 13 giugno 2001 al 3 luglio dello stesso anno.\nPresidente della Regione Liguria.\nBurlando viene candidato alla Presidenza della Regione Liguria nelle elezioni regionali del 3 e 4 aprile 2005 dai DS, appoggiato dalla coalizione di centro-sinistra l'Unione. Il 4 aprile vince le elezioni con il 52,6% dei voti contro il 46,58% del presidente uscente Sandro Biasotti, appoggiato da Forza Italia e dalla coalizione di centro-destra la casa delle libert\u00e0. Viene proclamato Presidente della Regione Liguria il 14 aprile.\nIl 14 ottobre 2007 viene eletto nell'Assemblea Costituente Nazionale del Partito Democratico, progetto politico a cui partecip\u00f2 fin dalla sua prima ideazione ed \u00e8 stato membro della commissione che ne ha redatto il Manifesto dei Valori.\nAlle elezioni regionali in Liguria del 28 e 29 marzo del 2010, si ricandida alla carica di Presidente e vince, con il 52,14% dei voti battendo di nuovo Sandro Biasotti, suo principale (ed unico) avversario, che ottiene il 47,85% dei voti.\nIn vista delle elezioni regionali in Liguria del 2015 decide di non ricandidarsi per un terzo mandato per lasciare spazio alla nuova classe dirigente del PD come Matteo Renzi, Maria Elena Boschi, Luca Lotti, Lorenzo Guerini, Debora Serracchiani e infine Raffaella Paita. Quest'ultima \u00e8 stata sua assessore regionale alle Infrastrutture e alla Protezione civile dal 2010 al 2015, con cui condivide un rapporto d'accaio, nonch\u00e9 considerata sua erede politica, e di fatto decide di appoggiarla contro Sergio Cofferati alle primarie per la scelta del candidato presidente della Liguria, scelta fatta anche per continuare l'amministrazione di centro-sinistra in Liguria.\nTuttavia il 31 maggio la Paita perder\u00e0 le elezioni contro il candidato del centro-destra Giovanni Toti, che verr\u00e0 poi riconfermato anche per un secondo mandato nel 2020.\nDopo la presidenza della regione.\nTerminato il mandato da governatore, si ritira dal palcoscenico della politica. A maggio 2020 il suo nome viene campeggiato come candidato al ruolo di presidente dell\u2019Autorit\u00e0 di sistema del mar ligure occidentale, da parte del ministro delle infrastrutture e dei trasporti Paola De Micheli.\nDurante l'estate del 2020, Burlando, assieme ai consiglieri regionali uscenti in Liguria del centro-sinistra suoi fedelissimi, cercano di mediare con Matteo Renzi e la sua Italia Viva, per affossare la candidatura di Ferruccio Sansa, giornalista de Il Fatto Quotidiano e figlio dell'ex sindaco di Genova Adriano (che fu successore proprio di Burlando a Palazzo Tursi), considerato come candidato unitario tra il PD e il Movimento 5 Stelle per le elezioni regionali in Liguria del 20 e 21 settembre.\nControversie giudiziarie.\nNel periodo in cui fu sindaco venne coinvolto in una inchiesta sul sottopasso di Caricamento e poi sulla costruzione del parcheggio di piazza della Vittoria il 18 maggio venne disposta la sua custodia cautelare in carcere, poi il 24 maggio il Gip di Genova dispose gli arresti domiciliari. In quel periodo gli giunse la solidariet\u00e0 di molte persone ed anche dell'allora presidente della Repubblica Oscar Luigi Scalfaro. Per sensibilit\u00e0 istituzionale, si dimise da sindaco della citt\u00e0. Nel 1997 con sentenza definitiva, venne assolto dalle accusa di truffa per non aver commesso il fatto e da quella di abuso d'ufficio perch\u00e9 il fatto non sussisteva \n. La Corte d'appello di Genova stabil\u00ec un risarcimento di sessanta milioni di lire per l'ingiusta detenzione.\nNel 2007 suscit\u00f2 clamore la notizia della sua immissione contromano in autostrada a Genova. Alla pattuglia della polizia stradale intervenuta ammise subito l'errore e per attestare la propria identit\u00e0, non avendo con s\u00e9 altri documenti, mostr\u00f2 la vecchia tessera da deputato. Vennero fatte ipotesi di eventuali anomalie procedurali cui seguirono i chiarimenti sul non aver avuto nessun trattamento di favore, con la conferma dall'allora Questore. Contrariamente ad alcune delle supposizioni e speculazioni fatte, venne invece sanzionato con la sospensione della patente per 12 mesi, con 10 punti di decurtazione, con il fermo amministrativo per tre mesi dell'auto, con l'ammenda di 72 euro, per non aver con s\u00e9 la patente e con una sanzione pecuniaria di 3.500 euro.\nNel 2015 un'inchiesta giudiziaria della Procura di Savona, sulle emissioni della centrale a carbone \"Tirreno Power\" di Vado Ligure lo inser\u00ec tra gli 86 indagati, tra cui i manager e i dirigenti dell'azienda, alcuni componenti dell'ex giunta regionale ligure e dell'ex giunta provinciale savonese, alcuni funzionari del ministero dell'ambiente e alcuni sindaci e politici locali di centro destra e centro sinistra con un'ipotesi di reato per politici e funzionari pubblici per abuso d'ufficio e disastro ambientale.."}
{"id": "87655", "revid": "879070", "url": "https://it.wikipedia.org/wiki?curid=87655", "title": "Riserva di Barguzin", "text": "La riserva naturale integrale Barguzin \u00e8 un'area naturale protetta (\"zapovednik\") nella Repubblica autonoma dei Buriati della Siberia centro-meridionale, sulle rive nord orientali del lago Baikal. Prende il nome dal fiume della Barguzin, immissario del lago Baikal, ed \u00e8 adiacente al Parco nazionale di Zabajkal'skij.\nLa riserva naturale integrale di Barguzin \u00e8 stata istituita nel dicembre del 1916 ed \u00e8 tra le pi\u00f9 antiche aree naturali protette della Russia."}
{"id": "87658", "revid": "1632387", "url": "https://it.wikipedia.org/wiki?curid=87658", "title": "L\u00e9on Brillouin", "text": "Figlio di Marcel Brillouin e Charlotte Mascart, fu professore alla Sorbona nel 1928 e al Coll\u00e8ge de France dal 1932 al 1949. \nDurante la Seconda guerra mondiale si trasferisce negli Stati Uniti ed insegna all'Universit\u00e0 del Wisconsin (1941) e ad Harvard (1946).\nDirettore dell'IBM, nel 1949 diviene cittadino statunitense e nel 1953 viene eletto membro dell'Accademia Nazionale delle Scienze. Dal 1953 fino alla sua morte \u00e8 stato professore alla Columbia University di New York."}
{"id": "87661", "revid": "533014", "url": "https://it.wikipedia.org/wiki?curid=87661", "title": "Silice", "text": "La s\u00eclice (o anche anidride silicica, IUPAC diossido di silicio) \u00e8 un composto del silicio la cui formula chimica \u00e8 SiO2.\nDescrizione.\nLa silice purissima per applicazioni ad alta tecnologia viene ottenuta dalla reazione in fiamma fra il tetracloruro di silicio e l'ossigeno\ne a seconda del contenuto finale di gruppi OH, la silice viene comunemente distinta in silice dry e silice wet (rispettivamente, basso o elevato contenuto di gruppi OH).\nPura, \u00e8 una polvere cristallina bianca che impartisce all'acqua una lieve acidit\u00e0: una sospensione di 40 g in un litro di acqua ha pH compreso tra 3,7 e 4,7.\nLo stato fisico pi\u00f9 comune in natura \u00e8 quello solido cristallino, in minerali come il quarzo e i suoi polimorfi, e pi\u00f9 raramente quello amorfo, come nell'opale; la silice cristallina \u00e8 il costituente principale di diverse rocce sedimentarie (ad es. sabbia, radiolariti, quarzareniti e pelle di leopardo). Talvolta si rinviene cristallizzata da fluidi di segregazione all'interno di rocce metamorfiche e magmatiche e all'interno di rocce carbonatiche sotto forma di selce di origine metasomatica.\nMoltissimi animali e piante utilizzano la silice presente come ione silicato sia nell'acqua dolce sia in quella salata purch\u00e9 al di sotto dei 18 \u00b0C. Le diatomee, i radiolari, le spugne silicee, moltissimi cereali ed altre piante come la canna da zucchero e l'equiseto utilizzano questo materiale come impalcatura per lo sviluppo di strutture scheletriche.\nEsistono comunque anche 15 solidi cristallini composti esclusivamente di silice, tra i quali il pi\u00f9 famoso \u00e8 certamente il quarzo o le sue forme di alta e altissima temperatura tridimite e cristobalite, oltre a solidi criptocristallini quali il calcedonio.\nMedioevo.\nNei lapidari medievali la silice appuntita \u00e8 chiamata \"pietra del tuono\", perch\u00e9 si credeva che fosse la punta di un fulmine caduto a terra. Siccome si riteneva che un fulmine non cadesse mai due volte sullo stesso punto, le \"pietre del tuono\" venivano ricercate e appese al collo delle persone per proteggerle dai fulmini, oppure murate sui tetti delle case affinch\u00e9 le saette si dirigessero altrove."}
{"id": "87673", "revid": "121579609", "url": "https://it.wikipedia.org/wiki?curid=87673", "title": "F\u00e9lix Vallotton", "text": "Biografia.\nF\u00e9lix Vallotton nacque il 28 dicembre 1865 a Losanna. Nel 1882 si trasfer\u00ec a Parigi, dove segu\u00ec i corsi di pittura dell'Acad\u00e9mie Julian, in cui conobbe gli artisti che formeranno il gruppo dei nabis. Nel 1885 partecip\u00f2 per la prima volta al Salon. Tra il 1888 e il 1890 lavor\u00f2 al Louvre come copista: colpito soprattutto dagli artisti fiamminghi, svilupp\u00f2 la sua naturale predisposizione per il disegno. Contemporaneamente si dedic\u00f2 alla xilografia (incisioni su legno) sotto la guida di Charles Maurin e alle illustrazioni per libri e riviste.\nFino al 1890 la sua pittura rimase fedele agli insegnamenti accademici, lontana dai fermenti delle avanguardie del post-impressionismo; tuttavia si riscontra una sua originalit\u00e0 nel disegno rigoroso e nitido che ricorda Edgar Degas. Dopo il 1890, rifiutando la resa atmosferica della realt\u00e0 propria dell'impressionismo, si leg\u00f2 al gruppo dei nabis, allievi e continuatori di Paul Gauguin. Dai nabis apprese i canoni fondamentali della composizione bidimensionale e dell'arabesco, ma ne rifiut\u00f2 le ricerche tipiche del simbolismo per volgersi ai temi della vita quotidiana.\nPur ammirando Paul C\u00e9zanne, vide soprattutto nell'arte di Henri Rousseau e di Henri de Toulouse-Lautrec un modo per rappresentare con lineare evidenza la cronaca quotidiana; e alla cronaca si rifanno anche molte sue xilografie di ispirazione sociale ed esistenziale, eseguite specialmente dal 1891 al 1898, anni in cui sospese quasi del tutto l'attivit\u00e0 pittorica.\nTornato alla pittura, Vallotton si dedic\u00f2 di preferenza agli interni, ai ritratti, ai nudi e ai paesaggi, dove i colori puri e squillanti sembrano anticipare il surrealismo. In questo periodo cominci\u00f2 ad essere apprezzato e richiesto dai collezionisti, in particolare per le sue numerose nature morte.\nNelle opere di questi anni lo spazio del dipinto \u00e8 quasi completamente privo di profondit\u00e0 ed \u00e8 dominato dall'armonia di colori vivi e intensi: queste composizioni sono le pi\u00f9 vicine allo stile dei nabis e di Paul Gauguin. Trae inoltre ispirazione dalle nature morte di Paul C\u00e9zanne, soprattutto nel gioco di luce e ombra dei panneggi che fanno da sfondo ai fiori e alla frutta; a loro volta, queste tele avranno una grande influenza su Henri Matisse.\nTra il 1908 e il 1913 partecip\u00f2 a diverse mostre a Mosca, Odessa, Kiev e San Pietroburgo, entrando in contatto con i maggiori collezionisti russi. Durante la prima guerra mondiale si rec\u00f2 al fronte: questa esperienza lo colp\u00ec profondamente e lo port\u00f2 ad eseguire opere cariche di elementi simbolici. Negli ultimi anni di vita altern\u00f2 i soggiorni a Parigi a lunghi viaggi, soprattutto in Normandia. Mor\u00ec a Neuilly-sur-Seine il 29 dicembre 1925.\nContributi letterari.\nOltre all'attivit\u00e0 di pittore, Vallotton si \u00e8 dedicato anche alla letteratura. Ha scritto tre romanzi: \"La vie meurtri\u00e8re\" (in Italia pubblicato da Adelphi col titolo \"La vita assassina\") del 1907 e pubblicato postumo nel 1930, \"Les soupirs de Cyprien Morus\" e \"Corbehaut\", anch'essi pubblicati postumi nel 1945 e nel 1970 rispettivamente."}
{"id": "87674", "revid": "88740", "url": "https://it.wikipedia.org/wiki?curid=87674", "title": "Split horizon", "text": "Nell'ambito dei protocolli di routing distance vector, split horizon \u00e8 un metodo volto a prevenire routing loops (problema noto come count to infinity). Essa impedisce ad un router di inviare informazioni di route al router da cui le ha apprese.\nSplit horizon semplice.\nUn router, quando inoltra la propria tabella di routing ad un altro router vicino, omette i percorsi che ha appreso proprio da quel vicino.\nSplit horizon con poison reverse.\nIn questa modalit\u00e0, il router invier\u00e0 un'informazione allo stesso router da cui l'ha ricevuta, ma con una metrica \"infinita\" (se il protocollo di routing \u00e8 RIP, la metrica infinita equivale a 16), comunicando di fatto a quel router che per lui la destinazione \u00e8 irraggiungibile.\nLo scopo \u00e8 simile alla modalit\u00e0 semplice, con una maggiore efficacia contro gli anelli di routing al prezzo di un maggiore costo dovuto alla maggiore larghezza di banda occupata (i messaggi, cio\u00e8 le tabelle di routing inoltrate, sono pi\u00f9 lunghi).\nEsempio di split horizon semplice.\nIl router \"A\" invia pacchetti a \"C\" attraverso \"B\" (la topologia di rete \u00e8 A\u2014B\u2014C). \"A\" apprende quindi dell'esistenza di \"C\" proprio da \"B\", ma quando \"A\" condivide la sua tabella di routing con \"B\" ometter\u00e0 il percorso relativo a \"C\". \u00c8 utile notare che \"B\" non ha bisogno dell'informazione omessa da \"A\" poich\u00e9 gi\u00e0 la conosce.\nIn caso di interruzione del collegamento fra \"B\" e \"C\", \"B\" cancella inizialmente il percorso relativo a \"C\" dalla sua tabella di routing. Senza lo split horizon, \"A\" comunicherebbe in seguito a \"B\" che conosce un percorso verso \"C\". \"B\" non sa che questo percorso prevede il passaggio attraverso \"B\" stesso (questa informazione non \u00e8 condivisa dai protocolli di routing) quindi lo aggiunge alla sua tabella di routing. In questo particolare scenario, se dovesse giungere un pacchetto da inoltrare a \"C\", i router \"A\" e \"B\" se lo inoltrerebbero a vicenda senza riuscire a trovare un percorso verso \"C\".\nUtilizzando la regola dello split horizon questo particolare scenario di anello non viene a crearsi."}
{"id": "87676", "revid": "392652", "url": "https://it.wikipedia.org/wiki?curid=87676", "title": "Flop", "text": "Flop (letteralmente \"tonfo\") \u00e8 un termine inglese, equivalente all'italiano fiasco, che indica il mancato successo di un prodotto rispetto alle aspettative del produttore venditore.\nCaratteristiche.\nSebbene nell'accezione pi\u00f9 comune col termine \"flop\" o \"fiasco\" s'intenda un insuccesso commerciale, in termini di quantitativi venduti, pu\u00f2 anche indicare un insuccesso d'immagine (sebbene le vendite non siano fallimentari).\nLe principali cause di un \"flop\" possono essere ricondotte a:\nIl termine \"flop\" \u00e8 tipico del mondo dello spettacolo, ma la sua presenza in ambito economico e commerciale \u00e8 corrente. I \"fiaschi\" pi\u00f9 famosi possono arrivare a diventare parte della cultura di intere generazioni, sotto forma di luogo comune.\nChi si occupa di analisi degli insuccessi trova nei \"flop\" materiale di studio dal quale tenta di ricavare regole generali di buona condotta manageriale o produttiva. Un caso che ha fatto storia \u00e8 quello relativo al fallimento dell'azienda Osborne Computer Corporation.\nEsistono molti esempi di \"fiaschi\" in ambito commerciale. Per esempio la Fiat Duna o l'Alfa Romeo Arna erano autovetture dalle caratteristiche oggettivamente poco apprezzabili (estetica, finiture, qualit\u00e0 costruttiva), mentre la Renault 14, bench\u00e9 venduta in un milione di esemplari, fu un flop d'immagine (aveva caratteristiche in s\u00e9 valide, ma non apprezzate dal pubblico). In campo automobilistico, tentativi di offrire prodotti dal design \"avventuristico\" o dall'impostazione troppo caratteristica possono, talvolta, rivelarsi grossi insuccessi: \u00e8 il caso della Renault Avantime, misto tra monovolume e coup\u00e9, il cui fallimento port\u00f2 alla chiusura dell'ultimo stabilimento Matra.\nNei casi pi\u00f9 gravi, tuttavia, il \"flop\" pu\u00f2 anche essere determinato da difetti molto precisi, cos\u00ec importanti da rendere il prodotto indesiderabile e inaffidabile (MS-DOS 4.0, con gravi problemi di funzionamento) o addirittura pericoloso (numerosi farmaci ritirati dal commercio a causa degli effetti collaterali).\nFlop cinematografici.\nCause esterne.\nOccasionalmente un film pu\u00f2 rivelarsi un flop per motivi estranei al film in s\u00e9, spesso dipendenti dall'epoca del suo rilascio. Questo ad esempio fu il caso del fallimento commerciale di \"Intolerance\", il film di D. W. Griffith che segu\u00ec \"Nascita di una nazione\". A causa di continui ritardi nella produzione, il film non venne rilasciato prima della fine del 1916, in un momento in cui il messaggio pacifista del film ben poco si addiceva allo spirito del momento, essendo gli Stati Uniti prossimi a partecipare alla Prima Guerra Mondiale.\nUn altro significativo esempio di cause esterne che hanno causato il fallimento economico di un film \u00e8 avvenuto per il docudrama del 2015 sulla FIFA \"United Passions\", il quale ricevette anche una forte stroncatura dalla critica. Il film venne rilasciato nelle sale degli Stati Uniti nello stesso periodo in cui i vertici della FIFA erano sotto indagine per frode e corruzione, la situazione, unita ad una generale indifferenza culturale e storica per il calcio nel paese, port\u00f2 il film a incassare solo 918 dollari nel primo weekend di programmazione rivelandosi uno dei pi\u00f9 bassi incassi di tutti i tempi.\nSpesso alcuni film possono rivelarsi flop commerciali anche quando rilasciati in periodi di gravi disastri, come avvenuto per gli attacchi terroristici dell'11 settembre 2001, o per la pandemia di COVID-19 del 2020.\nFilm a grosso budget.\nAccanto ai grandi successi al botteghino, la cinematografia pullula di veri e propri insuccessi. In certi casi, il flop di una singola pellicola comporta pesanti indebitamenti, talvolta fino alla bancarotta, per le case di produzione: \u00e8 accaduto con la RKO (\"Il conquistatore\"), la United Artists (\"I cancelli del cielo\"), la Carolco Pictures (\"Corsari\", entrato nel Guinness dei primati come maggior flop cinematografico della storia) e diverse altre. In tempi recenti il flop del film \"Milo su Marte\", film d'animazione del 2011, ha portato al fallimento della ImageMovers Digital.\nIl flop cinematografico da un punto di vista commerciale si verifica quando il film non riesce a doppiare nell'incasso il budget complessivo e pu\u00f2 essere dettato, tra gli altri fattori, dagli elevati costi di produzione nonostante dei discreti guadagni al botteghino. Il gi\u00e0 citato \"I cancelli del cielo\" del 1980 a causa di ritardi nella produzione port\u00f2 il proprio budget da 12 milioni di dollari a 44 incassandone appena 3,5 milioni. Similmente avvenne per \"Sahara\", film del 2005, che, pur con un buon incasso al botteghino, pari a 119 milioni di dollari, non ha coperto che la met\u00e0 del suo budget, di 281,2 milioni di dollari.\nNel rapporto tra spese di produzione e incasso, il film di pi\u00f9 basso introito \u00e8 stato \"Le avventure di Stanley\". Il film \u00e8 costato 23.500.000$ ma, purtroppo, ne ha incassati appena 71.368$, pari allo 0,3% del budget. Con una perdita del 99,7% il film detiene il triste primato di film flop con il pi\u00f9 basso introito.\nUn altro flop cinematografico degno di menzione \u00e8 ', il primo film della famosa saga di fantascienza a diventare ufficialmente un flop al botteghino. La saga di \"Star Wars\" \u00e8 il secondo franchisee cinematografico pi\u00f9 redditizio della storia, secondo solo al Marvel Cinematic Universe, e si noti, per di pi\u00f9, che cinque film della saga figurano tra i film col maggior incasso di tutti i tempi (l'eponimo \"Star Wars\" divenne addirittura il maggiore incasso della storia del cinema nel 1977, e ' \u00e8 tra i 10 maggiori incassi rivalutati con il tasso d'inflazione). Malgrado le positive recensioni e anche una candidatura agli Oscar, \"Solo\", costato secondo le stime non meno di 275 milioni di dollari, non arriv\u00f2 a incassarne 400, mancando il punto di pareggio di oltre 100 milioni e causando l'abbandono da parte della Lucasfilm del progetto spin-off \"Star Wars Anthology\"; contribuisce forse ad amplificare il fallimento il fatto che il precedente spin-off, \"\", era costato di meno e aveva superato il miliardo di dollari al botteghino.\nFilm indipendenti.\nTra i film indipendenti a basso budget (inferiore ai 2.000.000 di dollari) vanno segnalati: \"Zyzzyx Road\", interpretato da Tom Sizemore e Katherine Heigl, di produzione statunitense che, costato 1,2 milioni di dollari, ha guadagnato appena 30$, sei biglietti venduti in totale; il film britannico \"Offending Angels\", costato 70.000 sterline ebbe un guadagno inferiore alle 100\u00a3; infine, del 2011, un film statunitense chiamato \"The Worst Movie Ever!\" (letteralmente: \"Il peggiore film di sempre!\"), costato 1000$, ebbe un solo biglietto venduto per un totale di 11$. Tutti questi film hanno per\u00f2 in comune questi fattori: sono stati proiettati in una sola sala, spesso per pochi giorni (da uno a sei), e senza alcuna promozione pubblicitaria.\nRivalutazione e recupero di pellicole flop.\nFilm inizialmente rivelatisi fallimenti possono risollevarsi in un'altra situazione. Diversi film che hanno ricevuto bassissimo riscontro in patria possono recuperare grazie agli incassi e alla ricezione in paesi stranieri. Alcuni film riescono a recuperare i costi di produzione attraverso altri media come nei diritti per le proiezioni televisive, proiezioni extracinematografiche e distribuzione home video. Altri film che furono flop all'epoca della loro uscita possono acquistare lo status di film cult anche molti anni dopo il loro rilascio originale venendo rivalutati nel corso del tempo. In questo caso vi sono film come \"Il mago di Oz\", \"La vita \u00e8 meravigliosa\", \"La donna che visse due volte,\" \"Blade Runner\", \"Willy Wonka e la fabbrica di cioccolato, Brazil\", \"Donnie Darko, Le ali della libert\u00e0\" e \"Il grande Lebowski\" che divennero film popolari dopo grosse perdite di denaro alla loro uscita ed essere stati snobbati quando non bocciati dalla critica all'epoca della loro uscita."}
{"id": "87683", "revid": "6923", "url": "https://it.wikipedia.org/wiki?curid=87683", "title": "Tussilago farfara", "text": "La Tossilaggine comune (nome scientifico Tussilago farfara ) \u00e8 una pianta erbacea, perenne, dai fiori gialli simili alle \u201cmargherite\u201d, appartenente alla famiglia delle Asteraceae. \u00c8 l'unica specie del genere Tussilago.\nEtimologia.\nIl nome generico (\"Tussilago\") deriva dall'uso molto antico di questa pianta nel campo della medicina popolare: \"tussis\" ed \"agere\" (= \u201ctosse\u201d e \u201cfare\u201d o \u201ctogliere\u201d), quindi traducendo liberamente \u201cfar togliere la tosse\u201d. I primi riferimenti si trovano gi\u00e0 negli scritti dello scrittore e naturalista latino Gaio Plinio Secondo, conosciuto come Plinio il Vecchio (Como, 23\u00a0\u2013 Stabia, dopo l'8 settembre 79).\nL'epiteto specifico (\"farfara\") \u00e8 ripreso dal nome antico in latino che questa pianta aveva presso i romani: \"farfarum\". Questo termine potrebbe derivare da \"farfer\" (= portatore di farina) e probabilmente si riferisce al tomento bianco della pianta.\nUn altro antico nome latino della pianta - \"filius ante patrem\" - fa riferimento al caratteristico fatto che prima fiorisce e solo poi nascono le foglie.\nIl binomio scientifico attualmente accettato (\"Tussilago farfara\"), come anche il nome scientifico del genere (\"Tussilago\"), \u00e8 stato proposto da Carl von Linn\u00e9 nella pubblicazione Species Plantarum del 1753.\nIn lingua tedesca questa pianta si chiama \"Huflattich\"; in francese si chiama \"Tussilage\" o anche \"Pas d'\u00e2ne\"; in inglese si chiama \"Coltsfoot\".\nDescrizione.\nL'aspetto di queste piante \u00e8 erbaceo un po' cespitoso. L'altezza della pianta varia da 10 a 30\u00a0cm (minimo 5\u00a0cm). La forma biologica della specie \u00e8 geofita rizomatosa (G rhiz); ossia sono piante perenni erbacee che portano le gemme in posizione sotterranea. Durante la stagione avversa non presentano organi aerei e le gemme si trovano in organi sotterranei chiamati rizomi, un fusto sotterraneo dal quale, ogni anno, si dipartono radici e fusti aerei (riproduzione vegetativa); altrimenti queste piante si possono riprodurre anche a mezzo seme. \u00c8 una pianta molto precoce, tra le prime a fiorire alla fine dell'inverno.\nRadici.\nLe radici sono secondarie da rizoma.\nFoglie.\nLe foglie sono ricche di mucillagine e olio essenziale.\nInfiorescenza.\nL'infiorescenza \u00e8 formata da diversi capolini lungamente peduncolati. La struttura dei capolini \u00e8 quella tipica delle \"Asteraceae\": un peduncolo sorregge un involucro pi\u00f9 o meno cilindrico composto da pi\u00f9 squame lineari (una ventina circa) e tutte uguali, disposte in un'unica serie (a volte \u00e8 presente una seconda serie basale con poche squame), che fanno da protezione al ricettacolo nudo (senza pagliette) sul quale s'inseriscono due tipi di fiori: circa 200-300 fiori femminili, quelli esterni ligulati disposti su pi\u00f9 serie, e una quarantina di fiori ermafroditi (ma con stilo sterile e quindi fondamentalmente maschili), quelli interni tubulosi. Il portamento dei singoli capolini \u00e8 particolare: \u00e8 inclinato verso terra prima della fioritura, si raddrizzano all'antesi per poi ripiegarsi alla fruttificazione. Dimensione delle squame involucrali: larghezza 1,5\u00a0mm; lunghezza 15\u00a0mm. Diametro dell'involucro 10\u00a0\u2013 15\u00a0mm. \nFiore.\nI fiori sono attinomorfi, tetra-ciclici (formati cio\u00e8 da 4 verticilli: calice\u00a0\u2013 corolla\u00a0\u2013 androceo\u00a0\u2013 gineceo) e pentameri (calice e corolla formati da 5 elementi). Il colore dei fiori \u00e8 giallo vivo tendente all'arancio (soprattutto i fiori del disco centrale). Diametro dei capolini: 2\u00a0\u2013 3\u00a0cm.\nFrutti.\nI frutti sono degli acheni cilindrici (o sub-cilindrici) terminanti con un pappo setoso e biancastro. Per ogni pianta si formano da 60 a 100 pappi. Dimensione degli acheni: 3\u00a0\u2013 5\u00a0mm. Lunghezza dei pappi: 8\u00a0\u2013 12\u00a0mm.\nFitosociologia.\nDal punto di vista fitosociologico la specie di questa voce appartiene alla seguente comunit\u00e0 vegetale:\nSistematica.\nLa famiglia di appartenenza della \u201cTossilaggine comune\u201d (Asteraceae) \u00e8 la pi\u00f9 numerosa nel mondo vegetale, organizzata in 1530 generi per un totale di circa 22.750 specie. Nelle classificazioni pi\u00f9 vecchie la famiglia delle Asteraceae viene chiamata anche Compositae.\nIl genere \"Tussilago\" \u00e8 monospecifico; in passato era costituito da diverse specie descritte attualmente nei generi \"Homogyne\", \"Petasites\" e \"Adenostyles\".\nAll'interno della famiglia delle Asteraceae le \u201cTossilaggini\u201d fanno parte della sottofamiglia delle \"Tubiflore\"; sottofamiglia caratterizzata dall'avere capolini con fiori ligulati alla periferia e fiori tubulosi al centro, squame dell'involucro ben sviluppate e tutte pi\u00f9 o meno di uguale lunghezza e frutti con pappo biancastro e morbido.\nNomi comuni.\nElenco dei nomi pi\u00f9 comuni italiani per la specie \"Tussilago farfara\" :\nSinonimi.\nLa specie di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nSpecie simili.\nAnche se la forma generale del fiore \u00e8 molto comune: quella tipica delle \u201cmargherite\u201d, e anche se i fiori gialli abbondano ovunque, basta pensare alla moltitudine degli \u201cSparvieri\u201d (genere \"Hieracium\") o \"Crepidi\" (genere \"Crepis\") e altri ancora, sono comunque fiori molto facilmente individuabili in quanto sono tra i primi a fiorire alla fine dell'inverno-inizio primavera, ma soprattutto hanno dei caratteristici fusti carnosi e cotonosi. \u00c8 pi\u00f9 facile invece confondere queste piante, dopo la fioritura, in quanto hanno delle foglie simili ad altre specie come quelle del genere \"Petasites\" che tra l'altro vivono negli stessi habitat:\nUsi.\nFarmacia.\nEffetti avversi.\nGli alcaloidi pirrolizidinici presenti nella pianta possono provocare cirrosi epatica ed epatocarcinoma, mentre i lattoni sesquiterpenici reazioni allergiche.\nCucina.\nLe giovani parti della pianta possono essere usate crude come insalata o cotte come contorno. La presenza di alcuni alcaloidi per\u00f2 ne consiglia un uso moderato.\nGiardinaggio.\nRaramente questa pianta \u00e8 usata nel giardinaggio in quanto risulta invasiva. Per questo uso comunque sono disponibili delle belle variet\u00e0 con foglie macchiate di giallo."}
{"id": "87684", "revid": "2208340", "url": "https://it.wikipedia.org/wiki?curid=87684", "title": "Lingua ainu", "text": "La lingua ainu (in ainu: \u30a2\u30a4\u30cc\u30a4\u30bf\u30af \"aynu-itak\", in giapponese: \u30a2\u30a4\u30cc\u8a9e, \"ainu-go\") \u00e8 una lingua isolata parlata dagli Ainu, il gruppo etnico indigeno del Giappone settentrionale, nell'isola di Hokkaid\u014d, nelle isole Curili, nella parte nord di Honsh\u016b, e nella met\u00e0 meridionale di Sachalin. \nSebbene sia tipologicamente simile per alcuni aspetti al giapponese, la lingua ainu \u00e8 ritenuta una lingua isolata, considerata da una minoranza affine ad alcune lingue altaiche. La maggior parte degli studiosi sostiene che faccia parte della superfamiglia linguistica paleosiberiana. Tra gli specialisti ha ottenuto consenso la proposta che la lingua ainu abbia una relazione con il giapponese.\nStoria della discriminazione linguistica.\nA livello nazionale, le interazioni tra le comunit\u00e0 Ainu e i giapponesi fanno da sfondo all'attuale status critico della lingua Ainu. Le prime testimonianze scritte dell'VIII secolo indicano l'esistenza di conflitti fra i giapponesi e i popoli autoctoni del nord; dal XIII secolo alcuni testi documentano avvenuti scambi culturali con i popoli dell'isola del nord, chiamata dai giapponesi Ezogashima), e nel XV secolo vi \u00e8 testimonianza dei primi centri di commercio tra Ainu e giapponesi. \nIl periodo Edo (1603-1868) fu caratterizzato dalla diarchia di potere imperiale e dello shogunato retto dal clan Tokugawa e dalla chiusura delle frontiere verso l'esterno (\"sakoku\"). Il dominio pi\u00f9 settentrionale del Giappone era il Matsumae Han, situato nell'isola di Ezo (dal 1869 Hokkaido), incaricato della difesa del nord e delle relazioni e il commercio con gli indigeni Ainu. Lo shogunato Tokugawa sottopose la popolazione ainu a una forte discriminazione e a un intenso sfruttamento, che, unito a provvedimenti di confisca massiccia delle terre, port\u00f2 a una progressiva riduzione degli autoctoni. Tra il 1832 al 1854, il numero di abitanti Ainu sulla costa occidentale dell'Ezo venne ridotto della met\u00e0 e diminu\u00ec in modo significativo nelle altre aree, esemplificando le dure condizioni imposte dalla colonizzazione giapponese.\nLa politica linguistica attuata dallo shogunato Tokugawa in questo periodo fu altalenante: fino alla fine del XVIII secolo i funzionari di Matsumae vietarono l'uso del giapponese, cos\u00ec come delle tradizioni culturali e del vestiario nipponico per demarcare la differenza tra le due popolazioni. Tra il 1799 e il 1821 venne invertita questa scelta e incoraggiata la giapponizzazione, in particolare in aree strategiche come l'isola Iturup. Nel 1821, il bakufu ritorn\u00f2 alla precedente politica di non assimilazione dell'ainu, per ripristinare infine nel 1855 misure atte ad imporre la lingua giapponese. L'utilizzo della lingua ainu in rituali, cerimonie e nella vita di tutti i giorni divenne sempre pi\u00f9 limitato, cambiando cos\u00ec lo stile di vita della popolazione. \nDurante il periodo Meiji, i timori del governo di una possibile avanzata russa nell'Hokkaido, portarono ad accelerare e sistematizzare le politiche di assimilazione degli Ainu, modificando profondamente la lingua di questa popolazione. Nel 1869 l'isola di Ezo venne ribattezzata in Hokkaido, e con la costituzione del \"Kaitakushi\" (Commissione per la colonizzazione), il governo promosse l'immigrazione in queste terre di contadini e soldati provenienti da tutta la nazione. La trasmissione della lingua e della cultura Ainu alla generazione successiva venne interrotta bruscamente, e limitata a contesti ristretti come quello familiare. Nel 1871 vennero proibiti i rituali ainu (canti, danze, funerali), e l'anno successivo un'apposita ordinanza \"(Jisho Kisoku)\" dichiar\u00f2 \"terra nullius\" i terreni abitati e usati dagli Ainu, fra cui le aree di caccia e pesca, gli spazi di vita tradizionali, procedendo ad una loro privatizzazione e redistribuzione a immigrati giapponesi. Gli Ainu, costretti a trasferirsi in altre zone controllate in maniera pi\u00f9 capillare dal governo, non vennero pi\u00f9 riconosciuti come gruppo etnico, ma definiti \"heimin\" (persone comuni), ed entrarono a far parte dei ceti inferiori della societ\u00e0.\nIl periodo successivo alla seconda guerra mondiale fu caratterizzato dalla presa di coscienza del popolo Ainu, che inizi\u00f2 a reclamare i propri diritti come popolazione indigena giapponese. Dagli anni Sessanta, una piccola comunit\u00e0 Ainu ha iniziato ad affermare una propria identit\u00e0 al di fuori del contesto pubblico di una nazione omogenea, facendosi chiamare \"Ainu Minzoku\" ( \u30a2\u30a4\u30cc\u6c11\u65cf, popolazione Ainu). \nNel 1992 il leader della Hokkaido Ainu Association Giichi Nomura, in occasione della Giornata Internazionale dei popoli indigeni tenne un discorso nella sede delle Nazioni Unite a New York, ricordando le discriminazioni subite dal popolo Ainu e concludendolo con un ringraziamento al pubblico in lingua ainu. Nel 1997, la legge che durante il periodo Meiji mirava a disconoscere la popolazione Ainu venne sostituita con l'\"Ainu Cultural Promotion Act\" (in giapponese \u30a2\u30a4\u30cc\u65b0\u6cd5, Ainu Shinp\u014d), con l'intento di assegnare agli Ainu un posto significativo all'interno della societ\u00e0 giapponese. Questa legge ha dato il via a diversi movimenti di rivitalizzazione linguistica della lingua ainu, tuttora in attivit\u00e0, e ha rappresentato la prima policy ufficiale da parte del governo giapponese in materia di multiculturalismo.\nParlanti.\nLa lingua ainu \u00e8 una lingua estinta, in quanto non vi \u00e8 pi\u00f9 alcun parlante monolingue vivente. Nella citt\u00e0 di Nibutani (parte di Biratori, Hokkaid\u014d) dove vivono molti dei parlanti nativi rimasti, ci sono solo 100 parlanti, di cui 15 usavano la lingua quotidianamente alla fine degli anni Ottanta. In tutta Hokkaid\u014d, tranne poche eccezioni, ci sono circa 1000 parlanti nativi oltre i 30 anni. L'uso della lingua ainu fra i nativi sta crescendo, e si sta affermando un movimento per fermare il declino dei parlanti. La maggior parte dei 150.000 Ainu dichiarati in Giappone (molti altri Ainu non sono consci delle loro origini o si nascondono per paura di essere discriminati) parlano solo giapponese, sebbene ci sia un numero crescente di persone che parlano l'ainu come seconda lingua, specialmente a Hokkaid\u014d, grazie agli sforzi dell'attivista Ainu ed ex membro del Parlamento giapponese Shigeru Kayano, che era anche lui un parlante nativo.\nI parlanti della lingua ainu sono raggruppati in quattro categorie: \nLa prima categoria \u00e8 rappresentata da quei parlanti della lingua gi\u00e0 scomparsi. Il tipo di lingua utilizzata da loro rappresenta la base per i libri di testo in lingua e per le analisi linguistiche. \nIl gruppo di bilingui Ainu-Giapponesi \u00e8 molto ristretto, con una manciata di persone appartenenti alla generazione pi\u00f9 anziana. Queste persone hanno imparato la lingua ascoltando i propri genitori e i propri parenti, utilizzandola strettamente in ambiente familiare. Al giorno d'oggi, usano la lingua ainu in contesti ristretti, e il giapponese \u00e8 la loro lingua principale. \nLe persone del terzo gruppo non si considerano veri e propri parlanti della lingua, appartenendo ad una generazione caratterizzata dalla discriminazione del popolo Ainu, dove i sistemi di supporto della comunit\u00e0 sociolinguistica Ainu non erano pi\u00f9 presenti. Essi non hanno riconosciuto la propria identit\u00e0 Ainu, ma probabilmente conoscono la lingua. \nL'ultimo gruppo di parlanti invece \u00e8 rappresentato dalla generazione pi\u00f9 giovane di Ainu che vuole studiare la lingua e la propria cultura. \u00c8 la maggior parte di persone che frequenta lezioni in lingua ainu o che si \u00e8 iscritta a corsi universitari che si focalizzano su studi sugli Ainu. La prima lingua resta per\u00f2 il giapponese.\nFonologia e scrittura.\nLe sillabe ainu sono CV(C) e ci sono pochi nessi consonantici.\nConsonanti.\nLa lingua Ainu presenta solamente 12 consonanti, e non prevede una distinzione tra consonanti sorde e sonore. Queste possono presentarsi a inizio sillaba, e le consonanti che possono trovarsi a fine sillaba sono prerogativa delle varianti dialettali dell'Ainu Hokkaido e dell'Ainu Sachalin. \nLe tre consonanti occlusive /p/, /t/ e /k/ formano una singola serie, e quando si trovano all'inizio di una parola sono sorde. \nLa sequenza /ti/ \u00e8 realizzata come , /s/ diventa prima della /i/ e alla fine di sillaba. \nLa lingua Ainu ha un'unica consonante liquida, la /r/. Se posta a inizio della sillaba, essa assume lo stesso suono della consonante giapponese /r/. La pronuncia, tuttavia, cambia a seconda della persona, come la controparte giapponese. Molte persone hanno una /r/ occlusiva, simile al suono , mentre altre persone la pronunciano come [l]. Caratteristica peculiare della /r/ a fine sillaba, presente nella variante dell'Ainu Hokkaido, \u00e8 la pronuncia ripetuta della vocale che la precede. (es. \"kor\" \"avere\" si pronuncer\u00e0 koro). Questa tendenza \u00e8 presente anche nell'Ainu moderno, influenzato ampiamente dal giapponese. \nPresenta inoltre due consonanti nasali, /m/ e /n/, anch'esse simili alle loro controparti giapponesi. Prima della /k/, /n/ diventa [\u014b\u0329]. Prima della /p/ e della /m/, queste due consonanti vengono neutralizzate, e si trova solo il suono . Inoltre, quando \u00e8 seguita da /h/, /n/ assume un ruolo vocalico/sillabico e viene trascritto come \u0144 e realizzato [n\u0329].\nIl fonema /h/ si differenzia leggermente da quello giapponese, in quanto \u00e8 frequentemente indebolito intervocalicalmente e subisce una sonorizzazione. Ci sono alcune variazioni fra i dialetti; nel dialetto di Sachalin, le finali di sillaba /p, t, k, r/ sono pronunciate come una /h/.\n/'/ invece \u00e8 un'occlusiva glottale sorda , utilizzata per separare due vocali e favorirne la pronuncia in modo chiaro.\nDittonghi.\nNella traslitterazione in caratteri latini il grafema \"y\" finale viene pronunciato [i] e \"w\" finale viene pronunciato come [u].\nEsempio con la sillaba iniziale \"k\":\nAlcune combinazioni di katakana hanno suoni differenti dal giapponese convenzionale.\nTipologia e grammatica.\nLa lingua ainu utilizza una sintassi del tipo SOV in cui soggetto e oggetto sono di solito evidenziati da suffissi. I sostantivi possono riunirsi per modificarsi; la testa va alla fine. I verbi, che possono essere transitivi o intransitivi, accettano affissi derivazionali.\nVerbi.\nIl predicato costituisce la parte pi\u00f9 importante della lingua Ainu. Viene utilizzata la stessa forma indipendentemente dal tempo presente, passato o futuro, intuibile dal contesto della frase. Vi sono pochi verbi con una netta distinzione tra verbi singolari e verbi plurali.\nNella lingua Ainu il numero fa riferimento all'azione espressa dal verbo e dal numero degli eventi. Per esempio, il verbo \"tuye\" (tagliare, verbo singolare) esprime una persona che taglia una singola volta; il corrispondente plurale \u00e8 \"tuypa\", che indica appunto due o pi\u00f9 persone che svolgono l'azione di tagliare, oppure una singola persona che taglia pi\u00f9 oggetti.\nPer i verbi transitivi, il numero coincide spesso con il numero dell'oggetto. Il suffisso pluralizzante -pa pu\u00f2 attaccarsi anche a verbi che non presentano una distinzione tra singolare e plurale per esprimere l'azione di un soggetto plurale o di un'azione svolta su un oggetto plurale.\nI verbi possono essere transitivi o intransitivi; questi ultimi non prevedono l'uso di oggetto o complemento nella frase.\nPronomi personali e prefissi personali.\nLa lingua ainu ha pronomi personali di prima, seconda e terza persona. Presenta anche un pronome indefinito, ognuno con singolare e plurale. Il pronome pi\u00f9 comune \u00e8 \"an\" al singolare e \"oka/okay\" al plurale. Possono essere anche interpretati come verbi intransitivi, con il significato di \"essere\" o \"esistere\". \nI pronomi personali sono usati come un nome. Possono essere utilizzati sia come soggetto, sia come oggetto che come complemento. Ciononostante, a differenza dei nomi comuni, possono non essere il nucleo di una frase sostantivata non modificata da modificatori.\nLessico.\nLa lingua Ainu ha pochi vocaboli che indicano concetti astratti o prodotti della civilizzazione moderna, ma \u00e8 piena di termini che fanno riferimento alle attivit\u00e0 quotidiane del popolo Ainu, come le piante, gli animali, la caccia e la pesca. Esistono poche parole formate da un'unica radice; anche le parole pi\u00f9 semplici possono essere divise in parti pi\u00f9 piccole, una volta tracciata la loro etimologia. Le radici originali sono circa un centinaio. La maggior parte delle parole \u00e8 basata sulla derivazione, sul raddoppiamento e sulla combinazione con altre parole. Di conseguenza, il numero di vocaboli utilizzati da un qualsiasi parlante ammonta a numerose migliaia. \nNumeri.\nCaratteristico \u00e8 anche il modo in cui la lingua ainu esprime i numeri. \nLa /p/ finale, presente dai numeri da 1 a 4, significa \"cosa\", e le lettere che la precedono sono forme aggettivali che stanno a significare \"di uno\", \"di due\", \"di tre\" e \"di quattro\". \nL'origine per il numero cinque \u00e8 probabilmente derivata dalla parola Ainu \"aske\", che significa mano, ed \u00e8 usato solamente nei composti.\nLe parole dal sei al nove sono composti in modo tale da dimostrare quanto sono distanti dal numero dieci. In poche parole, il numero sei sar\u00e0 il risultato di \"meno quattro pi\u00f9 dieci\" e cos\u00ec via. \nDal numero undici in poi vale un ragionamento simile a quello precedentemente spiegato, ma si andranno ad enunciare i numeri in base a quante cifre superano il numero dieci. Per esempio, undici si dir\u00e0 \"sinep ikasma wanpe\", che equivale a \"pi\u00f9 uno, dieci\" e cos\u00ec via. \nIl numero venti \u00e8 una parola differente, di origine sconosciuta, e anche i multipli come quaranta o sessanta vengono espressi in un sistema vigesimale anzich\u00e9 decimale, poich\u00e9 la popolazione non aveva motivazioni per contare fino ad un numero cos\u00ec grande. Ciononostante, nel dialetto di Sachalin, esisteva un termine che indicava le centinaia. Il dialetto di Sachalin, inoltre, adottava il sistema numerico decimale anzich\u00e9 quello vigesimale.\nScrittura.\nUfficialmente la lingua ainu si scrive attraverso una versione modificata del sillabario giapponese katakana.\nIl blocco Unicode \"Katakana Phonetic Extensions\" (31F0-31FF) include caratteri katakana in gran parte utilizzati nella lingua ainu. I katakana per le consonanti finali, che non appaiono in giapponese, sono spesso utilizzati in ainu. Viene anche utilizzato l'alfabeto latino. La rivista \"Ainu Times\" pubblica i propri numeri con entrambi gli stili di scrittura.\nIl reverendo John Batchelor fu un missionario che visse tra gli Ainu, li studi\u00f2 e pubblic\u00f2 numerosi lavori sulla cultura di questa popolazione. Dal momento che la lingua ainu non possedeva un vero e proprio sistema di scrittura, Batchelor fu il primo a concepirne uno. Tra le sue opere pi\u00f9 importanti vi \u00e8 \"An Ainu-English-Japanese Dictionary\", di cui vennero pubblicate ben quattro edizioni, e una grammatica della lingua ainu, scritta nel 1903. Nonostante questi sforzi per dare alla lingua ainu una propria identit\u00e0 fornendo uno stile di scrittura completamente nuovo, le descrizioni di Batchelor erano tutt'altro che corrette, e successivamente alcuni ricercatori, che avevano fatto affidamento sulle sue opere, hanno inconsapevolmente perpetuato un numero rilevante di errori, basati anche su storici pregiudizi della lingua.\nKatakana speciale per la lingua ainu.\nQuesta \u00e8 una lista dei katakana speciali utilizzati nella trascrizione della lingua ainu. La maggioranza dei caratteri appartengono al set esteso di katakana, nonostante alcuni vennero usati storicamente nel giapponese. Alcuni caratteri proposti precedentemente non sono stati aggiunti all'Unicode dal momento che possono rappresentare una sequenza di due caratteri. \nVocali lunghe.\nNel dialetto di Sachalin vi sono delle vocali lunghe: vengono marcate sia tramite l'accento circonflesso che il macron nell'alfabeto latino, mentre dal segno della vocale lunga nel katakana.\nEsempio con la \"k\" a inizio parola:\nStudi sulla lingua ainu.\nA parte numerosi nomi propri ainu presenti in rapporti del secolo VIII e alcuni termini che comparvero pi\u00f9 tardi, i primi glossari ainu apparirono solamente nel secolo XVII, scritti per lo pi\u00f9 da giapponesi e da stranieri. Dizionari pi\u00f9 ampi comparvero nel secolo successivo. La prima registrazione vocale venne svolta agli inizi del secolo XX dal polacco Bronislaw Pilsudski.\nLa prima grammatica Ainu venne scritta dal missionario inglese John Batchelor che pubblic\u00f2 anche \"An Ainu-English-Japanese Grammar\", la cui prima edizione venne pubblicata nel 1889: la sua edizione del 1938 viene tutt'ora utilizzata nonostante l'innumerevole quantit\u00e0 di errori presenti. \nStudi pi\u00f9 affidabili sono stati compiuti da Kyosuke Kindaichi nel 1931, grazie al suo \"A study of Yukar: The Ainu Epics\". Un suo studente, Mashiho Chiri, ampli\u00f2 ulteriormente la grammatica sviluppata dal maestro e la estese anche al dialetto Sachalin. Chiri si focalizz\u00f2 principalmente sulle parole e sulle loro origini, e compil\u00f2 insieme a Kindaichi \"Classified Dictionary of the Ainu\", suddiviso in tre volumi (uomini, piante e animali). Quest'opera divenne la base di ogni tipologia di ricerca sulla lingua ainu. \nIn tempi pi\u00f9 recenti un numero sempre pi\u00f9 crescente di persone ha contribuito agli studi sulla lingua ainu, motivati dal rischio imminente di estinzione. Tra loro sono presenti alcuni studenti alla Hokkaido University che stanno conducendo studi e ricerche sui dialetti e sul folklore ainu; alcuni di loro sono attivisti del movimento di rivitalizzazione linguistica. La pubblicazione di libri con descrizioni grammaticali, materiali video e testimonianze \u00e8 aumentata incredibilmente negli anni '80 e '90.\nTradizione orale.\nGli Ainu hanno una ricca tradizione orale di saghe epiche chiamate Yukar, che contengono un gran numero di arcaicismi grammaticali e lessicali. Lo yukar veniva memorizzato e raccontato nei raduni e nelle cerimonie che spesso duravano ore o addirittura giorni. Gli Ainu hanno anche un'ulteriore forma narrativa denominata \"Uekeper\", usata nello stesso contesto. I poemi epici sacri venivano recitati come se fossero parole dettate da un dio in persona. Gli dei parlano in prima persona plurale. Alla fine di ogni verso vi \u00e8 un ritornello, denominato \"sakehe\", la cui origine \u00e8 sconosciuta. La tematica comune degli yukar \u00e8 la natura, ma esistono anche poemi epici sulla cultura degli Ainu, denominati \"oyna\". Questi racconti parlano sia delle origini della terra e del popolo, sia delle gesta di semidei, denominati \"oyna kamuy\". In contrasto con gli yukar, che hanno protagonisti principalmente maschili, esistono opere con protagoniste femminili, denominate \"menoko yukar\", cantate da donne. In entrambe le tipologie di poema epico, il protagonista viene identificato con il pronome indefinito, per indicare una sua citazione. In questo caso, tuttavia, non \u00e8 previsto l'uso del ritornello.\nContatti linguistici.\nDal momento che il popolo Ainu ha goduto di grande familiarit\u00e0 con la lingua giapponese, \u00e8 inevitabile che le due lingue si siano influenzate a vicenda. Molte parole ainu sono state prese in prestito dal giapponese, come per esempio \"puta/buta\" (maiale), \"tampaku/tabako\" (sigarette) e \"umma/uma\" (cavallo), rese note al popolo Ainu quando furono introdotte loro come merce di scambio. La parola \"menoko\" (donne Ainu) venne presa in prestito dal dialetto giapponese del Tohoku, e venne successivamente reimportata nella lingua giapponese. L'influenza dal giapponese non si limita solamente ai nomi, ma copre anche alcune funzioni grammaticali fondamentali per la struttura della frase, come per esempio i verbi e gli avverbi. \nEsistono pochi casi in cui la lingua ainu ha influenzato la lingua giapponese, e la maggior parte di essi si collegano al commercio. Esempi di tale influenza sono \"rakko/rakko\" (lontra marina), \"tonakai/tunakai\" (renna) e \"shishamo/susam\" (una tipologia di pesce). Anche le parole \"Emishi\" (parola arcaica usata per il popolo Ainu) e \"Ezo\" (che significa \"persone differenti del nord\", termine con il quale gli Ainu venivano conosciuti in Hokkaido prima del 1868) che appaiono spesso nella storia giapponese, derivano dall'Ainu. Il termine Ainu in questione \u00e8 \"enciw\" (che significa \"umano\"), ed \u00e8 usato anche nella variante dialettale ainu di Sachalin. \nLa lingua ainu, in particolare il dialetto di Sachalin, ha avuto un contatto intensivo con la lingua Nivkh, prendendo in prestito parole anche dal russo e dalla lingua Orok, mentre il dialetto delle isole Curili contiene molti termini ispirati al russo.\nRivitalizzazione.\nIn Hokkaido e in altre zone del Giappone come il Kanto, \u00e8 sorto un movimento volto alla rivitalizzazione della lingua ainu. La letteratura orale ainu \u00e8 stata documentata con l'intenzione di conservarla per le generazioni future e di utilizzarla come materiale educativo per gli studiosi della lingua. L'Associazione Ainu di Hokkaido (\u5317\u6d77\u9053 \u30a6 \u30bf \u30ea \u5354\u4f1a \"Hokkaid\u014d Utari Ky\u014dkai\"), fondata nel 1930, raccoglie gruppi hainu di Hokkaido e di altre zone, e ha all'attivo circa 500 membri. Dal 1987 promuove lezioni di lingua ainu, corsi per insegnanti di lingua ainu e rilascia materiali educativi in lingua, compresi libri di testo. Anche i linguisti Wajin insegnano ainu e istruiscono gli studenti a diventare insegnanti di lingua all\u2019universit\u00e0. Nonostante tutti questi sforzi, la lingua ainu non viene ancora insegnata in nessuna scuola secondaria del Giappone. \nGrazie all'Ainu Cultural Promotion Act del 1997, i dizionari ainu vennero trasformati e divennero strumenti per aumentare la comunicazione e conservare testimonianze della lingua al fine di rivitalizzarla e promuovere la cultura. Il numero di studiosi della lingua ainu come seconda lingua \u00e8 in aumento, specialmente in Hokkaido, in parte grazie agli interventi pionieristici di Shigeru Kayano, nativo, parlamentare e attivista Ainu, che apr\u00ec una scuola di lingua ainu nel 1987. La Ainu Association of Hokkaido \u00e8 la principale fonte di supporto della cultura Ainu in Hokkaido. In alcune zone del Giappone sono state svolte delle lezioni in lingua ainu, e un gruppo ristretto di persone sta imparando la lingua. Sono stati anche eseguiti degli sforzi per produrre materiale facilmente reperibile in rete per quanto riguarda l\u2019ainu colloquiale, dal momento che la maggior parte della documentazione in lingua ainu si focalizza sulla testimonianza di racconti popolari.\nLa lingua ainu \u00e8 presente anche nei media; il primo programma radiofonico ainu, chiamato FM Pipaushi, va in onda dal 2001 con un programma di 15 minuti in lingua ainu ed \u00e8 sovvenzionato dalla FRPAC; vi \u00e8 anche un giornale, \"The Ainu Times\", istituito nel 1997 . Inoltre, la lingua ainu \u00e8 stata vista in domini pubblici come il nome di un centro commerciale, \u201cRera\u201d, che significa \u201cvento\u201d nell\u2019area di Minami Chitose e il nome \u201cPewre\u201d che significa \u201cgiovane\u201d in un centro a Chitose: c\u2019\u00e8 anche una squadra di pallacanestro a Sapporo chiamata \u201cPera Kamuy\u201d che significa \u201cDio del Vento\u201d. Anche il nome di una famosa rivista giapponese di moda, \"Non-no\" \u00e8 un termine ainu, che significa \"fiore\"."}
{"id": "87687", "revid": "21880", "url": "https://it.wikipedia.org/wiki?curid=87687", "title": "Tossillagine", "text": ""}
{"id": "87689", "revid": "39692", "url": "https://it.wikipedia.org/wiki?curid=87689", "title": "Farfaro", "text": ""}
{"id": "87692", "revid": "110647644", "url": "https://it.wikipedia.org/wiki?curid=87692", "title": "Interior Gateway Routing Protocol", "text": "L'Interior Gateway Routing Protocol (IGRP) \u00e8 un protocollo di routing di tipo distance vector IGP proprietario, inventato da Cisco, usato dai router per scambiarsi informazioni di routing dentro un cosiddetto sistema autonomo.\nCaratteristiche.\nIGRP fu creato per superare i limiti del RIP (hop count massimo di 15 e singola metrica di routing) quando veniva usato in reti di grandi dimensioni. IGRP supporta metriche multiple per ogni percorso: larghezza di banda, carico della linea, ritardo e affidabilit\u00e0; per comparare due percorsi combina queste metriche in una sola metrica usando una formula con costanti predefinite. Il massimo di hop count \u00e8 255.\nEvoluzione.\nIl suo successore \u00e8 Enhanced Interior Gateway Routing Protocol (EIGRP), un protocollo di routing distance-vector routing che usa molte funzionalit\u00e0 dei protocolli link-state protocols."}
{"id": "87694", "revid": "1543377", "url": "https://it.wikipedia.org/wiki?curid=87694", "title": "FLOPS", "text": "FLOPS (acronimo di \"FLoating point Operations Per Second\"), in informatica, indica il numero di operazioni in virgola mobile eseguite in un secondo dalla CPU.\nDescrizione.\nLa maggior parte dei microprocessori moderni pu\u00f2 eseguire 4 FLOPs per ciclo di \"clock\". Pertanto teoricamente un processore single-core con un clock a 2,5 GHz ha una capacit\u00e0 di 10 miliardi di FLOPS, ovvero 10 GFLOPS. Questa equazione, tuttavia, si applica in modo piuttosto generico ad una determinata architettura hardware ed ovviamente non tiene conto dei limiti imposti dalla larghezza di banda della memoria o di altri vincoli architetturali. In genere, quindi, il valore di FLOPS di un dato sistema non viene determinato su calcoli teorici come questo.\nI moderni processori includono una \"floating point unit\" (FPU), componente specializzata nel calcolo delle operazioni in virgola mobile. Quindi il FLOPS \u00e8 un'unit\u00e0 di misura delle prestazioni della FPU. La valutazione dell'effettiva potenza di calcolo della FPU deve essere effettuata in relazione ad un riferimento standard, che consenta di comparare i valori ottenuti con quelli di altri elaboratori. Un riferimento in questo senso sono il LINPACK e il LAPACK.\nLo studio delle prestazioni di un calcolatore attraverso la misura dei FLOPS non fornisce indicazioni dettagliate sulle reali capacit\u00e0 di elaborazione della CPU poich\u00e9 non sono considerati fattori quali il carico del microprocessore e il tipo di operazione in virgola mobile. Per questo motivo \u00e8 stata creata la SPEC (Standard Performance Evaluation Corporation), il cui compito \u00e8 fornire dei riferimenti pi\u00f9 dettagliati e precisi.\nOperazioni a virgola mobile e operazioni con interi.\nIl FLOPS misura la capacit\u00e0 computazionale di un computer. Un esempio di operazione a virgola mobile \u00e8 il calcolo di equazioni matematiche; in quanto tale, il FLOPS \u00e8 un'utile misura delle prestazioni di un supercomputer. Il MIPS \u00e8 usato per misurare le performance di un computer a livello di operazioni intere. Esempi di operazioni intere includono il movimento di dati (da A a B) o il confronto di valori (se A = B, allora C). Il MIPS \u00e8 sufficiente come \"benchmark\" per le prestazioni quando \u00e8 usato nelle database query, per la videoscrittura, fogli elettronici, o per l'avvio di sistemi operativi virtuali multipli. Frank H. McMahon, della Lawrence Livermore National Laboratory, invent\u00f2 i termini FLOPS e MFLOPS (megaFLOPS) per comparare i cosiddetti supercomputer dell'epoca, dal numero di calcoli in virgola mobile che essi erano in grado di compiere al secondo. Questo fu una scelta migliore rispetto ad usare il diffuso MIPS per il confronto tra computer poich\u00e9 queste statistiche di solito hanno poca attinenza con le capacit\u00e0 aritmetiche della macchina.\nMezza precisione, singola e doppia precisione.\nEsistono diversi tipi di FLOPS in base alla precisione matematica che viene calcolata. I calcoli a doppia precisone sono quelli con maggior carattere di precisione ma sono anche quelli computazionalmente pi\u00f9 impegnativi e corrispondono alla rappresentazione a 64bit dei dati. Recentemente ha preso molto piede il calcolo \"half-precision\" (16 bit) che \u00e8 molto performante all'interno delle librerie grafiche."}
{"id": "87695", "revid": "3182", "url": "https://it.wikipedia.org/wiki?curid=87695", "title": "IGRP", "text": ""}
{"id": "87696", "revid": "1543377", "url": "https://it.wikipedia.org/wiki?curid=87696", "title": "Curta", "text": "La Curta \u00e8 una piccola calcolatrice meccanica di precisione azionata a manovella, messa sul mercato nel 1948.\nHa un design elegante, ergonomico e compatto (altezza 85mm), un piccolo cilindro che pu\u00f2 essere tenuto nel palmo della mano.\nPu\u00f2 essere utilizzata per effettuare addizioni, sottrazioni, moltiplicazioni, divisioni e, con maggiore impegno, anche l'estrazione della radice quadrata ed altre operazioni.\nIl principio di funzionamento riprende, perfezionandolo e miniaturizzandolo, quello dello Stepped Reckoner di Gottfried Leibniz, con i valori in entrata impostati tramite cursori e sommati o sottratti usando come traspositore un cilindro con scanalature di diversa lunghezza.\nL'ideatore.\nIl progetto della Curta fu portato a termine dall'ingegnere austriaco Curt Herzstark mentre era imprigionato nel campo di concentramento di Buchenwald.\nEgli aveva sviluppato fin da piccolo una notevole esperienza sulle calcolatrici meccaniche, poich\u00e9 il padre aveva un'azienda produttrice di macchine per ufficio, la Austria. Questa produceva delle calcolatrici basate, come poi la Curta, sul \"traspositore\" di Leibniz.\nIl giovane Curt inizi\u00f2 la progettazione della sua calcolatrice per l'azienda paterna. Quando fu internato, a seguito delle persecuzioni naziste contro gli Ebrei, egli venne assegnato ad una unit\u00e0 \"speciale\" per poter terminare la sua invenzione, che i nazisti volevano donare ad Hitler. La sua bravura fu tale che, seppure in condizioni disperate, riusc\u00ec a riprendere e completare il progetto.\nDopo essere sopravvissuto al campo ed alla seconda guerra mondiale pot\u00e9 perfezionare e completare il progetto. La costruzione fu affidata all'azienda Contina Ltd Mauren nel Liechtenstein.\nEssa fu considerata la migliore calcolatrice portatile disponibile fino all'avvento delle calcolatrici elettroniche, negli anni settanta.\nNe sono state prodotte in totale circa 140000, di cui 80000 di tipo I e 60000 di tipo II. L'ultimo esemplare usc\u00ec dalla fabbrica nel 1970.\nIl prezzo di vendita era di 125$ dell'epoca.\nAspetto ed uso.\nI numeri vengono introdotti utilizzando alcuni cursori (uno per ogni posizione decimale) presenti lateralmente sul cilindro e facilmente impostabili con il pollice.\nSulla parte superiore \u00e8 presente una manovella, un contatore delle rotazioni ed un totalizzatore che mostra il risultato, tranne che quando si effettuano delle divisioni. In questo caso, sul \"contatore\" si legge il quoziente e sul \"totalizzatore\" il resto\nUn singolo giro della manovella addiziona il numero impostato con i cursori sul totalizzatore ed incrementa di uno il contatore delle rotazioni. Cambiando ora il valore di ingresso e dando un ulteriore giro della manovella si addiziona questo nuovo valore e cos\u00ec via. Estraendo leggermente la manovella, ogni rotazione sottrae il numero impostato con i cursori, invece di sommarlo.\nLe operazioni di moltiplicazione e divisione richiedono una serie di rotazioni della manovella, il cui numero viene registrato dal contatore. In pratica si imposta il \"moltiplicando\" sui cursori, quindi si considera il moltiplicatore una cifra alla volta, a cominciare dalle unit\u00e0. Si ruota la manovella un numero di volte pari alla prima cifra, quindi si ruota di uno scatto una ghiera che in pratica aumenta di un ordine di grandezza il peso di ciascun cursore, dopodich\u00e9 si ruota la manovella un numero di volte pari alla seconda cifra e cos\u00ec via. Il risultato si legge sul totalizzatore, il moltiplicando dalla posizione dei cursori e il moltiplicatore sul contagiri. La divisione \u00e8 ottenuta similmente. Prima si somma il dividendo per averlo sul totalizzatore, poi si imposta il divisore tramite i cursori e, estraendo la manovella, si incomincia a sottrarlo ripetutamente ruotando, quando serve, la ghiera. Alla fine il risultato sar\u00e0 leggibile sul contagiri ed il resto sul totalizzatore.\nAnche le operazioni pi\u00f9 complesse sono effettuate come composizione di somme e sottrazioni. Al termine dei calcoli o comunque prima di iniziare una nuova sessione i registri vengono azzerati ruotando un anello presente nella parte superiore.\nOltre al modello originale di Curta ne fu sviluppato un secondo, nel 1954. I due modelli, chiamati \"tipo I\" e \"tipo II\", differiscono per il numero di cifre elaborabili. Il primo modello accetta in ingresso numeri ad 8 cifre, ha un contagiri a 6 cifre ed un totalizzatore ad 11 cifre, il secondo, di dimensioni un po' maggiori, ha 11 cursori, un contatore di giri ad 8 cifre e\n15 cifre in uscita.\nLa Curta era affettuosamente chiamata \"macinapepe\" per la sua forma e funzionamento. Effettivamente essa sembrava \"macinare fuori\" il risultato.\nL'impiego nei rally automobilistici.\nL'uso della Curta ebbe un periodo di popolarit\u00e0 nei rally automobilistici tra gli anni sessanta e ottanta.\nAnche successivamente all'avvento delle calcolatrici elettroniche, la Curta continu\u00f2 ad essere usata per i calcoli di velocit\u00e0, tempi e distanze nelle gare, grazie anche alla maggiore robustezza e affidabilit\u00e0 rispetto alle prime macchinette elettroniche, e alla abilit\u00e0 acquisita dagli operatori di inserire le cifre con il solo tatto.\nCuriosit\u00e0.\nLa Curta viene citata come oggetto per collezionisti trattato a Portobello Road nel romanzo di William Gibson \"L'Accademia dei sogni\" del 2003."}
{"id": "87699", "revid": "1632387", "url": "https://it.wikipedia.org/wiki?curid=87699", "title": "Scorbuto", "text": "Lo scorbuto (pronuncia: scorb\u00f9to o sc\u00f2rbuto) \u00e8 una malattia dovuta a carenza di acido ascorbico (vitamina C) presente in agrumi, piccoli frutti e kiwi.\nDescrizione.\nLa vitamina C \u00e8 essenziale per la formazione del collagene e aiuta a mantenere l'integrit\u00e0 del tessuto connettivo, del tessuto osseo, della dentina dei denti. Essa \u00e8 indispensabile quindi per la guarigione delle ferite e facilita quella delle ustioni; facilita l'assorbimento del ferro non-eme nell'intestino. Considerando nel particolare il ruolo di mantenimento della molecola di collagene, la vitamina C (detta anche acido ascorbico) \u00e8 necessaria per l'idrossilazione della prolina e della lisina che costituiscono la struttura a tripla elica.\nConsiderando la proteina nel dettaglio, la struttura dell'elica (formata da ripetizioni di Gly-X-Y, dove X e Y rappresentano Pro o 4-Hyp, derivato della prolina (4R)-L-idrossiprolina) richiede che il residuo di prolina in posizione Y sia nella conformazione C\u03b3-eso mentre il residuo in posizione X deve possedere una conformazione C\u03b3-endo. In situazioni di carenza di vitamina C le cellule non riescono a idrossilare, o idrossilano con minore efficienza, la prolina nelle posizioni Y, con conseguente instabilit\u00e0 del collagene e tutti i relativi problemi legati all'insorgenza dello scorbuto. L'enzima coinvolto in tale reazione biochimica \u00e8 il prolil-idrossilasi, il quale necessita del potere riducente portato in dote dalla forma biologicamente attiva della vitamina C.\nLa carenza nei bambini \u00e8 dovuta a mancanza di supplementi di vitamina C.\nNegli adulti \u00e8 generalmente dovuta ad avversione per alcuni alimenti o a diete inappropriate. La gravidanza, l'allattamento, l'ipertiroidismo, le malattie infiammatorie acute e croniche, le operazioni chirurgiche, il sesso sono tutte condizioni che aumentano le richieste di vitamina C.\nLo scorbuto infantile compare abitualmente tra il 6\u00ba e il 12\u00ba mese di vita: il bambino \u00e8 irritabile, non ha appetito e non aumenta di peso, le estremit\u00e0 delle ossa lunghe (per esempio, femore) si rigonfiano, e le gengive sanguinano facilmente, spesso sono presenti febbre, anemia e aumento della frequenza cardiaca. Negli adulti lo scorbuto rimane latente per 3-12 mesi dopo il verificarsi della carenza di vitamina C, e si manifesta con emorragie gengivali e sottoungueali, apatia, irritabilit\u00e0, perdita di peso, dolori muscolari e articolari: le vecchie ferite cedono e le nuove stentano a guarire.\nTerapia e prevenzione.\nPer prevenire l'insorgenza dello scorbuto infantile si dovrebbe somministrare ogni giorno succo d'arancia fresco. La terapia dello scorbuto, sia del bambino sia dell'adulto, si basa sulla somministrazione di vitamina C per via orale. Utili sono anche alimenti come cavoli, broccoli, cavolfiori, spinaci, fragole, agrumi, peperoni e kiwi, consumati crudi, essendo la vitamina C termolabile.\nStoria e scoperte.\nLo scorbuto fu citato gi\u00e0 nelle cronache egizie a partire dal 1500 a.C. e, nonostante la citazione di Ippocrate riconducibile alle sue opere del quinto secolo, la patologia non suscit\u00f2 alcuna attenzione particolare da parte del pubblico. Per giungere alle prime considerazioni mediche (s'intenda, prive di basi diagnostiche e con approcci terapeutici casuali) si dovettero attendere i viaggi degli esploratori europei dal 1500 al 1800. La celebre circumnavigazione del globo che vede Ferdinando Magellano (1520) protagonista si concluse con pi\u00f9 dell'80% dell'equipaggio morto a causa della presunta malattia. Nel corso dei viaggi documentati nei diari di bordo furono adottate le procedure impartite dagli americani agli equipaggi, che prevedevano somministrazione di t\u00e8 al cedro, ricco per l'appunto di vitamina C. Fu nel 1747 che un medico scozzese della marina da guerra britannica di nome James Lind condusse il primo studio clinico accurato riportato sino a oggi. A bordo della HMS Salisbury, document\u00f2 scrupolosamente i sintomi dei marinai affetti dallo scorbuto, i quali includevano perdita di denti, emorragie e gengive sanguinanti.\nLind selezion\u00f2 12 uomini malati e li divise in sei coppie, prescrivendo una cura di base comune a tutti gli individui e in aggiunta un alimento integrato nella dieta differente per ciascuna coppia. Nell'ipotesi, nello specifico, che la malattia fosse da attribuire a un disordine dell'acidit\u00e0 dell'organismo, ad alcuni dei marinai diede del sidro, ad altri acqua di mare, misture di aglio, sedano o ancora del rafano. Ad altri due pazienti fece bere elisir di vetriolo e prescrisse un gargarismo acido, un'altra coppia ricevette cucchiai di aceto e un'ultima due arance e un limone. Quei due uomini che si nutrirono di agrumi guarirono e tornarono in sesto. Nonostante questa non costituisse la scoperta epocale - i benefici del lime e del limone erano gi\u00e0 noti da secoli - Lind dichiar\u00f2 definitivamente la supremazia degli agrumi nell'elenco di possibili rimedi al disturbo, pubblicando l'esperienza nel lavoro intitolato \"Treatise on the Scurvy (Trattato sullo scorbuto)\". Ciononostante, nella marina britannica non vennero presi provvedimenti per i successivi 40 anni, il che \u00e8 spiegato dal fatto che lo studio non fu pubblicato su una rivista maggiore di medicina.\nNel 1932, lo scienziato ungherese Albert Szent-Gy\u00f6rgyi dell'Universit\u00e0 di Pittsburgh e i ricercatori W.A. Waugh e C.G. King isolarono e sintetizzarono l'acido ascorbico (alias vitamina C)."}
{"id": "87702", "revid": "1529788", "url": "https://it.wikipedia.org/wiki?curid=87702", "title": "Esorcismo", "text": "Lesorcismo \u00e8 un insieme di pratiche e riti considerati efficaci, in ambito religioso, nello scacciare una presunta presenza demoniaca o malefica da una persona, un animale o da un luogo.\nQueste pratiche sono molto antiche e fanno parte del credo di varie religioni.\nSecondo svariate religioni esseri naturali possono essere posseduti da esseri soprannaturali. Colui che \u00e8 considerato essere sotto il controllo di spiriti malvagi non \u00e8 per\u00f2 reputato cosciente delle proprie azioni n\u00e9 diretto responsabile, ma come tramite per gli spiriti.\nTuttavia, nell'esperienza nota come indiamento, colui che \u00e8 considerato essere sotto il controllo di spiriti, cerca questo fatto con il proprio libero arbitrio, ed \u00e8 reputato cosciente delle proprie azioni e diretto responsabile. La natura di questi spiriti (o angeli) \u00e8 benefica o malefica verso la divinit\u00e0 e verso l'uomo.\nLa persona preposta agli esorcismi \u00e8 chiamata \"esorcista\". L'esorcista utilizza preghiere, formule prestabilite, gesti, simboli e anche icone, reliquie, oggetti benedetti.\nStoria.\nIl concetto di possessione malefica e la pratica dell'esorcismo sono molto antichi e diffusi.\nIl Nuovo Testamento annovera tra i miracoli di Ges\u00f9 Cristo la liberazione di alcuni indemoniati, come nel caso dell'indemoniato di Gerasa (cfr. Vangelo secondo Luca, e Marco . \u00c8 inoltre da ricordare che la liberazione dai demoni \u00e8 parte integrante del messaggio evangelico e della missione apostolica della Chiesa nel mondo (...\"Guarite gli infermi, risuscitate i morti, sanate i lebbrosi, cacciate i dem\u00f2ni, gratuitamente avete ricevuto, gratuitamente date\"...; Matteo, 10,8). Per questo motivo e per la tradizione ininterrotta, la possessione demoniaca fece parte del credo del Cristianesimo fin dal suo inizio; l'esorcismo, come pia pratica di liberazione dal demonio \u00e8 stata ed \u00e8 ancora una pratica riconosciuta e promossa dalla Chiesa cattolica, dalla Chiesa ortodossa e da varie Chiese protestanti.\nLa pratica dell'esorcismo \u00e8 diminuita in tempi recenti in molti gruppi religiosi, anche a motivo di una pi\u00f9 attenta diagnostica di problemi di carattere psichico e psicologico. Tale diminuzione pu\u00f2 anche essere ascritta ad un cambiamento nella cultura occidentale, dovuta a correnti filosofiche e di pensiero quali il razionalismo, materialismo o al naturalismo, che hanno ridotto l'attenzione verso il soprannaturale, in favore di interpretazioni pi\u00f9 moderne e razionali.\nEsorcismo nella religione ebraica.\nNella Cabala e nella tradizione giudaica europea, una persona pu\u00f2 essere posseduta da uno spirito maligno chiamato \"dybbuk\", che si ritiene essere l'anima vagante di una persona morta e fuggita dalla Geenna (un termine ebraico tradotto liberamente come \"inferno\"). Secondo questo credo, un'anima che non sia riuscita a compiere la sua missione durante la vita ha una seconda opportunit\u00e0 di compierla trasformandosi in un dybbuk. Il dybbuk deve essere esorcizzato con un rito religioso formale.\nEsorcismo nella religione cristiana.\nChiesa cattolica.\nNell'ambito della Chiesa cattolica, l'esorcismo, fatta eccezione dell'esorcismo ordinario praticato in occasione del battesimo, \u00e8 un sacramentale praticabile solo dai vescovi o da un presbitero che abbia ottenuto il mandato dal proprio vescovo. Nel passato l'esorcistato era il terzo ministero annoverato tra gli ordini minori, ma era solo un titolo formale e fu abolito con il Concilio Vaticano II.\nNei Vangeli, si trovano riferimenti al potere divino di esorcizzare i demoni, facolt\u00e0 donata alla Chiesa ed esercitata fin dalle prime comunit\u00e0 cristiane. L'esorcismo deve avvenire invocando \"nel nome e l'intervento di Ges\u00f9 Cristo Dio\", mediante imposizione delle mani sul malato (Mc 16,17-18).\nIn Mt 17,21 e Mc 9,29, si rende noto che i mezzi pi\u00f9 forti per scacciare i demoni pi\u00f9 resistenti sono la preghiera ed il digiuno, con eventuale carit\u00e0 ai poveri e la frazione del pane quotidiano, cio\u00e8 la messa o agape, come riportato negli Atti degli Apostoli: amore, preghiera, penitenza.\nEsempi di preghiere esorcistiche tradizionali o teologicamente fondate, note e certe: Santo Rosario, Preghiere a San Michele Arcangelo, preghiere a San Raffaele Arcangelo, devozione ad alcuni santi (Anna, Elisabetta, San Giorgio, San Vito).\nNella Bibbia, l'unico riferimento esplicito ad un esorcismo operato direttamente da un arcangelo di Dio, si trova nel Libro di Tobia (VIII, 3): Raffaele libera la futura moglie di Tobia, insegue il demone Asmodeo, e lo incatena in Egitto.\nIl primo scopo dell'esorcismo \u00e8 diagnostico, per verificare se la persona sottoposta a esorcismo \u00e8 affetta da disturbi naturali o posseduta dal Maligno. La sua durata \u00e8 varia, eventualmente in pi\u00f9 riprese che si sviluppano in un percorso che pu\u00f2 durare anni per ottenere la completa liberazione.\nOggi la Chiesa procede cautamente nel praticare l'esorcismo, soprattutto in presenza di malattie che, un tempo, venivano unicamente ascritte all'azione del Demonio come la schizofrenia, l'epilessia o altre malattie mentali.\nIl sacramentale dell'esorcismo \u00e8 disciplinato da un apposito rituale, \"De exorcismis et supplicationibus quibusdam\" (letteralmente \"gli esorcismi e alcune preghiere\"), adottato nel 1998 in sostituzione del precedente pi\u00f9 antico (1614) che resta in uso, in forza di un \"indulto\", dalla maggior parte degli esorcisti che lo considerano pi\u00f9 completo ed efficace.. Al 2016, l'edizione del '98 non era ancora stata tradotta in inglese.\nIl libro contiene l\"Exorcismus in Satanam et Angelos Apostaticos\" e la Preghiera a San Michele, che nella tradizione secolare e popolare \u00e8 considerata il pi\u00f9 potente esorcismo contro Satana, insieme alle preghiere al Prezioso Sangue di Ges\u00f9, culti condivisi con la Chiesa Ortodossa.\nIl sacerdote esorcista deve indagare sulla storia del suo paziente, soprattutto sul momento in cui sono iniziati i sintomi della possessione. Lo schema preposto di questo tipo di indagini prevederebbe:\nL'esorcismo \u00e8 considerato un ministero particolarmente delicato e difficile che viene affidato a sacerdoti dotati di particolare equilibrio psichico e spirituale. Il rituale suppone che la persona posseduta abbia la libera volont\u00e0, sebbene il demonio pu\u00f2 avere il controllo del suo corpo, e prevede preghiere, benedizioni, invocazioni secondo le indicazioni del rituale.\nSecondo la Chiesa cattolica ogni ordinario diocesano conferisce in conformit\u00e0 al canone 1172, il ministero in modo permanente o temporaneo ad un sacerdote di cui, per il bene delle anime di cui si dovr\u00e0 occupare, deve ben conoscerne le sue doti caratteriali oltre che \u201cornato di piet\u00e0, di scienza, di prudenza e integrit\u00e0 di vita\u201d secondo la fede cristiana, consapevole che tanto pi\u00f9 l'esorcista vive in pienezza di fede il suo sacerdozio tanto pi\u00f9 sar\u00e0 efficace la sua azione contro i demoni contro i quali ai laici riuniti non \u00e8 neppure lecito usare la formula dell'esorcismo contro satana e gli angeli ribelli.\nL'interesse popolare per l'esorcismo si riaccese in seguito all'uscita del film \"L'esorcista\", nel 1973. In quell'occasione l'arcidiocesi di Chicago fu sommersa di richieste di esorcismo tanto che si dovettero nominare degli esorcisti. L'importanza del rito \u00e8 stata riconfermata anche da papa Giovanni Paolo II. Nel settembre 2005 papa Benedetto XVI parl\u00f2 al Congresso dell'Associazione Italiana degli esorcisti incoraggiandoli a \"proseguire nel loro importante ministero a servizio della Chiesa, sostenuti dalla vigile attenzione dei loro vescovi e dalla incessante preghiera della comunit\u00e0 cristiana\".\nTra i pi\u00f9 grandi esorcisti della storia la Chiesa cattolica ricorda Sant'Antonio Abate, San Francesco d'Assisi, San Pio da Pietrelcina e San Filippo d'Agira.\nL'Associazione internazionale degli esorcisti - fondata nel 1990 da padre Ren\u00e9 Chenesseau, sacerdote ed esorcista francese, e da padre Gabriele Amorth, sacerdote ed esorcista nella Diocesi di Roma - \u00e8 l'unico ente in materia riconosciuto dal Vaticano. Attualmente sono oltre 400 gli esorcisti soci dell'Aie nel mondo, ai quali si aggiungono 124 ausiliari.\nChiesa protestante.\nLe Chiese Protestanti ridefiniscono i concetti di possessione ed esorcismo in chiave di \"influenze\" demoniache sulla mente; tali influenze richiedono una \"liberazione\" non attraverso complessi rituali ma semplicemente mediante la fede in Cristo. Questo fatto comporta quindi una pratica molto meno formale. Alcune Denominazioni Protestanti amministrano la liberazione molto raramente, mentre altre la considerano parte integrante delle celebrazioni e dei culti. Secondo quanto scritto sul vangelo di Marco capitolo 16 versetti 17 e 18, scacciare i demoni \u00e8 uno dei segni che accompagnano coloro che hanno creduto che Cristo Ges\u00f9 \u00e8 il figlio di Dio fatto uomo e venuto sulla terra per pagare il debito del peccato sulla croce. Ne consegue che ogni vero credente che riconosce in Cristo il suo salvatore ha l'autorit\u00e0 di compiere esorcismi, i quali, quindi, non sono prerogativa del clero. Chi libera dai demoni, secondo la Bibbia, \u00e8 solo Cristo il quale opera attraverso i credenti.\nLo psichiatra M. Scott Peck, un fervente credente cristiano, fece degli studi sull'esorcismo protestante, dapprima con l'intento di dimostrare che la possessione demoniaca non esiste, e ne amministr\u00f2 due lui stesso. Concluse che il concetto cristiano di possessione era un fenomeno reale. Ne deriv\u00f2 criteri diagnostici sostanzialmente differenti da quelli usati dalla Chiesa Cattolica. Dichiar\u00f2 di vedere delle differenze nella procedura e nello svolgimento degli esorcismi tra protestanti e cattolici, tali da fargli pensare che si tratti di due distinti fenomeni.\nChiesa ortodossa.\nAnche nella Chiesa ortodossa l'esorcismo \u00e8 una preghiera sacerdotale che il prete dirige verso Dio perch\u00e9 siano cacciati i demoni. Come nella Chiesa Cattolica, anche secondo gli ortodossi la morte, il peccato e la malattia sono in stretta connessione. Ogni manifestazione negativa (difficolt\u00e0, possessione, malattia ecc.) \u00e8 dunque considerata come un'azione diretta del demonio, pertanto \u00e8 necessario elevare la propria preghiera per la guarigione-liberazione di ogni persona che ne faccia richiesta con fede e umilt\u00e0, senza ricercarne le cause.\nSono tuttavia richieste due condizioni indispensabili prima di procedere all'esorcismo:\nLa preghiera non dispensa da questi doveri. Colui che segue fedelmente queste norme pu\u00f2 poi ricorrere alla preghiera della Chiesa.\nMentre la Chiesa cattolica fa eseguire molte indagini prima di autorizzare un esorcismo, la Chiesa ortodossa fa esattamente il contrario, ritenendo che poich\u00e9 il male \u00e8 opera del demonio, si deve comunque esorcizzarlo. Nelle Chiese ortodosse ci si accosta ad un esorcista con la stessa facilit\u00e0 e frequenza con la quale ci si accosta ad un confessore. Gli esorcisti, come i confessori, vengono nominati dal vescovo.\nGli esorcismi sono amministrati in un contesto liturgico, per esempio dopo un ufficio (vespro) o dopo un ufficio di supplica (paraclisi) a Cristo, agli angeli, ai santi, o dopo un ufficio per i malati. Le preghiere esorcistiche si trovano negli Eucologi, o libri sacramentali della Chiesa ortodossa, esse sono inserite tra il Battesimo e la Confessione. Questa collocazione indica che l'esorcismo \u00e8 una preghiera per il cristiano che, dopo il Battesimo, \u00e8 stato indotto al peccato o \u00e8 caduto in possessione e che questa preghiera \u00e8 intimamente connessa con il Sacramento della Confessione del cristiano. Esso viene spesso celebrato davanti ad un leggio dove vengono esposti il Vangelo e la Croce e il sacerdote deve indossare l'epitrachilio (o stola), cio\u00e8 lo stesso abito liturgico con cui celebra l'esorcismo battesimale e ogni sacramento penitenziale.\nNegli Eucologi si trovano gli \"esorcismi o orazioni di San Basilio Magno sopra gli ossessi dai demoni e contro qualsiasi infermit\u00e0\" (Eucologio, ed, rom. pp.\u00a0359\u2013366). Vi sono tre brani attribuiti a San Basilio e quattro a San Giovanni Crisostomo. Nella prima orazione il sacerdote chiede a Dio di cacciare il demonio, segue una vera dottrina sulla natura e l'attivit\u00e0 dei demoni in cui sono enumerati tutti gli elementi nei quali si nasconde lo spirito delle tenebre, tutte le forme che pu\u00f2 assumere per ingannare l'uomo e per nuocergli, sia nel corpo che nell'anima, quindi si ricorda tutta l'economia della Provvidenza rispetto all'umanit\u00e0: dalla creazione ai portenti dell'Antico Testamento, ed all'intervento della divinit\u00e0 nel Nuovo Testamento.\nQuesti pensieri sono ancora pi\u00f9 sviluppati nella terza orazione; verso la fine di essa sono ricordate la magia, l'astrologia, la necromanzia, l'ornitomanzia e tutte le false scienze proibite dalla Chiesa.\nNella prima, nella seconda e nella terza orazione attribuite a san Giovanni Crisostomo, si prega invece Iddio di cacciare il diavolo dall'anima e dal corpo del cristiano per renderlo \"tempio vivo, animato dallo Spirito Santo\" e si domanda che \"l'angelo di pace\" prenda il posto dell'angelo perverso e impuro. Queste formule completano l'insegnamento della Chiesa contenuto nell'esorcismo di san Basilio. Con maggiori sviluppi sono nuovamente rammentati tutti i benefici della creazione, della perseveranza, della redenzione del genere umano, e di nuovo sono palesate le astuzie del nemico di Dio. A questi esorcismi se ne aggiungono altri attribuiti a San Cipriano, a san Gregorio Nazianzeno e a San Nicodemo dell'Athos.\nEsorcismo nell'Islam.\nI veri casi di possessione sono molto rari e i fedeli devono fare attenzione a quegli esorcisti che fanno una diagnosi di possessione troppo frettolosamente perch\u00e9 potrebbero essere semplicemente dei profittatori.\nNell'Islam non esiste un \"clero\" vero e proprio, infatti non esistendo i sacramenti non ci pu\u00f2 essere un'ordinazione sacerdotale; ci sono per contro delle figure (come l'Imam, il Qadi o il Mollah) che, adeguatamente formate o avendo seguito determinati studi, svolgono delle funzioni religiose.\nCome nella Chiesa Cattolica anche le autorit\u00e0 islamiche negano la possibilit\u00e0 della possessione da parte delle anime di defunti.\nEsorcismo nel Corano e nella Sunna.\nUn versetto del Corano paragona lo stato dei peccatori nel giorno del giudizio a quello di coloro che sono vessati dal demonio:\n\"Coloro invece che si nutrono di usura resusciteranno come chi sia stato toccato da Satana.\"\nGli studiosi musulmani come l'Al-Qurtabi citano questo verso quale prova contro chi nega la possessione da Jinn, o l'attribuisce a cause naturali, e anche contro coloro che affermano che satana (\"Shaitan\") non entra negli uomini n\u00e9 li tocca.\nLa Sura 114, l'ultima nell'ordine di trascrizione (la 21\u00b0 nell'ordine cronologico di rivelazione), detta \u201cdegli esseri umani\u201d, \u00e8 una vera e propria invocazione esorcistica: \u201cCerco rifugio presso il Signore degli esseri umani\u2026 contro il male del tentatore subdolo che si insinua nell'animo delle creature, siano esse jinn o esseri umani\u201d. \u00c8 utilizzata in molti Paesi islamici, soprattutto sciiti, sotto diverse forme e incisa su diversi materiali, come talismano di protezione.\nAnche nella \"Sunna\" (la tradizione del profeta, fonte fondamentale dell'Islam dopo il Corano) il profeta Maometto e i suoi seguaci cacciarono esseri maligni dai corpi dei credenti usando versi del Corano, suppliche ad Allah, e acqua benedetta Zamzam.\nEsorcismo in altre religioni.\nNell'Induismo l'esorcismo viene effettuato solo se lo spirito penetrato nel corpo dell'indemoniato, che viene considerato santo per questo, rifiuta di andarsene dopo qualche tempo. Spesso il celebrante percuote il posseduto con foglie di neem durante un esorcismo elaborato e teatrale.\nLe culture sciamaniche presentano una forma di liberazione dagli spiriti. L'antropologo Michael Harner ha affermato che qualche forma di esorcismo esiste in tutte le culture sciamaniche.\nLa Wicca, una religione neopagana, non prevede la pratica dell'esorcismo poich\u00e9 ritiene che nessuno spirito, persona, cosa sia per propria natura \"cattiva\".\nVari promulgatori della New Age usano una sorta di liberazione spirituale e autori come Ken Page sono stati pionieri nel diffonderla e renderla popolare.\nPunto di vista psichiatrico e scientifico.\nLa possessione demoniaca non \u00e8 una malattia riconosciuta dalla medicina o dalla psichiatria in quanto tale. Gli scienziati hanno solitamente ricondotto questi casi a disturbi psichici.\nA coloro che si credono preda di una possessione demoniaca sono stati spesso diagnosticati disturbi mentali quali isteria, mania, psicosi, schizofrenia ed altri. Nei casi in cui \u00e8 stato diagnosticato un disturbo di personalit\u00e0 multiplo (oggi chiamato disturbo dissociativo dell'identit\u00e0, DDI), nel 29% dei casi i soggetti affermavano di identificarsi in un demone.\nSecondo la scienza, l'illusione che l'esorcismo funzioni \u00e8 da attribuire all'effetto placebo e alla suggestione.\nPunto di vista cattolico sulla concezione scientifica.\nL'istruzione degli esorcisti pubblicata nel 1999 (\"De exorcismis et supplicationibus quibusdam\" - DESQ 99, al n. 17) raccomanda all'esorcista di consultarsi con un medico-psichiatra \" competente nelle realt\u00e0 spirituali\", prima di iniziare i propri riti. Tuttavia, il consulto medico-esorcista o visita medica del presunto posseduto non sono prescritte dal canone 1172 del Codice di diritto canonico vigente.\nFilmografia.\nL'esorcismo \u00e8 un soggetto piuttosto popolare per l'industria cinematografica, in particolare per il genere horror:"}
{"id": "87706", "revid": "1655645", "url": "https://it.wikipedia.org/wiki?curid=87706", "title": "Burino", "text": "Con il termine burino, in dialetto romanesco, viene designato il contadino, il campagnolo e, in senso pi\u00f9 esteso e moderno, una persona con forma e modi da provinciale.\nOrigine del termine.\nSecondo un'etimologia spesso attribuitale popolarmente, essa sarebbe da far risalire ad un modo con cui venivano ipoteticamente chiamati i pastori venditori di burro \u2013 per l'appunto \"buro\" secondo la dizione romanesca \u2013 in attivit\u00e0 per le strade dell'Urbe, provenienti dalle campagne fuori citt\u00e0 e quindi associati col passare del tempo alla figura del rozzo zoticone.\nUn'ipotesi alternativa avanzata per l'origine del termine, senz'altro fondata quantomeno sulla scorta di fonti documentali che ne consentirebbero una ricostruzione etimologica meno aleatoria, sarebbe quella che invece la farebbe derivare dal termine \"bure\", ossia al manico dell'aratro, utilizzato nei secoli addietro per indicare sineddoticamente i braccianti della Romagna, regione per svariati secoli facente parte proprio dei dominii dello Stato Pontificio, ingaggiati di frequente come lavoratori stagionali nell'Agro romano. Infatti, lo stesso telaio dell'aratro era chiamato spesso e volentieri \"burino\" nell'Italia del passato.\nPer quanto riguarda poi l'origine semantica del nome di per s\u00e9, essa, attraverso il tardolatino \"buris, -is\", sarebbe riconducibile probabilmente ad un qualche lemma germanico \u2013 si vedano a tal proposito i termini \"baur\" e \"buer\" in germanico antico, \"beorman\" in sassone antico, \"bauer\" in tedesco, \"boer\" in olandese (da cui deriva pure \"boero\") e \"boor\" in inglese (desueto oggi giorno), tutti con il medesimo significato di contadino o fattore \u2013 e potrebbe risalire quindi ai non pochi secoli in cui le popolazioni germaniche antiche, dagli ostrogoti ai longobardi, dominarono la maggior parte dell'Italia."}
{"id": "87714", "revid": "712828", "url": "https://it.wikipedia.org/wiki?curid=87714", "title": "Musica degli Ainur", "text": ""}
{"id": "87718", "revid": "125853345", "url": "https://it.wikipedia.org/wiki?curid=87718", "title": "Vitus Jonassen Bering", "text": "Noto per essere stato a capo di due importanti spedizioni russe: la prima e la seconda spedizione in Kam\u010datka. Nato nello Jutland, mor\u00ec probabilmente di scorbuto, insieme ad altri 18 membri dell'equipaggio, nel mare di Bering, sull'isola che da allora porta il suo nome.\nSono stati chiamati in suo onore anche lo stretto di Bering, il ghiacciaio di Bering e la Beringia (l'antico ponte di terra che collegava l'Alaska e la Siberia).\nBiografia.\nUfficiale di marina nel suo paese si un\u00ec alla Marina imperiale russa nel 1704 prestando servizio in ruoli importanti, ma non di combattimento, durante la Grande guerra del Nord. Venne in seguito messo a capo della prima spedizione in Kam\u010datka dallo zar Pietro il Grande con l'incarico di scoprire se l'America e l'Asia fossero collegate. Bering part\u00ec da San Pietroburgo nel febbraio del 1725 come capo di una spedizione di 34 uomini, supportato dall'esperienza dei tenenti Martin Spangberg e Aleksej \u010cirikov.\nDiretti verso Ochotsk, incontrarono molte difficolt\u00e0 (in particolare la mancanza di cibo) prima di arrivare alla colonia. Da l\u00ec, gli uomini salparono verso la penisola di Kam\u010datka dove allestirono nuove navi per navigare verso nord (ripetendo il viaggio poco documentato fatto da Sem\u00ebn De\u017en\u00ebv ottant'anni prima).\nNell'agosto del 1728, Bering decise di avere prove sufficienti dell'esistenza di un mare tra l'Asia e l'America pur senza aver avvistato le coste americane. Per la prima spedizione, Bering fu ricompensato con denaro, prestigio e una promozione al rango di capitano comandante. Immediatamente inizi\u00f2 i preparativi per un secondo viaggio.\nTorn\u00f2 a Ochotsk con una spedizione molto pi\u00f9 grande, meglio preparata e molto pi\u00f9 ambiziosa: la cosiddetta seconda spedizione in Kam\u010datka, durante il regno dell'imperatrice Anna. La spedizione era molto articolata, il distaccamento di Bering e Aleksej \u010cirikov, a bordo rispettivamenti delle navi \"San Pietro\" e la \"San Paolo\" (\"\u0421\u0432\u044f\u0442\u043e\u0439 \u041f\u0451\u0442\u0440\" e \"\u0421\u0432\u044f\u0442\u043e\u0439 \u041f\u0430\u0432\u0435\u043b\") partirono il 4 giugno 1741 dalla baia dell'Ava\u010da, dal forte che in seguito sarebbe divenuto la citt\u00e0 di Petropavlovsk-Kam\u010datskij, diretti verso l'America del nord, ma una tempesta separ\u00f2 le navi. Bering avvist\u00f2 questa volta la costa meridionale dell'Alaska e il monte Saint Elias e uno sbarco fu effettuato a Kayak Island. Le condizioni avverse costrinsero Bering a tornare e durante il ritorno document\u00f2 la scoperta dell'isola Kodiak e alcune delle isole Aleutine. Uno dei marinai (Nikita \u0160umagin) mor\u00ec e fu sepolto su una di queste isole, e Bering chiam\u00f2 il gruppo insulare isole Shumagin in suo ricordo. Bering stesso era troppo malato per comandare la sua nave, che fu infine spinta a cercare rifugio su un'isola disabitata nel gruppo delle isole del Commodoro nel sud-ovest del mare di Bering, vicino alla penisola di Kamchatka. Il 19 dicembre 1741 Vitus Bering mor\u00ec sull'isola, a cui fu dato in seguito il nome di isola di Bering, insieme a 28 uomini del suo equipaggio. Secondo quanto riferito la causa della morte fu lo scorbuto (sebbene questo sia stato contestato). Il medico e naturalista tedesco Georg Wilhelm Steller, uno dei pochi uomini della spedizione che tornarono vivi in Europa, redasse un diario della spedizione.\nFu nel 1946 che alcuni cacciatori di pellicce rinvennero i resti del suo accampamento e solo nel 1991 una spedizione russo-danese cerc\u00f2 e trov\u00f2 i resti di Bering, per poi trasportarli in Russia, dove vennero studiati. Gli esami ai denti non evidenziarono segni di scorbuto. Effettivamente il decorso della malattia era stato insolitamente rapido, ed era cominciato poco tempo dopo l'inizio del viaggio di ritorno dall\u2019Alaska, quando verosimilmente Bering e i suoi compagni avevano ancora a disposizione alimenti freschi. Le cause della sua malattia sono quindi sconosciute. Basandosi sulle analisi fatte a Mosca e sul rapporto originale di Steller, l'insufficienza cardiaca fu la probabile causa di morte. I suoi resti furono poi riportati sull'isola di Bering.\nLetteratura.\nLo scrittore austriaco Konrad Bayer scrisse una biografia sull'esploratore, ricca di numerose digressioni, dal titolo \"La testa di Vitus Bering\"."}
{"id": "87719", "revid": "2519", "url": "https://it.wikipedia.org/wiki?curid=87719", "title": "Vitus Bering", "text": ""}
{"id": "87722", "revid": "84184", "url": "https://it.wikipedia.org/wiki?curid=87722", "title": "Lodigiani", "text": ""}
{"id": "87723", "revid": "2036605", "url": "https://it.wikipedia.org/wiki?curid=87723", "title": "Wavelength Division Multiplexing", "text": " \nWavelength Division Multiplexing (abbreviato WDM), nelle telecomunicazioni, indica un tipo di multiplazione utilizzato nei sistemi di comunicazione ottica. Di fatto trattasi di una multiplazione classica di tipo FDM dove in ottica si preferisce lavorare riferendosi alle lunghezze d'onda anzich\u00e9 alle usuali frequenze dell'onda elettromagnetica portante l'informazione.\nDescrizione.\nPer modulare diversi canali su una stessa fibra ottica si usano diverse portanti di differenti lunghezze d'onda, una per ogni canale, e per la singola portante si usa la modulazione di intensit\u00e0 o ampiezza. In questo modo \u00e8 possibile sfruttare la grande banda ottica disponibile della fibra. Ciascun canale \u00e8 poi a sua volta multiplato in TDM.\nIn gergo le lunghezze d'onda vengono anche chiamate \"colori\" e la trasmissione WDM viene detta \"colorata\", anche se in realt\u00e0 le lunghezze d'onda usate non sono nel campo del visibile.\nUno dei maggiori problemi che si riscontrano nell'utilizzo dei sistemi WDM \u00e8 la Cross Phase Modulation, un effetto non lineare dovuto all'effetto Kerr. L'effetto Kerr provoca infatti l'assorbimento contemporaneo di due fotoni da parte del materiale. Questo assorbimento porta ad un aumento dell'energia degli elettroni del materiale, che in seguito ritornano allo stato iniziale, emettendo un'altra coppia di fotoni. L'energia di questi due fotoni riemessi pu\u00f2 essere diversa da quella dei due fotoni assorbiti (la somma sar\u00e0 ovviamente uguale), e quindi sar\u00e0 diversa anche la lunghezza d'onda. In questo modo i fotoni riemessi vanno ad inserirsi in un altro canale, ad un'altra lunghezza d'onda, creando rumore ottico sul canale stesso. \nSistemi WDM.\nUn sistema WDM usa un multiplexer in trasmissione per inviare pi\u00f9 segnali insieme, e un \"demultiplexer\" in ricezione per separarli. Usando il giusto tipo di fibra ottica \u00e8 possibile avere un dispositivo che compie entrambe le azioni simultaneamente e pu\u00f2 funzionare come un \"Add-Drop Multiplexer\" ottico. I dispositivi di filtraggio ottico usati nei modulatori-demodulatori sono di solito degli interferometri di Fabry-P\u00e9rot a stato solido e singola frequenza, nella forma di vetro ottico ricoperto da film sottile.\nL'idea di base dei sistemi WDM fu pubblicata per la prima volta nel 1970 e nel 1978 essi cominciarono a essere realizzati in laboratorio. I primi sistemi WDM combinavano solo due segnali. I sistemi moderni possono gestire fino a 160 segnali e possono quindi moltiplicare la banda di una fibra a 10 Gbit/s fino a un limite teorico di oltre 1.6 Tbit/s su una singola coppia di fibre.\nI sistemi WDM sono apprezzati dalle societ\u00e0 telefoniche perch\u00e9 consentono di aumentare la banda disponibile in una rete senza dover stendere altra fibra ottica. Usando il WDM e gli amplificatori ottici, \u00e8 possibile aggiornare progressivamente la tecnologia degli apparati di rete senza essere costretti a rifare totalmente la rete \"backbone\". La capacit\u00e0 di banda di un certo collegamento pu\u00f2 essere aumentata semplicemente aggiornando i multiplatori e demultiplatori a ciascun capo del collegamento.\nQuesto \u00e8 spesso realizzato compiendo una serie di conversioni ottico-elettrico-ottico alle estremit\u00e0 della rete di trasporto, permettendo cos\u00ec l'interoperabilit\u00e0 con gli esistenti apparati con interfacce ottiche.\nLa maggior parte di sistemi WDM operano con fibre monomodali, con un diametro del nucleo di 9\u00a0\u00b5m. Alcuni tipi di WDM possono essere usati anche con fibre multi-modali che hanno diametro del nucleo di 50 o 62,5\u00a0\u00b5m.\nI primi sistemi WDM erano costosi e complicati da far funzionare. Tuttavia la successiva standardizzazione e una migliore compressione della dinamica dei sistemi WDM hanno abbassato molto i costi.\nI ricevitori ottici, contrariamente alle sorgenti laser, tendono a essere dispositivi a larga banda. Per questa ragione \u00e8 il demultiplexer che deve fornire la selettivit\u00e0 di lunghezza d'onda in ricezione nei sistemi WDM.\nI sistemi WDM si possono suddividere, in base alla separazione tra le diverse lunghezze d'onda usate, in WDM \"dense\" (DWDM \"densi\") e \"coarse\" (CWDM \"a grana grossa\"). I sistemi DWDM convenzionali forniscono fino a 40 canali nella terza finestra di trasmissione (la banda C) delle fibre in silicio, intorno alla lunghezza d'onda di 1550\u00a0nm, con una separazione tra i canali di 100\u00a0GHz. Diminuendo la spaziatura tra lunghezze d'onda \u00e8 oggi possibile usare la stessa finestra di trasmissione arrivando a 80/96 canali a intervalli di 50\u00a0GHz; sistemi a 160 canali e intervalli di 25\u00a0GHz sono a volte chiamati ultra densi. La tecnologia sta inoltre evolvendo verso sistemi ancor pi\u00f9 flessibili che utilizzano una spaziatura ancor pi\u00f9 ridotta (12,5\u00a0GHz) e consentono di assegnare a un singolo canale ottico un numero variabile di lunghezze d'onda della griglia a seconda delle necessit\u00e0 di banda, consentendo di ottimizzare l'uso dello spettro (sistemi DWDM \"flex-grid\"). A titolo di esempio, un segnale a 100\u00a0Gbit/s che in un sistema DWDM a griglia fissa richiede uno slot pari a 50\u00a0GHz di spettro, in un sistema \"flex-grid\" pu\u00f2 essere distribuito su 3 slot a 12,5\u00a0GHz, riducendo l'allocazione di banda a 37,5\u00a0GHz, ossia il 25% di banda in meno. La normativa ITU-T G.694.1 nell'edizione 02/2012 include anche la definizione delle caratteristiche per la \"flex-grid\".\nOgni lunghezza d'onda \u00e8 in grado di trasportare segnali con bit rate differente; la separazione dei canali consente il trasporto di servizi a 1 Gbit/s fino a 100 Gbit/s senza che si generi interferenza (crosstalk) - a tale proposito \u00e8 necessario sottolineare l'importanza di una corretta progettazione della rete in fibra ottica che tenga conto degli effetti dovuti alla dispersione, del bilanciamento di potenza tra i vari canali, della presenza di tecniche di modulazioni particolari che possano interferire con canali adiacenti eccetera. Un sistema a 80 lunghezze d'onda con spaziatura 50\u00a0GHz in banda C \u00e8 in grado di trasportare 8 Tbit/s di traffico su una singola coppia di fibre per oltre 2500\u00a0km senza che sia necessaria la rigenerazione del segnale (3R). Utilizzando poi pi\u00f9 portanti (pi\u00f9 lunghezze d'onda), \u00e8 possibile trasportare anche servizi a velocit\u00e0 superiori a 100 Gbit/s (tipicamente 200 o 400 Gbit/s); le lunghezze d'onda utilizzate dal segnale ottico costituiscono un \"supercanale\" (\"super-channel\").\nNel \"coarse\" WDM (CWDM) la separazione tra le lunghezze d'onda usate \u00e8 maggiore che nel convenzionale e nel DWDM, in modo da poter utilizzare componenti ottici meno sofisticati e quindi meno costosi. Per continuare a fornire 16 canali su una sola fibra, il CWDM usa interamente la banda di frequenze compresa tra la seconda e la terza finestra di trasmissione (1310/1550\u00a0nm rispettivamente) in cui, oltre alle due finestre (la finestra a minima dispersione e quella a minima attenuazione) \u00e8 compresa anche l'area critica dove pu\u00f2 aversi attenuazione del segnale per l'assorbimento dovuto alla presenza di impurit\u00e0 costituite da ossidrili OH; per questo si raccomanda di usare fibre ottiche senza OH nel caso si vogliano impiegare anche le frequenze di quest'area critica. Togliendo invece questa, rimangono i canali 31, 49, 51, 53, 55, 57, 59 e 61, che sono quelli pi\u00f9 usati.\nUn'altra differenza tra WDM, DWDM e CWDM \u00e8 legata all'amplificazione del segnale ottico. L'EDFA, \"Erbium Doped Fiber Amplifier\" (Amplificatore ottico all'Erbio) consente una buona amplificazione ad ampio spettro per le frequenze della banda C, mentre l'amplificazione in banda L \u00e8 solitamente meno efficiente. Amplificare i segnali attraverso amplificatori Raman consente invece di estendere i passi di amplificazione oltre i 50\u00a0dB di attenuazione di tratta, consentendo ad esempio di diminuire i passi di amplificazione (si possono trovare sistemi commerciali che, grazie a questa tecnica, consentono di amplificare segnali oltre i 100\u00a0km per tratta di fibra ottica). Per il CWDM non \u00e8 invece disponibile un'amplificazione ottica a larga banda, limitando cos\u00ec la lunghezza dei tratti di fibra senza rigenerazione ad alcune decine di chilometri.\nCoarse WDM.\nIn origine, il termine \"coarse wavelength division multiplexing\" (CWDM) era alquanto generico e indicava una serie di applicazioni differenti, che per\u00f2 hanno tutte in comune il fatto che la scelta nella spaziatura tra canali e la stabilit\u00e0 in frequenza sono tali da non consentire l'uso di amplificatori in fibra drogata all'erbio (\"erbium doped fiber amplifier\", EDFA). Prima che l'ITU-T introducesse una definizione formale e standardizzata del termine, il significato comune per CWDM indicava la generica multiplazione di due (o pi\u00f9) segnali su una singola fibra, usando la lunghezza d'onda di 1550\u00a0nm per uno e di 1310\u00a0nm per l'altro.\nNel 2002 con la raccomandazione ITU-T G.694.2, l'ITU standardizz\u00f2 una griglia di diciotto canali con lunghezze d'onda comprese tra 1270\u00a0nm e 1610\u00a0nm e spaziati tra loro di 20\u00a0nm. Una successiva revisione della raccomandazione G.694.2 (2003) spost\u00f2 la frequenza centrale di ogni canale di 1\u00a0nm, per cui in realt\u00e0 i canali sono compresi tra i 1271 e i 1611\u00a0nm. Le lunghezze d'onda della griglia CWDM inferiori ai 1470\u00a0nm sono considerate come \"inutilizzabili\" con le fibre pi\u00f9 vecchie specificate nella raccomandazione ITU-T G.652 a causa dell'attenuazione elevata introdotta nella fascia di spettro 1270\u20131470\u00a0nm. Le fibre pi\u00f9 moderne, che rispondono alle caratteristiche definite negli standard ITU-T G.652.C e G.652.D hanno pressoch\u00e9 eliminato questo problema e consentono quindi di utilizzare tutti i 18 canali definiti dall'ITU per le reti metropolitane.\nLo standard di livello fisico 10GBASE-LX4 per la 10 gigabit Ethernet \u00e8 un esempio di un sistema CWDM in cui si usano quattro lunghezze d'onda nell'intorno dei 1310\u00a0nm, ciascuna dedicata a trasportare un segnale a 3.125\u00a0Gbit/s, multiplate insieme per costituire un flusso di segnale aggregato a 10\u00a0Gbit/s.\nAnche con la standardizzazione ITU, la caratteristica principale che contraddistingue i sistemi CWDM rimane una spaziatura tra canali che non consente l'uso di amplificatori EDFA. Questo comporta che la portata totale di una tratta CWDM arriva attorno ai 60\u00a0km (per un segnale a 2.5 Gbit/s), che \u00e8 comunque adeguata per l'applicazione nelle reti metropolitane. I requisiti laschi sulla stabilit\u00e0 in frequenza delle lunghezze d'onda utilizzate comportano che il costo di un sistema CWDM non \u00e8 molto pi\u00f9 elevato rispetto a quello di un sistema ottico non WDM.\nLa multiplazione CWDM trova impiego anche nelle reti di televisione via cavo, dove si impiegano lunghezze d'onda differenti per il segnale \"downstream\" (trasmissione televisiva vera e propria) e quello \"upstream\" (interazione dall'utente finale). In questo tipo di applicazione le lunghezze d'onda sono ben distanziate, per esempio con il segnale downstream che opera sui 1310\u00a0nm mentre quello upstream usa i 1550\u00a0nm.\nUno sviluppo tecnologico interessante \u00e8 la realizzazione di moduli ricetrasmettitori intercambiabili (\"Small form-factor pluggable\", SFP) e convertitori di interfaccia gigabit Ethernet (\"GigaBit Interface Converter\", GBIC) che consentono di far evolvere in modo molto semplice sistemi pi\u00f9 vecchi basati su moduli ricetrasmettenti di tipo SFP. Per esempio, uno switch a interfaccia elettrica pu\u00f2 essere convertito in uno switch a interfacce CWDM con la semplice sostituzione adeguata dei moduli.\nIl CWDM passivo \u00e8 un tipo di implementazione che non richiede alimentazione elettrica e realizza la separazione delle lunghezze d'onda usando esclusivamente componenti ottici passivi come filtri ottici passa-banda e prismi e per queste caratteristiche viene spesso impiegato per portare la cablatura in fibra fino in casa dell'utente finale (FTTH, \"Fiber to the home\").\nDense WDM.\nIl termine \"Dense Wavelength Division Multiplexing\" (DWDM) si riferisce alla multiplazione di segnali ottici nella banda a 1550\u00a0nm con caratteristiche tali da consentire di sfruttare le capacit\u00e0 (e il costo) degli amplificatori EDFA, che sono efficienti nelle fasce di spettro 1525-1565\u00a0nm (banda C) e 1570\u20131610\u00a0nm (banda L). In origine l'uso di amplificatori EDFA aveva come scopo quello di sostituire i rigeneratori ottici delle reti SDH/SONET per evitare la conversione ottico-elettrico-ottico, cosa che di fatto ha reso i rigeneratori obsoleti. Un EDFA \u00e8 in grado di amplificare qualsiasi segnale ottico nella sua banda utile indipendentemente dalla bit-rate usata per la modulazione. In un contesto a lunghezze d'onda multiple, un EDFA, nei limiti della sua energia di pompaggio, \u00e8 in grado di amplificare tutti i segnali ottici che \u00e8 possibile multiplare nel suo spettro di amplificazione (tenendo conto che la densit\u00e0 dei segnali \u00e8 comunque limitata dalla scelta del tipo di modulazione). Gli EDFAs quindi consentono di aumentare la capacit\u00e0 di trasporto (bit rate) di un link ottico semplicemente sostituendo gli elementi alle sue estremit\u00e0; allo stesso modo, link ottici a lunghezza d'onda singola possono evolvere verso link WDM a un costo ragionevole, dato che il costo dell'EDFA viene suddiviso tra tutti i canali che \u00e8 in grado di multiplare.\nComponenti di un sistema DWDM.\nI componenti principali di un sistema DWDM tipico sono:"}
{"id": "87727", "revid": "1492679", "url": "https://it.wikipedia.org/wiki?curid=87727", "title": "Pippo Chennedy Show", "text": "Pippo Chennedy Show \u00e8 stato uno spettacolo televisivo di intrattenimento andato in onda dal 14 marzo al 9 maggio 1997 su Rai 2 dal Centro di produzione Rai di Napoli. Ideato da Serena Dandini, Corrado Guzzanti, la trasmissione era condotta dalla stessa Dandini insieme a Corrado Guzzanti. \nIl programma.\nIl programma, diventato presto di culto per le numerose e riuscite imitazioni di personaggi politici da parte dei fratelli Guzzanti, ha dato comunque spazio a tantissimi altri comici, di cui alcuni emergenti, tra i quali si ricordano Neri Marcor\u00e8, Ale &amp; Franz, Antonio e Michele, Rocco Barbaro, Alessandra Faiella, Anna Meacci e Giovanni Esposito. In alcune puntate inoltre vennero presentati due corti dell'attore Antonio Rezza, e nell'ultima puntata partecip\u00f2 Francesco Paolantoni. \nI comici erano spesso seduti tra il pubblico, con il quale si trovavano spesso anche a interagire, e interrompevano di continuo la conduttrice che si trovava poi, suo malgrado, a fare da spalla agli \"sketch\". Molte scenette avvenivano per mezzo di fittizi \"collegamenti esterni\", a volte da luoghi immaginari o da luoghi reali ricostruiti con scenografie. Il programma fu uno dei primi a parlare di Internet al grande pubblico: alcuni collegamenti lanciati dalla Dandini simulavano delle sorta di videochat, con i personaggi mostrati in una finestra del browser Netscape. Inoltre, alla frase della conduttrice \"colleghiamoci con il mondo di Internet\" era possibile sentire in sottofondo i tipici rumori della connessione del modem a 56k. Il valletto Anthony era spesso mostrato alle prese con un computer.\nUn altro argomento molto trattato era la satira politica, con le parodie dei leader dei partiti pi\u00f9 in vista interpretati in maggioranza dai fratelli Guzzanti, in particolare Sabina.\nLe repliche della trasmissione sono state riproposte sul canale satellitare RaiSat Extra."}
{"id": "87728", "revid": "124853956", "url": "https://it.wikipedia.org/wiki?curid=87728", "title": "Rudy Rucker", "text": "Biografia.\nNasce a Louisville, nel Kentucky (USA), da una famiglia che vanta una discendenza diretta dal filosofo tedesco Hegel. Per la precisione Hegel \u00e8 il suo bis-bisnonno.\nNel 1972 ottiene il dottorato in logica matematica alla Rutgers University.\nMalgrado la sua professione, Rucker ha sempre avuto un debole per la fantascienza. Nel 1980 esordisce in questo campo con \"Luce bianca\" (\"White Light, or, What Is Cantor's Continuum Problem?\"), dove cala in un ambiente fantascientifico degli elementi logico-matematici.\n\u00c8 del 1982 una delle sue opere pi\u00f9 famose: \"Software - I nuovi robot\" (\"Software\"), primo episodio di una tetralogia, il cosiddetto \"ciclo del ware\", conclusa solo nel 2000. In quest'opera che copre quasi 20 anni, Rucker analizza e porta all'eccesso elementi come l'intelligenza artificiale, la robotica e la logica fuzzy, senza dimenticare l'uso di stupefacenti, presente in modo costante nei suoi romanzi. Tramite le droghe, infatti, alcuni hanno ipotizzato di poter conoscere diversi sistemi di percezione, ma Rucker stesso afferma che ha ottenuto di pi\u00f9 con la preghiera e la meditazione.\nNel 1984 ottiene un altro successo con \"Su e gi\u00f9 per lo spazio-tempo\" (\"Master of Space and Time\"), dove cala i suoi personaggi in complessi trabocchetti quantistici. In una parte del romanzo si \u00e8 dichiaratamente ispirato alle opere di M.C. Escher, in particolare \"Sempre pi\u00f9 piccolo I\" e \"Sempre pi\u00f9 piccolo II\" (\"Kleiner en kleiner I\", \"Kleiner en kleiner II\").\nRucker viene considerato un esponente del movimento fantascientifico \"cyberpunk\", eppure lui preferisce dichiararsi fondatore di un proprio stile personale: quello del \"transrealismo\". \u00ab \"L'essenza del transrealismo\" - dice Rucker stesso - \"consiste nel raccontare la propria vita reale in termini fantastici\" \u00bb.\nPseudonimi.\nIn tutte le sue opere l'autore \u00e8 presente sotto forma di \"alter ego\". In un'intervista riportata in \"Seek!\" vengono descritte le varie fasi. \"(Il titolo del romanzo \u00e8 seguito dal nome del suo alter ego)\""}
{"id": "87731", "revid": "955451", "url": "https://it.wikipedia.org/wiki?curid=87731", "title": "Cliffs of Moher", "text": ""}
{"id": "87732", "revid": "125277624", "url": "https://it.wikipedia.org/wiki?curid=87732", "title": "Felice Casson", "text": "Biografia.\nLaureato in Giurisprudenza presso l'Universit\u00e0 degli Studi di Padova, \u00e8 entrato in magistratura nel maggio del 1980 con le funzioni di giudice istruttore. Successivamente giudice per le indagini preliminari e dal 1993 al 2005 pubblico ministero a Venezia, in pensione dal gennaio 2019 con il grado di Presidente di Sezione della Corte Suprema di Cassazione.\nNelle funzioni di magistrato ha condotto molte inchieste, soprattutto in tema di terrorismo, lotta alla corruzione, sicurezza ambientale, tutela dei lavoratori e della popolazione dall'esposizione ad agenti cancerogeni: la strage di Peteano, le deviazioni dei servizi segreti e degli apparati dello Stato, l'eversione di estrema destra, il traffico internazionale di materiale bellico, l'organizzazione Gladio, tangentopoli in Veneto, l'incendio del Gran Teatro La Fenice di Venezia, i processi per le morti causate dalle lavorazioni di cloruro di vinile (CVM) e cloruro di polivinile (PVC) e dall'amianto a Porto Marghera, le indagini sull'inquinamento ambientale, sulle patologie da uranio impoverito e da elettrosmog.\nNel 2005, da indipendente, si candida a sindaco di Venezia sostenuto dai Democratici di Sinistra mentre l'altro partito del centro-sinistra, La Margherita, decide di appoggiare la corsa dell'ex sindaco fra il 1993 e il 2000 Massimo Cacciari. Le elezioni vedono una sfida tutta interna al centrosinistra: Casson, oltre ad essere appoggiato dai DS, riceve l'appoggio del resto della coalizione composta da PRC, IdV, FDV, PdCI ottenendo al primo turno il 37,7% contro il 23,3% di Cacciari sostenuto solo da Margherita e UDEUR. Tuttavia il risultato viene ribaltato al ballottaggio con la vittoria di misura al 50,5% di Cacciari contro il 49,5% di Casson, pari a 1351 voti di scarto.\nDal 2006 \u00e8 fuori ruolo a seguito della sua elezione al parlamento.\nNel 2008 \u00e8 stato rieletto senatore ed eletto vicepresidente dei senatori del Partito Democratico.\nCome senatore, \u00e8 membro della Giunta delle elezioni e delle immunit\u00e0 parlamentari, membro del Comitato parlamentare per i procedimenti di accusa e membro della seconda Commissione permanente (Giustizia), nonch\u00e9 delle Commissioni d'Inchiesta sull'uranio impoverito e sulle cosiddette \"morti bianche\".\nNel 2013, rieletto Senatore, dopo aver vinto con ampio margine le codditte \"parlamentarie\" del centro-sinistra, \u00e8 eletto Vice Presidente della Commissione Giustizia del Senato e Segretario COPASIR (Comitato Parlamentare per la Sicurezza della Repubblica).\nIn particolare, ha presentato e sostenuto disegni di legge in tema di lotta alla corruzione, al terrorismo e alla criminalit\u00e0 organizzata, razionalizzazione dei sistemi processuali civili e penali, prevenzione e sicurezza dei lavoratori esposti a sostanze cancerogene genotossiche come l'amianto e il cloruro di vinile monomero (CVM), delitti contro l'ambiente e per la sicurezza della popolazione, tutela delle persone deboli delle vittime di reato.\nL'8 ottobre 2014 si autosospende dal Gruppo del PD in Senato dopo che la sua relazione in Giunta per le Autorizzazioni del Senato favorevole a concedere l'uso delle intercettazioni nei confronti del Presidente della Commissione Bilancio del Senato, il Sen. Antonio Azzollini di NCD, indagato dalla Procura di Trani per i lavori del Porto di Molfetta da 150 milioni di euro quando lui era Sindaco della Citt\u00e0, era stata respinta dal suo stesso gruppo che aveva votato contro. Casson si \u00e8 detto indignato e ha votato contro anche in Senato mentre il gruppo PD ha sostenuto il fumus persecutionis contro il senatore alfaniano non concedendo l'autorizzazione alla Procura.\nNel dicembre 2014, ufficializza la sua partecipazione alle primarie del centrosinistra per la scelta del candidato sindaco alla citt\u00e0 di Venezia.\nVince le primarie nel marzo 2015 con 12.900 votanti, ottenendo la maggioranza dei voti con il 55,6% pari a 7.128 voti rispetto agli altri due candidati Nicola Pellicani, candidato dalla maggioranza del PD veneziano e sostenuto dall'ex Sindaco Cacciari, fermo al 24,4 con 3147 voti e Jacopo Molina al 19,9% con 2576.\nAlle elezioni del 31 maggio ha raccolto oltre 46.000 voti pari al 38,01% dei voti espressi, risultando il candidato sindaco pi\u00f9 votato ed accedendo al ballottaggio contro Luigi Brugnaro, staccato di 10 punti percentuali. La lista che porta il nome dello stesso Casson \u00e8 risultata la pi\u00f9 votata tra le liste che lo sostenevano con 19.991 voti pari al 17,10 superando cos\u00ec anche la lista del Partito Democratico, e risultando la seconda lista pi\u00f9 votata in assoluto, dietro alla Lista Brugnaro..\nIl 14 giugno con il 46,79% dei voti perde il ballottaggio contro Brugnaro (53,21%) che diventa cos\u00ec sindaco. Rimane in consiglio comunale e diventa capogruppo della Lista Casson.\nNell'agosto 2015 annuncia di non aver chiesto la tessera del PD, confermando quindi di non fare pi\u00f9 parte del partito.\nIl 28 febbraio 2017 lascia anche il gruppo del PD in Senato e partecipa alla costituzione del Gruppo Art.1 - Movimento Democratico e Progressista.\nAttivit\u00e0 accademiche.\nHa insegnato diritto dell'ambiente all'Istituto Universitario di Architettura di Venezia e all'Universit\u00e0 Telematica Internazionale UNINettuno.\nAltri incarichi docenza: Master Universitario in Valutazione e Gestione Ambientale ed Energetica delle Imprese e del Territorio e Master Universitario in Amministrazione e Gestione della Fauna Selvatica, da parte della fondazione Universit\u00e0 Ca' Foscari Venezia.\nCorsi di Diritto Ambientale e di Contrasto alla Corruzione e alla Criminalit\u00e0 Organizzata alla Alta Escuela Para la Justicia di Citt\u00e0 del Messico.\n\"Cours d'enqu\u00eates et poursuites penales\" contro la Criminalit\u00e0 e il Traffico Internazionale di armi - in Niger-ONUDC.\n\u00c8 membro del comitato scientifico di IAES (International Academy Enviromental Sciences) di Venezia e del Comit\u00e9 cientifico della Alta Escuela Para la Justicia di Citt\u00e0 del Messico."}
{"id": "87733", "revid": "1442080", "url": "https://it.wikipedia.org/wiki?curid=87733", "title": "Specie di Campanula", "text": "Elenco delle specie di \"Campanula\":"}
{"id": "87734", "revid": "1983214", "url": "https://it.wikipedia.org/wiki?curid=87734", "title": "LACP", "text": "Il Link Aggregation Control Protocol (LACP), IEEE (802.3ad) permette di raggruppare insieme pi\u00f9 porte fisiche per ottenere un singolo canale logico (multiplazione inversa). LACP permette di automatizzare alcune funzionalit\u00e0 dell'aggregazione, incluso il raggruppamento automatico di porte, spedendo pacchetti LACP allo switch dall'altro lato. In assenza di LACP tali configurazioni saranno realizzate manualmente dall'amministratore. LACP \u00e8 un protocollo di livello datalink che controlla attraverso quali collegamenti fisici passano i dati.\nVantaggi:\nIl funzionamento del protocollo consiste essenzialmente nello scambio di informazioni tra i due peer."}
{"id": "87735", "revid": "1652635", "url": "https://it.wikipedia.org/wiki?curid=87735", "title": "Scogliere di Moher", "text": "Le Scogliere di Moher (\"Aillte an Mhothair\", che significa \"scogliere della rovina\", in gaelico irlandese e, spesso non tradotto, \"Cliffs of Moher\" in inglese) sono impressionanti e suggestive scogliere a picco sul mare situate vicino al villaggio di Doolin sulla costa occidentale del Clare, contea della Repubblica d'Irlanda.\nMeta turistica celebre in tutto il mondo, \u00e8 uno dei luoghi pi\u00f9 visitati dell'isola d'Irlanda. Il punto pi\u00f9 alto delle scogliere, che sono lunghe circa otto chilometri, raggiunge i 217 metri d'altezza sull'Oceano Atlantico, mentre la propaggine pi\u00f9 meridionale, \"Hag's Head\" (\"Capo della Strega\") \"scende\" a 120 metri.\nNonostante siano un luogo altamente turistico e ben attrezzato con centro visitatori e parcheggio gestito dalla \"Shannon Heritage\" (che gestisce anche la torre O'Brien, un piccolo edificio su una parte della scogliera), ci sono numerosi sentieri non chiusi che entrano in propriet\u00e0 private e che passano spesso sul precipizio, regolarmente battuti dai visitatori quantunque sia formalmente vietato.\nL'accesso non richiede alcun tipo di biglietto, meno che l'ingresso alla torre di O'Brien. \u00c8 possibile percorrerle tutte seguendo il percorso battuto a strapiombo sull'oceano.\nPosizione.\nLe scogliere sono situate sulla parte nord-occidentale della costa del Clare, in piena Irlanda occidentale. Possono essere raggiunte via automobile da Galway percorrendo la strada del Burren che passa per Lisdoonvarna fino a Doolin e di l\u00ec la stradina panoramica, dato che il villaggio \u00e8 poco prima delle falesie, oppure dalla strada proveniente da Liscannor (da cui arrivano le strade principali da Ennis e Kilkee).\nMorfologia.\nLe pareti delle scogliere sono formate da strati di roccia scistosa, arenaria e roccia sedimentaria formatasi fra le due precedenti. Il taglio netto del terreno mostra una panoramica della formazione geologica durata milioni di anni, con ovviamente lo strato pi\u00f9 antico in fondo, a ridosso del mare. Il sentiero che parte da Doolin, e che fa compiere la scalata completa, \u00e8 un autentico viaggio all'interno dell'evoluzione del suolo angloamericano\nIl punto pi\u00f9 alto, con 214 metri di precipizio, \u00e8 Knockardakin, poco a nord-est della O'Brien Tower, nient'altro che il punto pi\u00f9 alto di una serie di colline che l'erosione di milioni di anni ha tagliato nel lato occidentale. Nella parte settentrionale le scogliere sono orientate verso nord-ovest, con il precipizio girato verso sud-est.\nGli strati di arenaria, molto pi\u00f9 resistenti degli altri terreni presenti all'erosione, sporgono in vari tratti paragonati agli altri strati, e formano anche, proprio vicino alla torre, una terrazza naturale dalla quale molti si affacciano, sfidando le vertigini.\nLe rocce, anche se oggi si trovano a 200 metri d'altezza, erano una volta, almeno fino a 300 milioni di anni fa, un fondale marino, formate dal deposito del delta di un fiume.\nNella parte pi\u00f9 bassa, dunque sui fondali, il deposito di sabbia, limo e argilla costituisce lo strato pi\u00f9 retrodatato mentre i terrazzamenti in arenaria caratterizzano univocamente le scogliere di Moher.\nPunti di interesse.\nLa O'Brien's Tower.\nAl centro di uno degli speroni rocciosi pi\u00f9 alti \u00e8 situata la \"O'Brien's Tower\", una torre circolare in pietra di due piani costruita nel 1835 da Sir Cornellius O'Brien, presunto discendente di Brian Boruma, come osservatorio per i gi\u00e0 numerosi visitatori del tempo: dalla torre possono essere individuati vari siti famosi irlandesi, come le isole Aran (facilmente individuabili anche dalle scogliere), la baia di Galway e le montagne Maumturk nel Connemara.\nEdificio molto semplice e di dimensioni contenute, presenta un connubio di due strutture cilindriche, una delle quali pi\u00f9 piccola, entrambe a pianta circolare, articolate su tre piani, finestrate e merlate in cima. All'interno ospita un negozietto di souvenir e dei cannocchiali per i panorami. Nell'estate del 2006 l'accesso alla torre \u00e8 stato chiuso temporaneamente per lavori di ristrutturazione, causando non poco disappunto fra i turisti.\nSempre O'Brien fu l'ideatore della O'Brien Tower che fece costruire per far colpo sulle signore in vista, e la leggenda narra che le signore venivano attirate e inseguite intorno alla Torre per essere baciate da Sir Cornellius sotto l'archetto, con la scusa che portasse fortuna; da allora c'\u00e8 l'usanza di fare due giri di corsa intorno alla torretta e passare sotto l'archetto perch\u00e9 porta appunto fortuna, e ancora oggi questo rito viene ripetuto da molti turisti.\n\"Breanan M\u00f3r\" e Giant's Cave.\n\"Breanan M\u00f3r\" \u00e8 il piccolo, se tale si pu\u00f2 definire, sperone roccioso a punta, isolato dal resto della scogliera, probabilmente derivato dal risultato di un crollo della parete della scogliera in tempi lontani (oggetti simili sono facilmente riscontrabili in Irlanda anche a Downpatrick Head e Kilkee). \nSituato proprio davanti alla falesia sulla quale \u00e8 stata costruita la O'Brien's Tower, \u00e8 alto circa 70 metri e spesso avvicinato dalle barche turistiche che partono da Doolin per visitare le scogliere dal mare.\nLe stesse barche spesso conducono i turisti a un altro punto abbastanza vicino al \"Breanan M\u00f3r\", formato da una serie di grotte marine scavate dal mare all'interno di varie falesie, tra le quali spicca la \"Grotta del Gigante\" (\"Giant's Cave\"), un'impressionante cavit\u00e0 alta circa 100 metri, molto pi\u00f9 delle altre, e ben visibile dalla torre.\n\"Worm trail\".\nCamminando dal centro visitatori fino al punto panoramico, \u00e8 possibile notare delle lastre di pietra molto piatte che costeggiano il sentiero. I segni che le caratterizzano, a forma di serpentina, sono tracce del passaggio di alcuni animali invertebrati di 320 milioni di anni fa, alla ricerca di cibo in quello che a quel tempo era fango.\nA poche centinaia di metri, su un vasto tavolato di arenaria sporgente, per cui abbastanza pericoloso, ci sono forme nere di circa 2\u00a0cm, ovvero fossili di Goniatitida, un gruppo animale sottomarino che a quel tempo nuotavano nell'Oceano.\nCentro visitatori e sfruttamento turistico.\nLe Scogliere di Moher possono essere visitate dai turisti sia in cima che per mare: in quest'ultimo caso \u00e8 possibile prendere una nave turistica che parte regolarmente, Oceano permettendo, dal caratteristico porto di Doolin e naviga dal villaggio fino alla parte centrale, avvicinando le grotte e il Breanan Mor.\nLa cima delle falesie, invece, \u00e8 raggiunta da pullman che partono da Galway e altre localit\u00e0 vicine o, ovviamente, via automobile.\nEssendo un'attrazione turistica notevole, gi\u00e0 da inizio anni novanta \u00e8 presente sul luogo un centro visitatori con parcheggio, gestito dalla societ\u00e0 Shannon Heritage. Dal 2005 \u00e8 stato aperto un cantiere per un nuovo centro visitatori dalla concezione molto moderna, una sorta di bunker poco invasivo situato all'interno di una delle colline che precipitano in mare, che \u00e8 stato ultimato nel 2008. Questo per\u00f2 ha comportato la demolizione del vecchio centro, spostato dall'altra parte della strada, con conseguente installazione di un semaforo a luci gialle e incolonnamento di automobili, nonch\u00e9 la chiusura del tratto pi\u00f9 selvaggio e apprezzato della scogliera.\nIn merito al nuovo centro visitatori sono sorte notevoli polemiche da parte di molta gente, oltre che il disappunto di parecchi visitatori, specialmente i pi\u00f9 appassionati d'Irlanda e dei suoi paesaggi selvaggi. Parte dell'opinione pubblica, gi\u00e0 colpita dal fatto che per costruire il nuovo centro \u00e8 stata rimossa una considerevole parte della collina, ritiene un notevole peggioramento le curate scalinate allestite sulla torre, che priverebbero le scogliere della loro naturalezza, cos\u00ec come disprezzano il notevole sfruttamento turistico derivato dagli alti costi di parcheggio, del passaggio forzato nei negozietti e del contrasto che provocano queste strutture con il paesaggio circostante.\nNell'estate del 2006 \u00e8 stata chiusa la scalinata per la torre e riaperto il sentiero meridionale. Nel febbraio 2007 \u00e8 stato, infine, inaugurato il nuovo centro con una cerimonia che ha previsto anche la presenza del Taoiseach Bertie Ahern.\nFlora e fauna.\nDi notevole interesse, tra le tante cose che offrono le Scogliere di Moher, \u00e8 la fauna che popola le scogliere, prevalentemente uccelli che raggiungono annualmente i 30.000 esemplari e si articolano in 29 specie: tra questi spiccano le celebri pulcinelle di mare, (1.365 individui) sparse nelle parti pi\u00f9 isolate e ammassate in colonie sulla piccola e limitrofa \"Goat Island\", sono presenti anche varie specie di gabbiano, fregata, cormorano e anche piccoli falchi.\nLa sommit\u00e0 delle scogliere \u00e8 quasi sempre totalmente ricoperta da un soffice manto erboso, spesso costellato di piccoli fiori gialli e rosati.\nMiti comuni e cultura.\nSebbene siano molto vicine alla suggestiva regione del Burren e per certi versi ne facciano un po' da confine, le Scogliere di Moher non ne fanno parte come molti asseriscono, sia geograficamente come posizione, che morfologicamente, dato che il calcare, elemento assolutamente dominante e caratteristico del distretto confinante, non figura minimamente sulle pareti rocciose delle falesie.\nA dispetto del fatto che siano le pi\u00f9 celebri e visitate, in realt\u00e0 le Cliffs of Moher non sono, come molti immaginano o vengono erroneamente a sapere, le scogliere marine pi\u00f9 alte, n\u00e9 d'Europa, n\u00e9 d'Irlanda: il record spetta diffusamente, infatti, in entrambi i casi, alle connazionali Slieve League, nel Donegal, alte tre volte tanto, nonch\u00e9 di fatto alle scogliere di Croaghaun su Achill Island, sconosciute a causa della loro remota accessibilit\u00e0. In realt\u00e0, dalle recenti misurazioni, Croaghaun vanta il record dell'isola irlandese, ma segue in seconda posizione Capo Enniberg sulle Isole F\u00e6r \u00d8er per quello europeo. Al contrario, le famose Bianche scogliere di Dover in Inghilterra, non sono pi\u00f9 alte come altri credono, non raggiungendo nemmeno la met\u00e0 dell'altezza delle Scogliere di Moher.\nA loro \u00e8 dedicata una canzone degli \"Orphanage\" intitolata proprio \"Cliffs of Moher\", mentre vengono citate come \"le maestose scogliere di Moher\" anche dai Modena City Ramblers in \"Celtica Patchanka\".\nLe scogliere di Moher sono state riprese in un film del 1986, \"La storia fantastica\" (\"The Princess Bride\"), dove erano chiamate il \"Dirupo della Follia\" e sono apparse anche in uno dei film della celebre saga di Harry Potter, precisamente nel film \"Harry Potter e il principe mezzosangue\".\nLetteratura.\nAlle scogliere di Moher \u00e8 ambientata parte del libro di Francesco Memoli, Dal verde chiaro al verde scuro - Le conseguenze dell'Irlanda, Edizioni Miele, 2012, pp.\u00a0220. ISBN 978-88-6332-127-2"}
{"id": "87736", "revid": "729019", "url": "https://it.wikipedia.org/wiki?curid=87736", "title": "Geronimo", "text": "Fu uno dei pi\u00f9 famosi capi degli Apache e per oltre venticinque anni guerreggi\u00f2 contro gli Stati Uniti d'America e la loro espansione a occidente. Scrisse molti libri: uno dei pi\u00f9 importanti fu la sua autobiografia, \"My life\".\nBiografia.\nGeronimo nacque nei pressi del fiume Gila, all'epoca territorio messicano (oggi \u00e8 parte del New Mexico che insieme all'Arizona costituiva il Nuevo M\u00e9xico/Nuovo Messico prima dell'acquisizione dell'intero territorio da parte degli U.S.A.), di fatto occupato dagli Apache Bedonkohe (talvolta chiamati Mogollones), sottodivisione degli Ndendahe, mentre gli Apache Nednhi Ndendahe erano stanziati pi\u00f9 a sud, nelle zone di Carrizal (Carrizale\u00f1os) e di Janos (Janeros), nell'attuale Chihuahua.\nGeronimo era, appunto, un Bedonkohe Ndendahe Apache, nipote di Mahko (capo supremo degli Ndehndahe) e figlio del figlio di costui, Taklishim, ma, per la sua successiva associazione coi Chiricahua Apache (specialmente dopo la morte di Cochise), \u00e8 spesso considerato, invece, un Chiricahua. Crebbe divenendo un rispettato sciamano e un esperto guerriero che combatt\u00e9 frequentemente contro le truppe messicane, dapprima al seguito di Luis - all'epoca capo della banda Bedonkohe Ndehndahe (avendo assunto il ruolo altrimenti naturalmente spettante proprio a Taklishim) - e del grande Mangas Coloradas, e poi in associazione con Juh e con Victorio e, dopo la morte di quest'ultimo, con Nana, Mangus (figlio minore di Mangas Coloradas) e Naiche (figlio minore di Cochise, subentrato al comando dei Chiricahuas dopo la morte del fratello maggiore Tahzay grazie al sostegno di Nahilzay, fidato luogotenente del padre). Fu soprannominato dal proprio popolo \"il Sognatore\" perch\u00e9 asseriva di essere in grado di vedere il futuro; effettivamente, Geronimo fu, insieme al Cibecue Coyotero Nakai-doklini (o Nokai-delklinne), il di-yin pi\u00f9 considerato nella seconda met\u00e0 del secolo XIX. I suoi avversari messicani gli diedero invece il soprannome di \"Geronimo\", la versione in lingua spagnola del nome Girolamo.\nDopo il massacro di Kasyeh compiuto dai messicani nel 1851, nel quale perdette la moglie, i tre figli e la madre, divenne implacabile nemico dei messicani e combatt\u00e9 contro un sempre maggior numero di truppe messicane e statunitensi; divenne famoso per il suo coraggio e per essere sfuggito numerose volte alla cattura, ma anche per un carattere estremamente sospettoso e per un'astuzia al limite della doppiezza, tanto pi\u00f9 rimarcata a fronte dell'assoluta lealt\u00e0 del suo contemporaneo Victorio.\nGeronimo, guerriero indubbiamente coraggioso e abile, divenne un capo di primo piano soltanto dopo la morte dei grandi capi delle precedenti generazioni (quali Mangas Coloradas, Cuchillo Negro e il pi\u00f9 giovane, rispetto ai precedenti, Cochise) e dei propri coetanei Victorio e Juh, associandosi in particolare con Nana, del quale spos\u00f2 una figlia, Pionsenay, Mangus, Naiche.\nLe forze di Geronimo divennero l'ultimo grande gruppo di combattimento di nativi americani che si rifiut\u00f2 di riconoscere il governo degli Stati Uniti in \"West\". Questa lotta giunse a termine il 4 settembre 1886, quando Geronimo si arrese al tenente Charles B. Gatewood (che aveva conquistato il suo rispetto anni prima); successivamente fu consegnato al generale Nelson Miles dell'esercito statunitense a Skeleton Canyon, Arizona. In realt\u00e0, per\u00f2, l'ultimo capo ad arrendersi non fu Geronimo ma Mangus, figlio minore di Mangas Coloradas, nel frattempo divenuto tutore anche della famiglia di Juh, con i suoi 11 seguaci (tre guerrieri, cinque donne - o due donne e tre bambini - e tre ragazzi - oltre al figlio dello stesso Mangus, il figlio superstite di Victorio e il figlio superstite di Juh -), che si arrese soltanto il 19 ottobre 1886.\nGeronimo venne mandato in prigione a Fort Pickens (Florida). Nel 1894 venne trasferito a Fort Sill (Oklahoma). In et\u00e0 avanzata divenne una specie di celebrit\u00e0, comparendo alle fiere e vendendo sue fotografie e altri oggetti personali (particolarmente ironico fu il sistema escogitato dall'ormai anziano di-yin per la vendita dei \"suoi\" cappelli, che vendeva alle fiere comprandone quando la scorta era esaurita), ma non gli fu permesso di fare ritorno alla sua terra natia. Cavalc\u00f2 durante la parata inaugurale del presidente Theodore Roosevelt, nel 1905; il lungo periodo trascorso in prigionia e nel confino della riserva di Fort Sill, con ripetuti incontri con giornalisti e fotografi, fu comunque utile al consolidamento del suo mito, permettendogli di raggiungere livelli di considerazione come leader della resistenza Apache che i suoi contemporanei Apache non gli avrebbero accreditato, senza togliere alcunch\u00e9 alle sue indubbie doti di coraggio, astuzia e capacit\u00e0 nell'esercizio della guerriglia.\nCaduto da cavallo, rimase all'addiaccio e fu trovato solo il giorno seguente. Due giorni dopo mor\u00ec di polmonite a Fort Sill il 17 febbraio 1909. Le sue ultime parole furono riferite a suo nipote: \"Non avrei mai dovuto arrendermi, avrei dovuto combattere fino a quando non fossi l'ultimo uomo vivo\".\nSecondo una convinzione diffusa, le spoglie del guerriero nativo americano sarebbero state trafugate nel 1918 da un gruppo di studenti universitari di Yale facenti parte della setta segreta \u00ab\"Skull and Bones\"\u00bb; tra questi figurerebbe Prescott Bush, rispettivamente padre e nonno di due presidenti degli Stati Uniti, George H. W. Bush (1989-1993) e George W. Bush (2001-2009). Il teschio sarebbe stato conservato in una teca di vetro e utilizzato durante il rito di iniziazione.\nOggi Geronimo riposa nel Beef Creek Apache Cemetery a Lawton, Oklahoma.\nRiferimenti nella cultura di massa.\nGeronimo \u00e8 una figura popolare del cinema e della televisione, il suo personaggio \u00e8 comparso in numerosi film e telefilm.\nCinema.\nNel 1940, la notte prima del loro primo lancio, i paracadutisti di Fort Benning videro un film su Geronimo, e cominciarono a gridare il suo nome durante i lanci.\nGuerra.\n\"Operazione Geronimo\" \u00e8 il nome dato all'operazione ordita dagli Stati Uniti d'America per la cattura di Osama Bin Laden. Al momento del ritrovamento, i Navy Seals in collegamento con la Casa Bianca trasmisero in codice: \"Abbiamo Geronimo\"."}
{"id": "87742", "revid": "1305772", "url": "https://it.wikipedia.org/wiki?curid=87742", "title": "FPS", "text": ""}
{"id": "87746", "revid": "33689", "url": "https://it.wikipedia.org/wiki?curid=87746", "title": "Servio Mario Onorato", "text": "L'appellativo Deuteroservio o Servio Danielino si riferisce alla pubblicazione da parte di Pierre Daniel di un'edizione del Commentario di Servio all'Eneide contenente alcune aggiunte rispetto all'originale serviano. Tuttora \u00e8 discussa l'autenticit\u00e0 del cosiddetto \"Servio Danielino,\" pubblicato nel 1600.\nBiografia.\nCompare come uno degli interlocutori nell'opera \"Saturnalia\" di Macrobio.\nAlcune allusioni presenti negli scritti ed una lettera di Quinto Aurelio Simmaco indirizzata a Servio confermano che era pagano.\nOpere.\nDel commento alle opere di Virgilio esistono due tradizioni manoscritte. Il primo \u00e8 un commento relativamente breve e conciso, attribuito di per certo a Servio Mario Onorato, ed \u00e8 chiamato \"Servius Minor\". A una seconda classe di manoscritti, del X e XI secolo d.C., appartiene un altro commento, molto pi\u00f9 esteso, infatti le aggiunte sono abbondanti e in contrasto con lo stile di Servio; l'autore \u00e8 ignoto ma sicuramente cristiano. Questo secondo \u00e8 chiamato \"Servio Auctus\" o \"Servius Danielinus\" da Pierre Daniel, che lo pubblic\u00f2 nel 1600.\nEsiste una terza classe di manoscritti, composti in Italia, derivati dai primi due, a significare la diffusione di questi commenti.\nPer quanto riguarda il \"Servius Minor\" \u00e8 in effetti l'unica edizione completa esistente di un autore classico scritto prima del crollo dell'Impero in Occidente. \u00c8 una vasta critica al testo virgiliano, con critiche anche ai commentatori prima di lui (in un certo qual modo ci fornisce il modo di pensare dei secoli precedenti); non usa un linguaggio particolarmente elevato, ma \u00e8 colorito e fantasioso qualora si tratti di etimologie.\nOltre all'aspetto grammaticale, i commentari di Servio contengono abbondante materiale storico, mitologico, religioso e filosofico, la maggior parte del quale probabilmente \u00e8 derivata da fonti di scrittori anteriori, con cui la poesia di Virgilio viene interpretata nei suoi molteplici aspetti."}
{"id": "87751", "revid": "2036605", "url": "https://it.wikipedia.org/wiki?curid=87751", "title": "Vettio Agorio Pretestato", "text": "Fu uno degli ultimi esponenti di rilievo della religione romana, che cerc\u00f2 di proteggere e custodire dall'avanzata del Cristianesimo; fu sacerdote e iniziato di molti culti, oltre che studioso di letteratura e filosofia.\nFonti.\nLa sua vita \u00e8 nota principalmente attraverso le opere di Quinto Aurelio Simmaco, Ammiano Marcellino e da fonti epigrafiche.\nSimmaco (320 circa-402 circa) fu un importante esponente dell'aristocrazia senatoriale dell'epoca e il maggiore oratore del suo periodo. Di lui si \u00e8 conservata un'ampia raccolta epistolare, discorsi e rapporti di servizio; attraverso questi \u00e8 possibile capire che tra Simmaco e Pretestato c'era una profonda amicizia. Simmaco considerava Pretestato un ottimo magistrato e un uomo virtuoso.\nAmmiano Marcellino (330 circa-390 circa) cita Pretestato in tre passaggi delle sue \"Res Gestae\"; a differenza degli altri esponenti dell'aristocrazia senatoriale, il giudizio di Ammiano su Pretestato \u00e8 sempre favorevole, tanto che alcuni storici hanno ipotizzato che i due si conoscessero.\nEsistono varie iscrizioni che citano Pretestato, tra cui le principali sono:\nAltre informazioni sono fornite da alcune leggi che gli furono indirizzate in qualit\u00e0 di \"praefectus urbi\" e di prefetto del pretorio e conservate nel \"Codice teodosiano\", alcune lettere indirizzategli dall'imperatore Valentiniano II e riguardanti una disputa religiosa e conservatesi nella \"Collectio Avellana\".\nSofronio Eusebio Girolamo (347-420), teologo e polemista cristiano, conosceva l'ambiente aristocratico romano in quanto frequentava le matrone cristiane. Scrisse riguardo a Pretestato in due lettere e nella polemica \"Contra Ioannem Hierosolymitanum\" (397); il dolore causato dalla morte di Pretestato nelle persone del suo ambiente fu cos\u00ec grande che Girolamo fece eccezione alla sua pratica di non attaccare gli esponenti del paganesimo e scrisse in una lettera che Pretestato era nel Tartaro, all'inferno.\nUna testimonianza di altro genere \u00e8 quella di Ambrogio Teodosio Macrobio, che fece di Pretestato il protagonista dei \"Saturnalia\", rappresentazione della rinascita pagana romana di quel periodo. L'opera fu per\u00f2 probabilmente composta cinquant'anni dopo la morte di Pretestato, quando la sua figura era stata ormai idealizzata.\nZosimo, storico della prima met\u00e0 VI secolo che aveva tra le proprie fonti Eunapio ed Olimpiodoro di Tebe, parla nella sua \"Storia nuova\" di Pretestato come di un difensore dei culti ellenici in Grecia, mentre Giovanni Lido (seconda met\u00e0 del VI secolo) riferisce di uno ierofante di nome Pretestato (anche se la sua identificazione non \u00e8 certa).\nBiografia.\nOrigini familiari.\nLa data di nascita di Pretestato non \u00e8 nota, ma dalle fonti si evince che apparteneva alla generazione precedente a quella di Quinto Aurelio Simmaco (320 circa-402/403) e di Virio Nicomaco Flaviano (334-394), e che nel 384, anno della sua morte, era stato sposato ad Aconia Fabia Paulina da quaranta anni. Se Paulina fu la sua prima moglie e se Pretestato si spos\u00f2 tra i venti e i venticinque anni, come usanza nell'aristocrazia romana dell'epoca, la sua data di nascita pu\u00f2 essere fatta risalire al periodo tra il 314 e il 319. Sono state per\u00f2 proposte altre date, collocate tra il 310 e il 324, sulla base dell'identificazione di Pretestato con \u00abPretestato lo ierofante\u00bb, che secondo Giovanni Lido prese parte in qualit\u00e0 di pontefice alla cerimonia di \"polism\u00f3s\" durante la fondazione di Costantinopoli (nel 330 circa), insieme al filosofo neoplatonico Sopatro di Apamea; \u00e8 infatti possibile che un aristocratico assumesse cariche sacerdotali in et\u00e0 giovanissima, e per di pi\u00f9 \u00e8 noto che Vettio Agorio Pretestato effettivamente ricopr\u00ec la carica di \"pontifex Vestae\", ma questa identificazione non \u00e8 certa.\nL'identit\u00e0 dei famigliari di Pretestato \u00e8 oggetto di congetture. Gaio Vettio Cossinio Rufino (\"praefectus urbi\" di Roma nel 315-316) potrebbe essere il padre di Pretestato, sia per ragioni onomastiche, sia perch\u00e9 ricopr\u00ec diverse cariche poi ricoperte da Pretestato (\"corrector Tusciae et Umbriae\", \"proconsul Achaiae\", \"pontifex Solis\" e \"augur\"): nelle famiglie dell'aristocrazia senatoriale romana era comune che le cariche politiche, amministrative e religiose fossero ricoperte dai padri e successivamente dai figli. Per\u00f2 l'identificazione di Cossinio Rufino come padre di Pretestato \u00e8 messa in dubbio dal fatto che passino oltre cinquant'anni tra le rispettive reggenze della prefettura urbana (Pretestato fu \"praefectus urbi\" nel 367), cosa difficile da spiegare per padre e figlio; \u00e8 stato allora proposto che Cossinio Rufino fosse il padre di Vettio Rufino (console nel 323) e questi il padre di Pretestato.\nMalgrado i dubbi sull'identit\u00e0 di suo padre, \u00e8 comunque certo che la famiglia di Pretestato fosse antica e nobile, e come tale Agorio aveva una rete di rapporti con altri esponenti dell'aristocrazia senatoriale. Questa rete di amicizie, utilizzata anche per ottenere vantaggi, comprendeva certamente Quinto Aurelio Simmaco e suo padre Lucio Aurelio Avianio Simmaco, Virio Nicomaco Flaviano e, probabilmente, i senatori Volusio Venusto e Minervio. \u00c8 all'interno di queste alleanze tra famiglie di rango senatoriale che va collocato il matrimonio tra Pretestato e Aconia Fabia Paulina, avvenuto intorno al 344 se nel 384 erano passati quaranta anni; Paulina era infatti figlia di Fabio Aconio Catullino Filomazio, \"praefectus urbi\" del 342-344 e console del 349. I due ebbero almeno un figlio, citato nel poema funebre e che fece incidere sulla base di una statua del padre, poco dopo la sua morte, nella loro casa sull'Aventino (nei pressi della basilica di Sant'Alessio). Anche se gli storici lo identificano con un figlio maschio, potrebbe essere anche una figlia, forse identificabile con la Pretestata citata da Girolamo. Il console del 527, Vettio Agorio Basilio Mavorzio, che con Pretestato condivise oltre ai nomi l'interesse per la letteratura, potrebbe essere stato il suo pronipote.\nCarriera politica e religiosa.\nL'ara funeraria di Pretestato e di sua moglie Aconia Fabia Paulina, ora ai Musei Capitolini, riporta il \"cursus\" di Pretestato.\nIn campo religioso ricopr\u00ec le cariche di pontefice di Vesta e del Sole, augure, curiale di Ercole. Partecip\u00f2 ai culti della Magna Mater (\"tauroboliatus\"), di Mitra (raggiungendo il rango di \"pater sacrorum\" e ricoprendo il ruolo di \"pater patrum\", cio\u00e8 autorit\u00e0 centrale del culto mitraico), e di Ecate (ierofante); fu anche iniziato ai misteri di Dioniso e a quelli eleusini di Demetra e Kore (\"sacratus Libero et Eleusiniis\"), e partecip\u00f2 ai misteri di Iside e Serapide (neocoro).\nIn campo politico fu questore, \"corrector Tusciae et Umbriae\", \"consularis\" (governatore) della Lusitania, proconsole di Acaia, \"praefectus urbi\" (367-368); nel 384 fu Prefetto del pretorio d'Italia e Illirico, nonch\u00e9 console eletto per il 385, carica che non ricopr\u00ec mai in quanto mor\u00ec nel tardo 384.\nDurante il suo mandato di \"praefectus urbi\" restitu\u00ec al vescovo di Roma Damaso la basilica di Sicinino e fece espellere l'altro vescovo Ursino da Roma, riportandovi la pace, sebbene garantisse un'amnistia ai suoi seguaci. La sua amministrazione della giustizia fu molto lodata; fece rimuovere le strutture private costruite sui templi pagani (balconi, colonnati, piani rialzati, nel loro complesso detti \"maeniana\") e diffuse in tutta la citt\u00e0 pesi e misure controllate e uniformi. Restaur\u00f2 il Portico degli Dei Consenti nel Foro.\nDopo la sua morte l'imperatore chiese al Senato romano una copia di tutti i suoi discorsi, mentre le Vestali proposero all'imperatore di erigergli delle statue.\nSostegno del Paganesimo romano.\nPretestato fu uno degli ultimi difensori della religione romana durante la tarda antichit\u00e0. Come proconsole di Acaia si appell\u00f2 contro l'editto di Valentiniano I che proibiva i sacrifici notturni durante i Misteri, affermando che avrebbe reso impossibile la vita ai pagani: Valentiniano allora ritir\u00f2 il provvedimento.\nCome \"praefectus urbi\" cur\u00f2 il rifacimento delle statue e del culto nel Portico degli Dei Consenti nel Foro Romano, l'ultimo grande monumento dedicato a Roma al culto pagano; sebbene si trattasse di un semplice restauro delle strutture danneggiate e di un rinnovamento dei culti, la scelta era altamente simbolica, in quanto gli Dei Consenti erano i protettori celesti della classe senatoriale, e in quanto tale furono forse intesi come contraltare alla figura dell'imperatore. Sull'architrave dell'edificio fece incidere una dedica:\nIn qualit\u00e0 di Prefetto del pretorio diede inizio ad indagini su casi di demolizione di templi in Italia per mano di cristiani. Era devoto del culto di Vesta, come pure lo era la moglie.\nFu amico di un altro esponente dell'aristocrazia pagana romana, Quinto Aurelio Simmaco, che ebbe con lui uno scambio epistolare parzialmente conservatosi, mentre riguardo ai suoi rapporti con i cristiani, \u00e8 noto che una volta Pretestato ebbe a dire ironicamente al vescovo Damaso \u00abeleggetemi vescovo di Roma, e mi far\u00f2 cristiano\u00bb.\nResidenze.\nPretestato e Paulina avevano una \"domus\" sull'Esquilino a Roma nella zona tra via Merulana e via dell'Arco di San Vito, nei pressi dell'attuale Palazzo Brancaccio. I giardini che circondavano l'abitazione, gli \"Horti Vettiani\", si estendevano fino all'attuale stazione ferroviaria di Roma Termini. I ritrovamenti archeologici effettuati in questa area hanno riportato alla luce diversi monumenti riconducibili alla famiglia di Pretestato. Tra queste vi \u00e8 la base di una statua recante la dedica a Celia Concordia, una delle ultime sacerdotesse di Vesta, che aveva innalzato una statua a Pretestato dopo la sua morte; questa statua fu oggetto di opposizione da parte Simmaco, che scrisse una lettera a Flaviano dicendo di essere contrario alla sua erezione da parte delle Vestali, in quanto queste non avevano mai eretto un monumento ad un uomo, bench\u00e9 \"pontifex maximus\". Nel corso di alcuni scavi di un muro di contenimento, fu trovata una serie di \"fistulae\" con i nomi di Pretestato e di sua moglie Paulina, oltre che i ritratti di Adriano e di sua moglie Vibia Sabina, i due crateri marmorei (uno di stile arcaistico raffigurante le nozze di Elena e Paride, l'altro con una vivace raffigurazione di un corteggio dionisiaco) e una testa colossale di Baccante; nella stessa occasione fu ritrovato anche l'Auriga dell'Esquilino, che forma, dopo la ricongiunzione con una statua di cavallo rinvenuta a qualche centinaio di metri di distanza in un altro muro, un notevole gruppo scultoreo databile in et\u00e0 giulio-claudia.\nUna seconda \"domus\" si trovava sull'Aventino, nei pressi della basilica di Sant'Alessio; nel XVI secolo, nel corso di alcuni scavi nelle vigne della chiesta, fu ritrovata la base della statua dedicata a Pretestato probabilmente dal figlio.\nLetteratura.\nPretestato pubblic\u00f2 la versione latina degli \"Analitici\" di Aristotele, nell'adattamento scritto dal filosofo Temistio. Oltre a questo collabor\u00f2 con altri esponenti del circolo di Quinto Aurelio Simmaco e Virio Nicomaco Flaviano all'emendamento e alla trasmissione dei testi della cultura romana tradizionale.\n\u00c8 inoltre il personaggio principale dei \"Saturnalia\" di Ambrogio Teodosio Macrobio."}
