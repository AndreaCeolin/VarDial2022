{"id": "36978", "revid": "2093951", "url": "https://it.wikipedia.org/wiki?curid=36978", "title": "Trasaghis", "text": "Trasaghis (\"Trasaghis\" in friulano standard, \"Trasagas\" nella variante locale) \u00e8 un comune italiano di abitanti del Friuli-Venezia Giulia.\nGeografia fisica.\nTrasaghis sorge a 217 alla destra del fiume Tagliamento, ai piedi del monte Brancot (1.015 m). Oltre al capoluogo fanno parte del comune le frazioni di Alesso con l'estensione di Borgo Oncedis, Avasinis, Braulins e Peonis.\nStoria.\nIl terremoto del 1976 distrusse in maniera grave il comune di Trasaghis. Croll\u00f2 gran parte del paese, tra cui la chiesa principale dedicata a Santa Margherita, di cui si \u00e8 salvato soltanto il campanile e di cui sono conservate ancora oggi le rovine, mentre poco prima \u00e8 stata ricostruita la nuova chiesa. Si salv\u00f2 inoltre, anche se gravemente danneggiata, la Chiesetta di S. Michele dei Pagani di Braulins, sorta probabilmente in epoca longobarda e restaurata dagli abitanti del castello di Bragolino nel secolo XIII (la piccola abside semicircolare, in pietra squadrata, presenta le caratteristiche delle costruzioni duecentesche).\nA Peonis, dove \u00e8 in fase di ricostruzione la nuova chiesa parrocchiale sotto progetto dell'architetto udinese Sergio Zanella, \u00e8 conservato un affresco devozionale, in via Chianet: un trittico con le figure della Madonna con Bambino adorata da S. Antonio da Padova al centro, di San Giovanni Battista a sinistra, e di San Domenico a destra. Risale alla seconda met\u00e0 del Settecento ed \u00e8 attribuito a Biagio Cestari, artista di Osoppo.\nIn tutto il territorio risorsero case e chiese distrutte durante il terremoto; tra i tanti edifici, da ricordare il Municipio (arch. Arnaldo Zuccato) e la Chiesa di San Bartolomeo ad Alesso, inaugurata nel 1988 sotto progetto dell'architetto Lorenzo Pevere; degno di nota \u00e8 anche l'affresco dell'artista magiaro M\u00e8szaros Gyorgj, realizzato nel 2000 sul soffitto della Chiesa di San Nicol\u00f2 di Avasinis.\nQuest'ultima localit\u00e0, piegata dall'eccidio del 2 maggio 1945 in cui vennero trucidati oltre cinquanta civili dalle truppe naziste in ritirata, oggi \u00e8 nota per la Festa del Lampone e del Mirtillo, frutti che crescono naturalmente sulle alture retrostanti al borgo friulano. La Festa di Avasinis, organizzata dalla locale Pro Loco, richiama nei giorni a cavallo di ferragosto migliaia di turisti provenienti da tutta l'Europa Centrale.\nSociet\u00e0.\nEventi.\nTrasaghis ed in particolare la sua ridente frazione Avasinis, sono noti per la Festa del Lampone e del Mirtillo organizzata ogni anno dalla locale Pro Loco presieduta da Giuseppina Di Doi. I preziosi frutti di bosco che crescono selvatici lungo le irte e i falsopiani che circondano il paese di Avasinis vengono raccolti nelle albe d'estate dalle donne del paese che trasformano i lamponi e i mirtilli in confetture, grappe, sciroppi ed elisir conosciuti ed apprezzati gi\u00e0 nel XIX secolo.Inoltre la festa dei 100 anni del ponte di Braulins che si festeggia a settembre organizzata dall'associazione \"Noi di Braulins\" che porta turisti da tutto il territorio.Oggi \u00e8 denominata Festa del Ponte.\nAd Alesso invece, da qualche anno, l'amministrazione Comunale, organizza la sera del 14 agosto, uno spettacolare show di fuochi d'artificio sulle sponde del Lago (Lago dei Tre Comuni, detto anche Lago di Cavazzo). Uno spettacolo che con il passare degli anni, non solo \u00e8 diventato un appuntamento quasi irrinunciabile per tantissima gente che arriva da ogni parte del Friuli e non solo, ma che per coreografia e durata, \u00e8 forse uno dei pi\u00f9 belli in assoluto di tutta la Regione.\nLingue e dialetti.\nA Trasaghis, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Trasaghis rientra fra le varianti appartenenti al friulano centro-orientale.\nTrasaghis nel cinema.\nNel film \"C'eravamo tanto amati\", di Ettore Scola del 1974 Stefania Sandrelli dice di provenire da Trasaghis vicino a Peonis."}
{"id": "36979", "revid": "1516566", "url": "https://it.wikipedia.org/wiki?curid=36979", "title": "Treppo Carnico", "text": "Treppo Carnico (\"Tr\u00e8p di Cj\u00e0rgne\" in friulano) \u00e8 una frazione di 611 abitanti del comune di Treppo Ligosullo nella provincia di Udine in Friuli-Venezia Giulia. Il comune di Treppo Carnico confluisce dal 1\u00ba febbraio 2018 assieme a Ligosullo nel nuovo comune di Treppo Ligosullo come da legge regionale 28 dicembre 2017, n. 47.\nGeografia fisica.\nSorge a 671 m nella regione montuosa della Carnia, circondato dai monti Paularo (2.043 m) e Dimon (2.043 m) a Nord e Tersadia (1.959 m) a Sud. Le sue frazioni sono Gleriis, Siaio, Tausia e Zenodis.\nStoria.\nSimboli.\nLo stemma di Treppo Carnico era stato concesso con decreto del presidente della Repubblica del 6 ottobre 1953.\nSociet\u00e0.\nLingue e dialetti.\nA Treppo Carnico, accanto alla lingua italiana, la popolazione utilizza il friulano carnico, una variante della lingua friulana. Nel territorio comunale vige la Legge regionale 18 dicembre 2007, n. 29 \"Norme per la tutela, valorizzazione e promozione della lingua friulana\".\nAmministrazione.\nLuigi Cortolezzis \u00e8 l'attuale dirigente dell'amministrazione comunale."}
{"id": "36980", "revid": "124706887", "url": "https://it.wikipedia.org/wiki?curid=36980", "title": "Treppo Grande", "text": "Treppo Grande (\"Trep Grant\" in friulano) \u00e8 un comune italiano di abitanti del Friuli-Venezia Giulia.\nStoria.\nNel 1976 il comune fu devastato dal terremoto del Friuli, che provoc\u00f2 enormi crolli e danni.\nSociet\u00e0.\nLingue e dialetti.\nA Treppo Grande, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Treppo Grande rientra fra le varianti appartenenti al friulano centro-orientale.\nAmministrazione.\nTreppo Grande \u00e8 gemellato dal 2006 con il comune umbro di Scheggia e Pascelupo, in provincia di Perugia e con il comune di Strassburg (Austria)."}
{"id": "36982", "revid": "1632387", "url": "https://it.wikipedia.org/wiki?curid=36982", "title": "Varmo", "text": "Varmo (\"Vildivar\" in friulano) \u00e8 un comune italiano di abitanti del Friuli-Venezia Giulia.\nOrigini del nome.\nIl nome Varmo, \u00e8 solo un adattamento italiano all'originale \"Vil di Var\".\n\"Vil di Var\", porterebbe a far credere che il paese Vil (villaggio) prenda il nome dall'omonimo fiume di sorgiva Varmo che scorre nei suoi pressi, ma non \u00e8 cos\u00ec.\nL'origine deriva dalla famiglia che fin dai primi anni dopo il 1000 d.C. aveva in gestione il feudo, la famiglia era quella dei Conti di Varmo. Da qui il nome Vil di Var, villa dei Varmo, toponimo con radici latine Villaggio dei Varmo.\nRiferimenti culturali.\n\"Il Varmo\" \u00e8 il titolo di una novella paesana, pubblicata da Ippolito Nievo nel 1856 e ambientata nel mulino di Glaunicco, nel comune di Camino al Tagliamento.\nA Varmo sono ambientati due romanzi di Sergio Maldini: \"La casa a nord-est\" e \"La stazione di Varmo\".\nSociet\u00e0.\nLingue e dialetti.\nA Varmo, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Varmo rientra fra le varianti appartenenti al friulano centro-orientale."}
{"id": "36983", "revid": "260676", "url": "https://it.wikipedia.org/wiki?curid=36983", "title": "Venzone", "text": "Venzone (\"Ven\u00e7on\" in friulano, \"Peuscheldorf\" in tedesco, \"Pu\u0161ja vas\" in sloveno) \u00e8 un comune italiano di abitanti del Friuli-Venezia Giulia. Dal 1965 \u00e8 monumento nazionale.\nGeografia fisica.\nLa cittadina sorge a 230 , alla confluenza di due importanti valli: quella del Tagliamento, che porta in Carnia, e il Canal del Ferro. Parte del territorio comunale \u00e8 compreso nel Parco naturale delle Prealpi Giulie.\nLa cittadina ha un legame molto profondo con le truppe alpine: questa infatti \u00e8 una terra di tradizionale reclutamento alpino. Inoltre ancor oggi a Venzone, dopo lo scioglimento del 14\u00ba Reggimento nel 2005, ha sede l'8\u00ba Reggimento Alpini, nella caserma Feruglio. Venzone ha tre frazioni: Carnia, Pioverno e Portis.\nStoria.\nIl nome di Venzone viene citato per la prima volta nel 923 come \"Clausas de Albiciones\"; in seguito \"Albiciones\" diventer\u00e0 \"Aventinone\", \"Avenzon\", \"Avenzone\" e quindi Venzone.\nIl toponimo deriva certamente da \"av-au\", \"flusslauf\" (sorgente, corso d'acqua) e il nome deriva quindi sicuramente dal torrente Venzonassa. \u00c8 comunque del 1001 il primo documento ufficiale nel quale viene menzionata la citt\u00e0 di Venzone. Si tratta di un diploma dell'imperatore Ottone III con il quale si concedeva al Patriarca d'Aquileia l'erbatico del Canal del Ferro intendendo con ci\u00f2 un'ampia zona, di grande valore, coperta di erba, contrariamente alla pianura friulana che in quei tempi contava quasi esclusivamente boschi e paludi. Nel 1258 Glizoio di Mels, diventato signore del luogo, fece iniziare la costruzione delle fortificazioni: fece in modo di avere una doppia cinta muraria circondata da un profondo fossato in cui scorresse l'acqua del torrente; la pianta \u00e8 di forma esagonale con lati ineguali. Le mura, alte 8 metri e larghe 1,5 erano robustamente ancorate ad un sistema di 15 torri.\nNel 1335 il feudo di Venzone venne ceduto a Giovanni Enrico di Gorizia al quale subentr\u00f2 il Patriarca di Aquileia Bertrando di San Genesio, che l'anno successivo espugn\u00f2 la cittadina annettendola al Patriarcato. Nel 1351 Venzone pass\u00f2 nuovamente come feudo al duca d'Austria Alberto II e nel 1381 divenne finalmente libera comunit\u00e0 avente voce nel parlamento friulano. Nel 1391 con bolla pontificia di papa Bonifacio IX venne nominata parrocchia. Nel 1420 sotto il doge Tommaso di Mocenigo pass\u00f2 a far parte, come tutto il Friuli (escluso il Goriziano e Pordenone con il suo circondario), della Repubblica di Venezia. In quel periodo Venzone raggiunse il suo massimo splendore e i suoi abitanti superavano il numero di 2000.\nNel contesto della guerra della lega di Cambrai, nel 1509 l'esercito di Massimiliano I d'Asburgo attacca il Friuli da due direttrici, il 5 luglio il capitano Antonio Bidernuccio da Venzone alla testa di 40 uomini tra cittadini di Venzone e militari veneziani insieme al castellano Iacopo Sagredo riuscirono a respingere l'assalto delle truppe di Enrico IV di Brunswick-L\u00fcneburg.\nNel 1797 Venzone venne occupata dalle truppe francesi ma, in seguito al Trattato di Campoformio, subentrarono gli austriaci. Nel 1866, in seguito alla terza guerra di indipendenza e al successivo voto plebiscitario, la cittadina fu unita all'Italia. Nel 1965 il Ministero della pubblica istruzione ha proclamato la cittadina monumento nazionale riconoscendone cos\u00ec l'importanza storico-artistica. Anche a causa dell'et\u00e0 avanzata della maggior parte degli edifici, che non avevano subito danni nel corso dei due conflitti mondiali, venne quasi completamente rasa al suolo dal sisma che nel 1976 ha sconvolto il Friuli, ma grazie agli aiuti giunti da tutto il mondo e alla tenacia dei suoi abitanti il paese \u00e8 risorto ed \u00e8 oggi un modello della ricostruzione avvenuta in Friuli a seguito del terremoto.\n\u00c8 iscritto al club privato borghi pi\u00f9 belli d'Italia, e nel 2017 \u00e8 stato eletto \"Borgo dei borghi 2017\" durante la trasmissione di Rai 3 \"Alle falde del Kilimangiaro\"\nMonumenti e luoghi d'interesse.\nLuoghi naturali.\nI boschi e le montagne attorno Venzone sono ricche di fauna selvatica, sono infatti presenti ben 3 linci e 2 orsi, oltre che a ungulati vari, tra cui 70 stambecchi, 1000 caprioli e 50 camosci.\nL'area protetta (10000 ha) attorno a Venzone (parte del Parco naturale delle Prealpi Giulie), \u00e8 una delle pochissime zone d'Italia in cui convivono i grandi carnivori (ad eccezione del lupo tuttora assente) un tempo diffusi su tutte le Alpi.\nNella frazione Borgo San Giacomo si trova il Laghetto Pelas.\nCuriosit\u00e0.\nA Venzone e dintorni sono state girate molte scene dei \"famosi film\" \"Addio alle armi\" di John Huston e Charles Vidor (1957) e \"La Grande Guerra\" di Mario Monicelli (1959).\nNel 2018 la piazza, dove sorge il municipio, e dintorni, \u00e8 stata parte del set della trasferta friulana della famosissima serie tv de \"Il Commissario Montalbano\".\nSociet\u00e0.\nLingue e dialetti.\nA Venzone, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Venzone rientra fra le varianti appartenenti al friulano centro-orientale."}
{"id": "36986", "revid": "1656773", "url": "https://it.wikipedia.org/wiki?curid=36986", "title": "Calamity Jane", "text": "Considerata un'avventuriera, \u00e8 entrata nella leggenda per essere stata la prima donna pistolero.\nBiografia.\nNativa del Missouri, divenne presto nota per la sua attitudine alla sregolatezza, al gioco d'azzardo e all'alcool. Per meglio comprendere le ragioni della sua celebrit\u00e0 \u00e8 fondamentale soffermarci sulla visione puritana dell'universo femminile dell'epoca in analisi; la donna del West, madre ed educatrice, data la quasi totale assenza di scuole, ha compiti diversissimi da quella dell'East.\nLa vita in societ\u00e0 \u00e8 pressoch\u00e9 nulla, tranne che nei centri ove le regole dell'est comunque non sono applicabili e di conseguenza la stessa societ\u00e0 si muove e si perpetua in maniera differente: alla donna spetta il ruolo predefinito di far da mangiare e crescere i figli, raccogliere gli escrementi secchi di bisonte per riscaldare la casa, abbondanti nelle praterie date le frequenti migrazioni dei bisonti in movimento (ci\u00f2 ovviamente non accadeva nei centri urbani) e lavorare i campi. Tutto ci\u00f2 senza contare tempeste, uragani, incendi, siccit\u00e0, incursioni indiane ed ogni altro tipo di calamit\u00e0.\nIn quest'ottica, il comportamento per certi versi anticonformista della Burke, appariva singolare e riprovevole agli occhi dei pi\u00f9; la sua stessa attitudine all'alcool si scontrava con tale tipo di ordinamento sociale femminile. Basta citare una famosissima canzonetta dell'est che le donne amavano cantare ai mariti: \"L'uomo che beve il vino rosso non avr\u00e0 mai il mio cuore - l'uomo che \u00e8 un bevitore di whisky non udir\u00e0 mai il frusc\u00eco del mio corsetto\".\nI sopracitati elementi fecero parlare di lei, regalando alla sua memoria le definizioni di cavallerizza impareggiabile, eroina intrepida, pistolera infallibile. Che spesso vestisse da uomo ed esibisse armi \u00e8 attestato da numerose fotografie nelle quali appare ritratta ora col boccale in atto di brindare, ora in sella vestita da scout, ora col Winchester in pugno.\nLa relazione con Wild Bill Hickok.\nNonostante la sua fama, difficilmente riusc\u00ec a portare a termine un lavoro, anche perch\u00e9 licenziata molte volte, soprattutto durante i lavori al seguito di carovane: i capo carovanieri, come del resto i capomandria, osteggiavano e punivano comportamenti considerati amorali e proibivano nella stragrande maggioranza dei casi l'utilizzo di sostanze alcoliche per tutta la durata della marcia.\nIn uno di questi viaggi conobbe James Butler Hickok, meglio noto con il nome di Wild Bill Hickok; pare che, al contrario della passionale relazione amorosa attribuita ai due, Wild Bill provasse per lei una forte antipatia. Ad avvalorare la tesi di una loro storia sentimentale furono trovate, solo dopo la morte del presunto padre, alcune lettere da lei indirizzate alla figlia, che affid\u00f2 a un tale Jim 'O Neil. In queste Jane dichiarava alla bambina, allora di 4 anni, la paternit\u00e0 dell'Hickok, chiamando la figliola \"Janey Hickok\". A ogni modo, la vita di Burke \u00e8 un susseguirsi di lavori svariati, dal \"Wild West Show\" di Buffalo Bill al lavoro di carovana, da cercatrice d'oro a, forse, prostituta.\nMor\u00ec nel 1903 e, a seguito delle ipotesi sulla storia d'amore con Hickok, \u00e8 stata sepolta accanto a lui, in una fossa comune coperta da un acciottolato nel cimitero di Mount Moriah, a Deadwood, nel Dakota del Sud.\nAltri progetti.\nLa storia di Calamity Jane e Wild Bill appare in un fumetto di Tex Willer (593-595) in cui la donna vendica la morte del suo amato lasciando ad ognuno dei cinque assassini una delle carte da gioco che aveva nelle mani Wild Bill al momento della sua uccisione."}
{"id": "36987", "revid": "203463", "url": "https://it.wikipedia.org/wiki?curid=36987", "title": "Modello standard", "text": "Il Modello standard (MS) \u00e8 la teoria fisica che descrive tre delle quattro interazioni fondamentali note: le interazioni forte, elettromagnetica e debole (le ultime due unificate nell'interazione elettrodebole) e tutte le particelle elementari ad esse collegate.\nBasato sulla teoria quantistica dei campi, matematicamente \u00e8 una teoria di gauge non abeliana (teoria di Yang-Mills), rinormalizzabile e coerente con la relativit\u00e0 ristretta.\nLe sue previsioni sono state in larga parte verificate sperimentalmente con un'ottima precisione ed esso rappresenta l'attuale modello teorico di riferimento delle forze fondamentali. Tuttavia presenta vari aspetti di incompletezza; in particolare, non comprendendo l'interazione gravitazionale, per la quale non esiste ad oggi una teoria quantistica coerente, non costituisce quella teoria del tutto obiettivo del sapere fisico.\nStoria.\nL'unificazione delle interazioni elettromagnetica e debole nel Modello standard \u00e8 dovuta a Steven Weinberg e Abdus Salam, che indipendentemente (rispettivamente nel 1967 e 1968) estesero e completarono una prima formulazione di Sheldon Glashow basata su una teoria di Yang-Mills con gruppo di gauge SU(2)\u00d7U(1), che incontrava difficolt\u00e0 legate all'introduzione diretta delle masse dei bosoni vettori intermedi. Weinberg e Salam integrarono il lavoro di Glashow con la proposta di Peter Higgs e altri di rottura spontanea di simmetria di un campo scalare ubiquitario, che permette di dare origine alle masse di tutte le particelle descritte nel modello. Dopo la scoperta al CERN dell'esistenza delle correnti neutre deboli mediate dal bosone Z, come previsto dalla loro teoria, Weinberg, Salam e Glashow furono insigniti del premio Nobel per la fisica nel 1979.\nIl modello standard come proposto in origine era limitato ai soli leptoni. I quark, la cui teoria aveva cominciato ad essere elaborata negli anni sessanta, furono introdotti successivamente nel modello grazie anche a un lavoro cruciale del 1970 dello stesso Glashow, John Iliopoulos e Luciano Maiani, che introdussero un quarto quark, detto charm, che aveva lo scopo di sopprimere fortemente le correnti a cambiamento di stranezza (meccanismo GIM). Con la successiva scoperta della libert\u00e0 asintotica, a met\u00e0 circa degli anni settanta la delineazione del Modello standard poteva dirsi conclusa.\nLe particelle elementari nel Modello standard.\nNel Modello standard le particelle elementari sono raggruppate in due tipologie principali sulla base della statistica a cui obbediscono e di conseguenza dello spin:\nTutta la materia ordinaria che osserviamo nel mondo macroscopico \u00e8 costituita da quark e leptoni: gli atomi sono composti da un nucleo ed uno o pi\u00f9 elettroni, che sono i pi\u00f9 leggeri tra i leptoni carichi. Il nucleo \u00e8 costituito a sua volta da protoni e neutroni che sono composti ciascuno da tre quark.\nI fermioni sono raggruppati in famiglie, tre per i leptoni e tre per i quark. Le tre famiglie di leptoni comprendono ciascuna una particella carica (rispettivamente elettrone, muone e tau) ed un corrispondente neutrino. A differenza dei quark, i leptoni non posseggono alcuna carica di colore e quindi su di loro la forza nucleare forte non ha effetto.\nLe tre famiglie di quark prevedono ciascuna un quark di carica formula_1 ed uno di carica formula_2. I quark pi\u00f9 leggeri sono \"up\" (u) e \"down\" (d), che combinati secondo lo schema uud formano il protone (di carica formula_3), mentre combinati secondo lo schema udd formano il neutrone (di carica formula_4).\nI bosoni risultano essere le particelle mediatrici delle interazioni fondamentali: il fotone per l'interazione elettromagnetica, i due bosoni carichi W ed il bosone Z per l'interazione debole e i gluoni per l'interazione forte.\nNel Modello standard \u00e8 anche prevista la presenza di almeno un bosone di Higgs, la cui massa non era quantificata dal modello e che \u00e8 stata verificata attraverso i due esperimenti ATLAS e CMS presso il CERN nel 2012 (vedi pi\u00f9 avanti l'apposito paragrafo).\nI gravitoni, bosoni ipotetici che si pensa medino l'interazione gravitazionale in una possibile formulazione quantistica, non sono considerati nel Modello standard.\nLe tre generazioni di fermioni.\nI fermioni possono essere raggruppati in base alle loro propriet\u00e0 di interazione in tre generazioni. La prima \u00e8 composta da elettroni, neutrini elettronici e dai quark \"up\" e \"down\". Tutta la materia ordinaria \u00e8 costituita, come si \u00e8 visto, da elettroni e dai quark \"up\" e \"down\". Le particelle delle due generazioni successive hanno massa maggiore delle precedenti (per quanto ne sappiamo; per i neutrini le attuali misure non permettono una misura diretta della massa, ma solo dei valori assoluti delle differenze di massa). A causa della loro maggior massa, i leptoni ed i quark della seconda e terza famiglia (o le particelle da essi costituite) possono decadere in particelle pi\u00f9 leggere costituite da elementi della prima famiglia. Per questo, queste particelle sono instabili e presentano una breve vita media.\nI quark possiedono una carica di colore, che li rende soggetti alla forza nucleare forte e che \u00e8 mediata dai gluoni. Come gi\u00e0 detto, i gluoni sono dotati a loro volta di carica di colore e possono interagire tra di loro. Per questo motivo, e per l'elevato valore della costante di accoppiamento forte, la forza forte aumenta con l'aumentare della distanza e fa s\u00ec che i quark e i gluoni non possano essere mai osservati liberi nella materia ordinaria, ma solo combinati in stati che hanno carica di colore totale nulla.\nGli stati di colore neutro dei quark sono detti adroni, e si dividono in barioni, di tipo fermionico, composti da tre quark (come neutroni e protoni), e mesoni, di tipo bosonico, composti da una coppia quark-antiquark (come i pioni). La massa totale di tali particelle supera quella dei singoli componenti a causa dell'energia di legame. Gli stati neutri dei gluoni prendono il nome inglese di glueball (palle di colla).\nOltre a questi stati legati sono stati ipotizzati anche stati cosiddetti \"esotici\" costituiti da diverse combinazioni, come i tetraquark e i pentaquark, di cui non esistono tuttavia evidenze sperimentali definitive.\nL'unificazione delle forze fondamentali.\nIl Modello standard rappresenta un esempio di unificazione delle interazioni fondamentali perch\u00e9 le interazioni elettromagnetiche e deboli sono entrambe diverse manifestazioni a bassa energia di un'unica interazione che prende il nome di \"forza elettrodebole\". Altri esempi di unificazione sono avvenuti storicamente:\nMolti fisici delle particelle ritengono che sia possibile un'unificazione delle forze ancora pi\u00f9 profonda. L'interazione elettrodebole e quella forte, infatti, sono caratterizzate da due costanti di accoppiamento distinte nel Modello standard, ma la loro estrapolazione ad alte energie sembra indicare una possibile unificazione.\nIl Modello Standard non comprende la gravit\u00e0, la cui trattazione in relativit\u00e0 generale non \u00e8 ad oggi compatibile con la meccanica quantistica.\nIl principio di simmetria nel Modello standard.\nAlla base della formulazione del Modello standard viene posto un principio di simmetria fondato sulla teoria di Yang-Mills. La simmetria consiste nell'invarianza della teoria sotto opportune trasformazioni locali, dette trasformazioni di gauge. L'invarianza di gauge garantisce la coerenza matematica e la predittivit\u00e0 della teoria, ossia quella che tecnicamente viene definita rinormalizzabilit\u00e0.\nLe interazioni fondamentali vengono rappresentate nel gruppo unitario SU(2)\u00d7U(1)\u00d7SU(3), costituito dal prodotto di SU(2)\u00d7U(1) che descrive le interazioni elettromagnetiche e deboli (unificate nell'interazione elettrodebole), con SU(3) che descrive le interazioni forti. La descrizione delle interazioni elettromagnetiche attraverso il gruppo U(1) prende il nome di elettrodinamica quantistica, o QED, mentre la descrizione delle interazioni forti attraverso il gruppo SU(3) prende il nome di cromodinamica quantistica, o QCD.\nA ogni gruppo considerato corrispondono i bosoni vettori, che, come gi\u00e0 detto, sono i mediatori delle forze osservate in natura e il cui numero dipende da quello dei generatori, che \u00e8 una propriet\u00e0 matematica del gruppo stesso. Al sottogruppo SU(2)\u00d7U(1) corrispondono il fotone, mediatore dell'interazione elettromagnetica, ed i bosoni W (carichi) e Z (neutro), mediatori dell'interazione debole, mentre al sottogruppo SU(3) corrispondono otto gluoni, dotati di carica di colore e per questo soggetti a loro volta alla forza forte (a differenza dei fotoni, che hanno carica elettrica nulla). Ci\u00f2 pu\u00f2 essere messo in relazione al fatto che SU(3) \u00e8 un gruppo non abeliano. Similmente avviene per i bosoni W e Z che possono interagire tra loro.\nQuesta propriet\u00e0 \u00e8 stata verificata sperimentalmente, in particolare all'acceleratore LEP del CERN.\nLa massa delle particelle e il meccanismo di Higgs.\nLe teorie di gauge, di per s\u00e9, non sono in grado di descrivere bosoni vettori dotati di massa, che renderebbero la teoria non rinormalizzabile e quindi incoerente dal punto di vista fisico-matematico. Questo contraddirebbe quanto viene osservato sperimentalmente a proposito dei bosoni deboli W e Z. Il meccanismo di rottura spontanea della simmetria del sottogruppo SU(2)\u00d7U(1) \u00e8 tuttavia in grado includere anche i bosoni massivi nel Modello standard introducendo nella teoria un ulteriore bosone, a sua volta massivo, il bosone di Higgs. Il meccanismo di Higgs \u00e8 anche in grado di spiegare, ma non prevedere quantitativamente, la massa dei fermioni.\nIl 4 luglio 2012 \u00e8 stato dato l'annuncio che i due esperimenti ATLAS e CMS presso il CERN hanno osservato con un elevato grado di precisione (4,9 sigma per CMS e 5 sigma per Atlas) un nuovo bosone con una massa tra i 125 e i 126 GeV e con caratteristiche compatibili con il Bosone di Higgs. La scoperta \u00e8 stata poi confermata ufficialmente il 6 marzo 2013, nel corso di una conferenza tenuta dai fisici del CERN a La Thuile.\nVerifiche e predizioni.\nIl Modello standard ha predetto l'esistenza dei bosoni W e Z, del gluone, dei quark top e charm prima che tali particelle venissero osservate. Inoltre \u00e8 stato sperimentalmente verificato che le caratteristiche teoriche di tali particelle sono, con buona precisione, quelle che effettivamente mostrano avere in natura.\nL'acceleratore di elettroni e positroni LEP al CERN ha testato e verificato molte previsioni del Modello standard, in particolare sui decadimenti del bosone Z. Una delle importanti verifiche effettuate \u00e8 la conferma dell'esistenza di tre famiglie di neutrini leggeri.\nSfide al Modello standard.\nAnche se il Modello standard ha avuto un notevole successo nello spiegare i risultati sperimentali, presenta diversi aspetti di incompletezza, in particolare nei seguenti punti:\nFin dal completamento del Modello standard sono stati fatti molti sforzi per superare questi limiti e trasformarlo in una teoria completa. Un tentativo di superare il primo difetto \u00e8 noto come \"grande unificazione\": le cosiddette GUT (\"Grand unification theories\", teorie della grande unificazione) si prefiggono di unificare l'interazione forte ed elettrodebole e ipotizzano che i gruppi SU(3), SU(2) e U(1) non siano altro che dei sottogruppi di un altro gruppo di simmetria ancora pi\u00f9 grande. Ad alte energie (al di fuori dalla portata degli esperimenti condotti) la simmetria del gruppo unificatore \u00e8 recuperata: a energie pi\u00f9 basse invece si riduce a SU(3)\u00d7SU(2)\u00d7U(1) per un processo noto come rottura spontanea di simmetria. La prima teoria di questo tipo venne proposta nel 1974 da Georgi e Glashow, con il gruppo SU(5) come gruppo di unificazione. Una propriet\u00e0 distintiva di queste GUT \u00e8 che, diversamente dal Modello Standard, prevedono tutte il fenomeno del decadimento protonico. Nel 1999 l'osservatorio di neutrini Super-Kamiokande ha stabilito di non aver mai osservato un decadimento protonico, stabilendo cos\u00ec un limite inferiore all'ipotetica emivita (tempo di dimezzamento) del protone pari a 6,7\u00d7 1032 anni. Questo ed altri esperimenti hanno invalidato, scartandole, numerose teorie GUT, fra cui quella basata sul gruppo SU(5). Una possibile indicazione sperimentale a supporto di un'unificazione delle interazioni \u00e8 data dall'evoluzione delle costanti di accoppiamento dei tre gruppi SU(3), SU(2) e U(1) all'aumentare della scala di energia (tecnicamente detto \"running\") che evolve in maniera tale che le costanti, estrapolate a grandi energie, tendono ad assumere valori vicini tra di loro. Tuttavia la convergenza dei valori delle costanti non \u00e8 esatta, cosa che fa pensare all'esistenza di ulteriori fenomeni non ancora scoperti tra la scala di energia della massa e quella della grande unificazione.\nL'inclusione dell'interazione gravitazionale nel modello standard in una cosiddetta teoria del tutto passa evidentemente per una teoria, ancora mancante, che riesca a conciliare la relativit\u00e0 generale con la meccanica quantistica. Alcuni tentativi sono in corso in tal senso (teoria delle stringhe, supergravit\u00e0 e altri), con l'obiettivo di raggiungere un pi\u00f9 ampio assetto teorico denominato M-teoria. \nLa prima conferma sperimentale della deviazione dalla formulazione originale del Modello standard venne nel 1998, quando l'esperimento Super-Kamiokande pubblic\u00f2 risultati che indicavano una oscillazione dei neutrini fra tipi diversi; questo implica che i neutrini abbiano una massa diversa da zero. Il Modello standard prevede invece che i neutrini abbiano massa nulla e di conseguenza viaggino alla velocit\u00e0 della luce; inoltre presuppone l'esistenza di neutrini solo sinistrorsi, ovvero con spin orientato nella direzione opposta al verso del loro moto. Se i neutrini hanno una massa la loro velocit\u00e0 deve essere inferiore a quella della luce ed \u00e8 possibile che esistano neutrini destrorsi (infatti sarebbe possibile \"sorpassare\" un neutrino, scegliendo un sistema di riferimento in cui la sua direzione di moto sia invertita senza influenzare il suo spin, rendendolo quindi destrorso). Da allora i fisici hanno rivisto il Modello Standard introducendo una massa per i neutrini, il che ha aggiunto 9 ulteriori parametri liberi (3 masse, 3 angoli di mixing e 3 fasi) oltre ai 19 iniziali; questo nuovo modello viene chiamato ancora Modello standard, nonostante le modifiche apportate.\nL'ipotesi della materia oscura, che dovrebbe costituire la maggior parte della materia esistente nell'universo, deriva da varie osservazioni sperimentali che indicano effetti gravitazionali di grande entit\u00e0 in assenza di corrispondente materia direttamente osservabile con i normali mezzi che sfruttano l'interazione elettromagnetica. Nessuna previsione sulla natura di una tale materia \u00e8 ricavabile dal Modello standard. Un'ulteriore estensione del modello, la teoria della supersimmetria (SUSY), propone una \"compagna\" supersimmetrica massiccia per ogni particella del Modello standard convenzionale e prevede l'esistenza di particelle stabili pesanti che hanno interazioni debolissime con la materia ordinaria. Tali particelle sono state candidate a spiegare la materia oscura, ma non esistono tuttora dati sperimentali a sostegno della teoria supersimmetrica.\nElenco delle particelle del Modello standard.\n Bosoni di gauge:\nFermioni elementari suddivisi per generazioni (vengono descritte per convenzione le propriet\u00e0 delle particelle sinistrorse):"}
{"id": "36990", "revid": "827882", "url": "https://it.wikipedia.org/wiki?curid=36990", "title": "Ruota dell'Anno", "text": "Nel paganesimo e in molte religioni neopagane, la Ruota dell'Anno rappresenta il ciclo naturale delle stagioni, commemorato con la celebrazione di otto sabbat o sabba. Secondo il neopaganesimo, tutte le cose della natura sono cicliche, compreso lo scorrere del tempo che viene immaginato come una ruota che gira incessantemente; lo scorrere delle stagioni si riflette nella nostra vita: nascita, crescita, declino e morte.\nPer alcune delle religioni neopagane come la Wicca, gli otto sabbat segnano otto momenti tipici lungo il percorso dell'anno e simboleggiano altrettante tappe nella vita del Dio, che nasce dalla Dea a Yule, cresce fino a diventare adulto, si unisce a lei a Beltane, regna come Re di primavera per poi indebolirsi e morire a Lammas.\nAlcune tradizioni dividono gli otto Sabbat in quattro maggiori e quattro minori.\nI quattro Sabbat maggiori sono molto probabilmente associati con i cicli dell'agricoltura e dell'allevamento, nell'antichit\u00e0 la loro data veniva determinata in base alla levata eliaca di alcune stelle facilmente visibili ad occhio nudo. Tradizionalmente duravano tre giorni a partire dal tramonto del giorno precedente (nella cultura celtica il giorno cominciava al tramonto).\nVa sottolineato come queste coincidenze astronomiche, che erano esatte nell'et\u00e0 del ferro, oggi non sono pi\u00f9 corrispondenti a causa dell'effetto combinato dei fenomeni di nutazione e delle precessioni.\nGli altri quattro Sabbat minori:\nsono calcolati in base al ciclo solare e coincidono con i due solstizi e i due equinozi\nOrigine della Ruota dell'anno.\nNonostante le festivit\u00e0 citate siano di origine antica pare che l'idea di una \"Ruota dell'Anno\" formalizzata in questo modo risalga a Ross Nichols che la diffuse negli anni cinquanta.\nSecondo Phyllis Curott \"i moderni sabba contengono elementi della tradizione celtica, gallese, nordica, italiana, babilonese, egiziana, greca e di altre antiche mitologie e tradizioni religiose misteriche\"\nCi sono chiare similitudini fra i sabbat e molte feste cristiane, non \u00e8 escluso che molte date per le celebrazioni cristiane fossero decise in base a diversi motivi, non ultimo la necessit\u00e0 di competere con le precedenti e molto sentite festivit\u00e0 pagane. \u00c8 il caso ad esempio del Natale fatto coincidere con il precedente \"Dies Natalis Sol invictus\", o alle feste di Ognissanti e celebrazione dei defunti, fatti coincidere con il capodanno celtico di Samhain.\nI Sabbat nel neopaganesimo contemporaneo.\nLe date attuali in cui vengono celebrati i sabbat sono:\nLe date indicate sono valide per l'emisfero nord, dove queste feste hanno avuto origine, coloro che abitano a sud dell'equatore dovrebbero cambiare le date di conseguenza, per riflettere l'andamento stagionale del loro emisfero (in pratica traslando ogni ricorrenza di sei mesi). Ad esempio, in Australia Samhain andrebbe celebrato il primo maggio, mentre in Germania si celebrerebbe contemporaneamente Beltane.\nPer sottolineare quanto queste festivit\u00e0 siano legate ai cicli stagionali della natura, Fred Lamond in \"Fifty Years of Wicca\", evidenzia non solo la differenza che ci deve essere tra l'emisfero nord e l'emisfero sud del mondo, bens\u00ec anche le differenze che possono esistere all'interno di uno stesso continente: ad esempio in Europa la festa di Beltane sarebbe pi\u00f9 appropriato festeggiarla a fine marzo nei paesi Mediterranei, visto che gi\u00e0 in questo periodo il freddo invernale \u00e8 stato sostituito dai tepori primaverili ed \u00e8 perci\u00f2 possibile stare all'aperto di notte; andrebbe festeggiata ai primi di maggio nei paesi dell'Europa Continentale ed Atlantica (come gi\u00e0 effettivamente avviene); mentre andrebbe celebrata a fine giugno in Scandinavia e nell'Europa di nord-est, dove la primavera e le temperature pi\u00f9 miti arrivano molto tardi.\nSchema riassuntivo:"}
{"id": "36991", "revid": "48479", "url": "https://it.wikipedia.org/wiki?curid=36991", "title": "Sabbat (neopaganesimo)", "text": ""}
{"id": "36992", "revid": "1543377", "url": "https://it.wikipedia.org/wiki?curid=36992", "title": "Neopaganesimo", "text": "Neopaganesimo, neo-paganesimo o paganesimo moderno \u00e8 un termine categoriale che raggruppa un insieme di religioni, tradizioni e movimenti spirituali eterogenei, i quali si ispirano alle religioni pagane praticate nell'et\u00e0 antica in Europa e nel Medio Oriente. Alcuni studiosi fanno rientrare tali religioni nel novero dei nuovi movimenti religiosi. Il filosofo italiano Salvatore Natoli ha definito il fenomeno del neopaganesimo come caratterizzato da una ricerca di salvezza scevra dalla fede e un'etica dell'aldiqua e del finito. Vari neopaganesimi hanno visto un'ascesa repentina in Europa nei primi decenni del XXI secolo in stretto rapporto con le destre politiche tradizionaliste, nativiste e identitarie.\nDefinizioni.\nEtimologia.\nIl termine \"pagano\" deriva dal latino \"p\u0101g\u0101nus\", indicante in epoca romana l'abitante del \"pago\" (\"p\u0101gus\"), una tipologia di villaggio di campagna relativamente autonomo dal punto di vista amministrativo. La parola \"pagus\", significante \"regione\", \"insediamento\", \"stabilimento\" e \"gen\u00eca\", indicava i villaggi intesi come \"compagini\", comunit\u00e0 coese costituite da famiglie spesso genealogicamente imparentate e in quanto tali rendenti culto agli stessi d\u00e8i e antenati, e \"pagano\" indicava i \"civili\" inquadrati come membri di tali comunit\u00e0 di villaggio in contrapposizione al concetto di \"urbano\" cosmopolita. Termini vicini, o quasi sinonimi, di \"pago\" e \"pagano\" erano \"gens\" (\"gente\", \"gen\u00eca\") e \"gentilis\" (\"gentile\") e \"natio\" (\"natura\", \"nazione\") e \"nationalis\" (\"nativo\", \"nazionale\"). Anche la parola \"paese\" dell'italiano odierno deriva da \"pagus\" nella forma aggettivale \"pagensis\". La radice indoeuropea \u00e8 *\"pak\"-, *\"pag\"-, indicante l'essere \"fermo\", \"stabile\", \"stante\", ed \u00e8 la stessa di \"p\u0101x\" (\"pace\") nonch\u00e9 dei verbi \"p\u0101c\u014d\", \"p\u0101c\u0101re\", \"p\u0101c\u0101v\u012b\", \"p\u0101c\u0101tum\" (\"pagare\", \"appagare\"; rendere \"pago\", \"pacato\", \"appagato\") e \"pang\u014d\", \"pangere\", \"pepig\u012b\", \"p\u0101ctum\" (\"fissare\", \"stabilire\", \"pattuire\").\nCon la formazione del cristianesimo (latino: \"christianismus\", \"catholicismus\", i.e. \"universalismo\") nell'Impero romano, gli autori cristiani iniziarono a utilizzare il termine civico \"pagano\" in un'accezione religiosa per indicare coloro che non desideravano convertirsi alla nuova dottrina universale cosmopolita e abbandonare le religioni etniche, native e gentilizie, \"paganesimo\" (latino: \"paganismus\"), in quanto questi risiedevano soprattutto nei centri rurali, lontani dai centri urbani nei quali il cristianesimo veniva formulato. Il termine assunse coi secoli un significato neutro, essendo il paganesimo nel frattempo scomparso, e tecnico, venendo usato in ambito accademico per indicare le religioni dell'et\u00e0 antica.\nMovimenti etnico-tradizionali e sincretico-innovativi.\nL'autorevole \"Merriam-Webster's Encyclopedia of World Religions\" curata da Wendy Doniger e Mircea Eliade definisce \"neopaganesimo\" come recupero e reinvenzione delle antiche religioni etniche e tradizionali dell'Europa e del Medio Oriente; come segue:\nIl sito \"adherents.com\", che si occupava di catalogare e comparare le religioni, d\u00e0 la seguente definizione, pi\u00f9 improntata al modello sincretico wiccano e della stregoneria moderna:\nLa differenza tra le due definizioni dipende dal fatto che molti movimenti che rientrano soprattutto nella prima delle due, detti etnico-tradizionalisti o ricostruttivi (o ricostruzionisti), rifiutano il prefisso \"neo\" (\"nuovo\"), preferendo definirsi semplicemente come \"pagani\" o con terminologie specifiche (e.g. assianesimo scitico, druidismo celtico, ellenismo greco, etenismo germanico, kemetismo egiziano, rodnoveria slava, via romana agli d\u00e8i, zuismo mesopotamico, etc.), mentre, per contro, movimenti che rientrano nella seconda delle due, detti sincretico-innovativi o eclettici (come wicca e stregoneria moderna, ma anche molti gruppi druidisti, eteni, kemetici, zuisti, etc., raramente i movimenti dell'Europa orientale), rivendicano la denominazione di \"neopagani\", in quanto, pur ispirandosi alle antiche religioni pagane, sono consapevoli del fatto che il loro approccio alla dimensione religiosa sia diverso e nuovo rispetto a quello delle religioni antiche, che non si possono far rivivere identicamente a quali erano nel passato.\nIl neopaganesimo dunque consiste in una macrocategoria che spazia da religioni che rivendicano l'eredit\u00e0 e la continuit\u00e0 nella tradizione con le religioni dell'et\u00e0 antica (questi sono soprattutto i movimenti di ispirazione etnico-tradizionale, come assiani scitici, druidisti celtici, elleni greci, eteni germanici, kemetici egiziani, rodnovari slavi, romani italici, zuisti mesopotamici, etc.), sebbene spesso si riconoscano come inevitabili contaminazioni e adattamenti ai tempi moderni, a sistemi di credenza e culto interamente nuovi e spesso eclettico-sincretici (come wiccani e stregoni moderni, ma anche molti gruppi all'interno delle religioni etnico-tradizionali).\nGli studiosi del fenomeno hanno rilevato come i movimenti etnico-tradizionalisti siano prevalenti in Europa, mentre i movimenti pi\u00f9 eclettico-sincretici come la wicca, che pongono poca importanza sull'etnia e sulla tradizione, siano prevalenti nell'America settentrionale e in generale nel mondo anglofono. I neopaganesimi etnici europei si sono affermati, in generale, come risposte al senso di perdit\u00e0 di identit\u00e0 culturale dei popoli europei, erosa da ideologie straniere, globalizzazione e cosmopolitismo.\nLe differenze e le comunanze tra i due estremi dello spettro denominabile come \"neopaganesimo\" possono essere quindi riassunte come segue:\nSviluppo storico.\nI fenomeni di neopaganesimo hanno generalmente origine nel XIX secolo con l'emersione del romanticismo nell'Europa settentrionale, che port\u00f2 all'efflorescenza di un interesse per le radici celtiche e germaniche in Gran Bretagna e in Scandinavia, e al movimento \"v\u00f6lkisch\" in Germania. Alcuni movimenti, per esempio il druidismo o i movimenti dell\"'\u0151smagyar vall\u00e1s\" ungherese, affondano le radici anche nel XVIII secolo e nelle spinte illuministiche di critica negativa al cristianesimo e ricerca di vie a esso alternative. Il recupero della religione germanica, l'etenismo, prese corpo con l'affermarsi del nazionalismo ottocentesco e la spinta di questo a consolidare le identit\u00e0 nazionali attraverso lo studio delle origini etniche dei popoli e il recupero, anche artificioso, delle loro culture pi\u00f9 autentiche tramite la valorizzazione del folklore intrecciata a dottrine occultistiche, soprattutto di derivazione teosofica.\nMentre in Germania emersero le prime forme di etenismo di tipo ariosofico, in Gran Bretagna sorsero il druidismo e organizzazioni di carattere occultistico sincretico quali l'Ordine Ermetico dell'Alba Dorata e l'Ordo Templi Orientis, che attingevano dall'esoterismo di culture religiose diverse, inclusa quella egizia e la cabala ebraica. Influenzati da \"The Golden Bough\" di James George Frazer, vari intellettuali e artisti furono coinvolti in questi movimenti, inclusi William Butler Yeats, Maud Gonne, Arthur Edward Waite e Aleister Crowley, fondatore della dottrina occultistica della thelema.\nNegli anni '20 del XX secolo, l'antropologa Margaret Murray sostenne la continuit\u00e0 di un'antica religione praticata in segreto, incarnata dalla stregoneria medievale e sopravvissuta alla cosiddetta \"caccia alle streghe\" avvenuta tra i secoli XV e XVIII. Gli studiosi moderni rigettano in buona parte le tesi della Murray, di cui \u00e8 storicamente provata l'infondatezza e che erano basate sui verbali degli interrogatori degli accusati di stregoneria e sulle informazioni contenute nei manuali per la caccia alle streghe: le prime fonti furono probabilmente prodotte sulla base delle seconde. La tesi della Murray fu rilanciata negli anni '50 del XX secolo dagli studi dell'archeologa lituana Marija Gimbutas e del letterato britannico Robert Graves.\nSulle basi dell'occultismo britannico e delle ricerche della Murray, della Gimbutas e di Graves, negli stessi anni '50 il funzionario pubblico inglese Gerald Gardner afferm\u00f2 di essere stato iniziato nella \"New Forest Coven\" a una religione segreta derivante dalla stregoneria medievale ad opera di una sacerdotessa conosciuta come \"Old Dorothy\". Gardner elabor\u00f2 le dottrine e le pratiche apprese nel gruppo, e le rese pubbliche nel 1954 con la pubblicazione di \"Witchcraft Today\", seguito nel 1959 da \"The Meaning of Witchcraft\", dando origine al movimento \"wicca\" (inglese antico per \"stregone\"). Gardner trascorse gran parte della sua vita nell'Asia sud-orientale, dove ebbe modo di approfondire dottrine e pratiche orientali, che secondo alcuni avrebbero avuto un'influenza sulla nuova religione da lui fondata.\nGli anni '60 e '70 del XX secolo videro la nascita di nuovi movimenti dell'etenismo germanico in Islanda, Scandinavia e parallelamente nel mondo anglofono, il prendere corpo indipendentemente di altri movimenti etnico-tradizionalisti, come lo zuismo mesopotamico in Ungheria e l'ellenismo in Grecia, e gli anni '80 videro il configurarsi in una fisionomia pi\u00f9 determinata del vasto movimento della rodnoveria slava e di altri neopaganesimi etnico-tradizionalisti come l'assianesimo scitico nell'Europa orientale che viveva gli ultimi anni dell'Unione Sovietica. Nel mondo anglofono continu\u00f2 inoltre a diffondersi la wicca, insieme a numerosi altri movimenti religiosi parte della nuova spiritualit\u00e0 cosiddetta \"New Age\". Durante questa fase, in aggiunta alle influenze precedenti subentr\u00f2 la teoria degli archetipi sviluppata da Carl Jung.\nNei primi decenni del XXI secolo, i neopaganesimi pi\u00f9 tradizionalisti in Europa si sono sviluppati in una progressiva saldatura con le destre politiche nativiste e identitarie.\nNello sviluppo dei neopaganesimi in Occidente ha avuto una certa importanza l'incontro con le culture dell'Oriente. A tal proposito, scrisse la sacerdotessa wiccana Vivianne Crowley in un suo saggio:\nReligioni neopagane.\nA seguire, una lista di religioni classificate come \"neopaganesimi\":\nAssianesimo scitico.\nL'assianesimo (in russo \u0430\u0441\u0441\u0438\u0430\u043d\u0441\u0442\u0432\u043e \"assianstvo\") o neopaganesimo scita \u00e8 un nuovo movimento religioso basato sulla religione popolare tradizionale degli osseti, discendenti moderni degli sciti delle trib\u00f9 alane, che si crede sia una continuazione dell'antica religione scitica. La religione \u00e8 nota come \"assianesimo\" tra i suoi praticanti russi (la cui radice \"as\" od \"os\" \u00e8 un antico nome degli alani, da cui \u00e8 possibile che i greci antichi trassero il toponimo \"Asia\", e che \u00e8 preservato come radice anche nello stesso etnonimo \"osseti\"), e come \"uatsdin\" (\u0443\u0430\u0446\u0434\u0438\u043d), \"\u00e6ts\u00e6g din\" (\u00e6\u0446\u00e6\u0433 \u0434\u0438\u043d; entrambi significanti \"vera fede\"), \"\u00e6ss din\" (\u00e6\u0441\u0441 \u0434\u0438\u043d, resa osseta di \"assianesimo\"), o semplicemente \"iron din\" (\u0438\u0440\u043e\u043d \u0434\u0438\u043d, \"fede osseta\") dagli osseti nella loro lingua.\nTale religione inizi\u00f2 a essere recuperata tra gli osseti in maniera cosciente e sistematica dagli anni '80 del XX secolo come parte di un pi\u00f9 ampio recupero della loro identit\u00e0 etnica. La religione assiana ha preso corpo nella forma di varie organizzazioni, soprattutto in Ossezia Settentrionale-Alania, repubblica della Russia, ma \u00e8 anche presente in Ossezia del Sud e in Ucraina. Il \"Ciclo dei Narti\" costituisce le scritture centrali dell'assianesimo, dalle quali gli esponenti del movimento hanno tratto esegesi teologiche.\nDruidismo celtico.\nIl druidismo o neopaganesimo celtico \u00e8 un nuovo movimento religioso che reinventa la religione degli antichi celti, basata sulla sapienza dei druidi. Il primo movimento druidico e il primo \"gorsedd\" (confraternita di druidi) venne fondato nella seconda met\u00e0 del XVIII secolo dal gallese Iolo Morganwg. Oggi ordini druidici e associazioni religiose druidiche sono presenti nelle Isole Britanniche, in Bretagna e nel resto della Francia, in diverse regioni della Spagna, in Austria e dagli anni '90 del XX secolo anche in Italia settentrionale.\nEtenismo germanico.\nL'etenismo (dall'inglese odierno \"heathen\", medio \"hethen\", antico \"h\u01e3\u00feen\", lett. \"abitante delle lande\", i.e. \"pagano\", oppure \"etnico\", \"gentile\", gi\u00e0 attestato nel gotico \"hai\u00fen\" della Bibbia di Ulfila) o neopaganesimo germanico \u00e8 l'insieme dei nuovi movimenti religiosi che si ispirano alle religioni dei germani pre-cristiani.\nI seguaci, detti \"eteni\" o \"etenisti\", si affidano per le loro credenze e pratiche a documenti scritti relativi alla religione germanica, quali l\"'Edda\" in lingua nordica antica, il \"Beowulf\" in inglese antico, il \"Nibelungenlied\" in alto-tedesco medio, nonch\u00e9 sul folklore di periodi successivi dell'Europa germanica.\nHetanesimo armeno.\nL'hetanesimo o neopaganesimo armeno \u00e8 un nuovo movimento religioso che recupera la religione etnica pre-cristiana degli armeni. I seguaci del movimento si chiamano \"hetani\" (dall'armeno \u0570\u0565\u0569\u0561\u0576\u0578\u057d \"hetanos\", che significa \"pagano\", \"etnico\", \"gentile\", derivante come prestito dal greco \u1f14\u03b8\u03bd\u03bf\u03c2, \"ethnos\") oppure \"arordi\", che significa \"figli di Ari\".\nLa rinascita del paganesimo armeno ha antecedenti nella prima met\u00e0 del XX secolo, con l'idea della \"Tseghakron\" (\u0551\u0565\u0572\u0561\u056f\u0580\u0578\u0576, \"religione nazionale\") del filosofo Garegin Njdeh. Il movimento assunse una forma istituzionale nel 1991, subito dopo il crollo dell'Unione Sovietica in una temperie di rinascita nazionale, quando l'armenologo Slak Kakosyan fond\u00f2 l'\"Ordine dei Figli di Ari\" (\"Arordineri Ukht\").\n\u0150smagyar vall\u00e1s ungherese.\nLa \"\u0151smagyar vall\u00e1s\" (espressione ungherese per \"antica fede magiara\") \u00e8 il neopaganesimo ungherese, un nuovo movimento religioso che intende rappresentare una religione etnica per gli ungheresi, fondato soprattutto sul taltosismo (sciamanesimo ungherese), la mitologia antica e il folklore successivo. Il movimento ha origine nelle elaborazioni illuministiche e romantiche dei secoli XVIII e XIX, e nell'etnologia del primo XX secolo. La costruzione di una religione nazionale ungherese fu uno dei propositi del turanismo tra le due guerre mondiali (1930s\u20131940s), e successivamente movimenti di fede nativa ungherese fiorirono nell'Ungheria successiva al crollo dell'Unione Sovietica.\nI confini tra le varie correnti della fede nativa ungherese sono determinati spesso dalle diverse idee portate avanti dalle singole correnti riguardo le origini etnogenetiche degli ungheresi, che sono state storicamente materia di dibattito. Il consenso accademico stabilito \u00e8 che gli ungheresi originarono tra i popoli finno-ugrici. Alcuni gruppi di fede nativa ungherese, comunque, coltivano legami con le culture scitica, sumerica, turcica, e altre ancora.\nAccanto alle elaborazioni sviluppate da circoli intellettuali, il movimento della fede nativa ungherese si \u00e8 sviluppato anche a livello popolare guidato dal lavoro di singoli sciamani e neo-sciamani, i \"t\u00e1ltos\", che sono diventati popolari in Ungheria dagli anni '80 del XX secolo in poi. Alcune organizzazioni di fede nativa ungherese sono supportate da partiti della destra politica, inclusi il partito Fidesz e il partito Jobbik.\nRodnoveria slava.\nLa rodnoveria (in russo \u0440\u043e\u0434\u043d\u043e\u0432\u0435\u0440\u0438\u0435 \"rodnoveriye\", ucraino \u0440\u0456\u0434\u043d\u043e\u0432\u0456\u0440'\u044f \"ridnovirya\", lett. \"fede nativa\") o neopaganesimo slavo \u00e8 un vasto ed eterogeneo nuovo movimento religioso che si propone come la continuazione contemporanea della religione indigena praticata dai popoli slavi prima che le loro classi dirigenti adottassero il cristianesimo come religione di Stato a partire dal X secolo.\nI rodnovari ritengono che la religione indigena slava non sia stata abbandonata repentinamente dalle popolazioni slave, tanto che il fenomeno della \"doppia fedelt\u00e0\" (\"dvoyeveriye\"), sia alla religione slava che al cristianesimo, \u00e8 persistito fino alla modernit\u00e0. L'interesse per il recupero della religione slava autentica ha le sue radici in tutto il periodo dell'Unione Sovietica, quando tale interesse influenz\u00f2 le arti, la letteratura e la filosofia; la rodnoveria come movimento organizzato inizi\u00f2 a formarsi durante l'ultima fase dell'Unione Sovietica, tra gli anni '70 e '80 del XX secolo, per espandersi in maniera visibile e considerevole degli anni '90 in poi.\nZalmoxianesimo rumeno.\nLo zalmoxianesimo \u00e8 il neopaganesimo rumeno, un movimento che promuove la ricostruzione di una religione etnica per i rumeni attraverso una riconnessione con le loro radici daco-traciche. Il movimento prende il suo nome da Zalmosside (\"Zalmoxis\"), nome dell'archetipo dell'uomo sapiente divinizzato nell'antica religione daco-tracica e balcanica. Tra i promotori contemporanei dello zalmoxianesimo vi \u00e8 il dacologo Octavian S\u0103rb\u0103toare, che ha anche proposto che esso possa diventare la religione ufficiale della Romania.\nZuismo mesopotamico-cananaico.\nLo zuismo (dal sumero \ud808\udf6a \"zu\", \"conoscenza\") \u00e8 il neopaganesimo mesopotamico-cananeo, basato sull'adorazione delle antichissime divinit\u00e0 della Mesopotamia e della Cananea.\nLo zuismo \u00e8 emerso dapprima in Ungheria con la \"Chiesa magiara\" (\"Magyar Egyh\u00e1z\") di tradizione sumera fondata negli anni '60 del XX secolo dall'assiriologo Ferenc Badiny J\u00f3s sulla base della \"Bibbia magiara\" da lui redatta, e sul lavoro di altri assiriologi quali Ida Bobula Tibor Bar\u00e1th, Victor Pad\u00e1nyi, e Andr\u00e1s Zakar. Negli anni 2000 si \u00e8 sviluppato negli Stati Uniti nella forma dello \"zuismo mardukita\" (assiro-babilonese) fondato a inizio millennio da Joshua Free, in contemporanea al \"natib qadish\" (cananaico) nell'interpretazione di Tess Dawson. Nei primi anni 2010 una Chiesa zuista \u00e8 stata fondata anche in Islanda.\nMolti degli d\u00e8i mediorientali, inclusi il supremo Anu/El, la diade da esso procedente costituita da Enlil/Baal Hadad ed Enki/Yahweh/Yam/Dagon, le dee Inanna-Ishtar/Astarte, Anat/Elat, e altri, sono onorati anche in Israele, con seguaci zuisti indipendenti o associati a organizzazioni quali l'\"Am Ha Aretz\".\nDemografia e politica.\n\u00c8 difficile quantificare la diffusione dei neopaganesimi a causa delle differenti terminologie di cui i seguaci delle diverse religioni classificate dagli studiosi come parte di tale categoria fanno uso per identificare s\u00e9 stessi; molti seguaci di tali religioni infatti non identificano s\u00e9 stessi n\u00e9 come \"pagani\" n\u00e9 come \"neopagani\" ma con termini specifici.\nL'\"American Religious Identification Survey\" condotto sulla popolazione degli Stati Uniti calcol\u00f2 il numero dei neopagani nel paese nordamericano essere 8.000 nel sondaggio del 1990, e 307.000 nel successivo sondaggio del 2001 (di cui 134.000 wiccani, 33.000 druidisti e 140.000 aderenti ad altre religioni pagane). Un sondaggio del Pew Research Center del 2014 stimava i pagani essere tra 1 e 1.5 milioni negli Stati Uniti.\nIn Europa, il paese con la popolazione pi\u00f9 numerosa di neopagani \u00e8 la Russia: secondo i dati del censimento 2010, 1.7 milioni di cittadini russi si identificavano come \"pagani\", di cui la maggior parte aderenti al movimento della rodnoveria slava e al tengrismo turco-mongolo (quest'ultimo non necessariamente classificabile come \"neopagano\"), ma anche osseti aderenti all'assianesimo scitico (29% della popolazione dell'Ossezia Settentrionale-Alania) ed ebrei affiliati allo zuismo caldeo (3% degli ebrei russi).\nIn Italia, secondo il saggio \"La terra e l'istante. Filosofi italiani e neopaganesimo\" (2005) di Paul Gilbert, ordinario di filosofia teoretica all'Universit\u00e0 Gregoriana di Roma, in ambito filosofico la \"linea neopagana\" \u00e8 rappresentata principalmente da Massimo Cacciari, Umberto Galimberti, Salvatore Natoli, Emanuele Severino e Gianni Vattimo. Gli studi accademici sui neopaganesimi hanno ravvisato come dai primi decenni del XXI secolo le pi\u00f9 tradizionaliste di tali religioni siano in ascesa in Europa in saldatura con l'estrema destra politica. A livello pan-europeo il neopaganesimo \u00e8 rappresentato soprattutto dalla Nuova Destra del filosofo francese Alain de Benoist e dal Movimento Internazionale Eurasiatista del filosofo russo Aleksandr Dugin, che ha contribuito alla formazione di una \"cornice filosofica pagana ultrarazionale transnazionale\", alleata con la Chiesa ortodossa russa e l'islam, cui si rifanno molti movimenti della Nuova Destra. Una delle sintesi delle idee di Dugin sul paganesimo \u00e8 il suo scritto \"The Metaphysical Factor in Paganism\" (1999)."}
{"id": "36993", "revid": "2", "url": "https://it.wikipedia.org/wiki?curid=36993", "title": "Martha Jane Canary", "text": ""}
{"id": "36994", "revid": "124509321", "url": "https://it.wikipedia.org/wiki?curid=36994", "title": "Paganesimo", "text": "Il termine paganesimo, o il suo sinonimo gentilesimo, indica quelle religioni antiche, specialmente quelle proprie della Grecia antica e della Roma antica, viste in opposizione al cristianesimo. Il termine, in uso comune, viene utilizzato in ambito scientifico solo nel suo significato storico.\nOrigine e significato storico del termine.\nIl termine \"paganus\" inizi\u00f2 ad essere adottato dai cristiani dell'Impero romano per riferirsi a tutti i non cristiani, in particolare a coloro che continuavano a rimanere fedeli alle loro tradizioni religiose politeiste, a partire dal IV secolo.\nAl sostantivo, reso con \"paganesimo\", se ne ha menzione nella lingua italiana a partire dalla met\u00e0 del XIV secolo e deriva dall'aggettivo usato in precedenza. Il termine \"pagano\" deriva a sua volta dal latino \"pag\u0101nu(m)\" dove indica il \"civile\", il \"campagnolo\", contrapposto al \"militare\". \"Pag\u0101nus\" deriva a sua volta dal termine latino di \"p\u0101gus\" (villaggio).\nNel lessico cristiano questi termini entrano intorno al 380 (data dell'editto di Tessalonica, emanato da Teodosio I il Grande) quando il cristianesimo \u00e8 divenuto religione ufficiale e quindi culto dell'Impero romano. Il latino liturgico ignora tuttavia questi termini preferendogli i termini di \"gens\", \"gentiles\", \"natio\" o \"nationes\", lasciando \"p\u0101gus\" e \"pag\u0101nus\" all'uso popolare e non \"ufficiale\" insieme ad altri termini come \"infedeli\" (latino \"infed\u0113lis-e\") o \"idolatri\" (latino ecclesiastico \"ido(lo)l\u0103tra\") i quali acquisiscono una connotazione peggiorativa. Necessit\u00e0 del latino liturgico \u00e8 quella di individuare un termine che renda quello greco di \"ethnicoi\" (\"popoli\"), a sua volta traduzione dell'ebraico biblico di \"goj\" (pl. \"gojim\"), per indicare i popoli diversi da quello ebraico ovvero dal \"popolo eletto da Dio\", diventato la chiesa di Cristo nell'ambito neotestamentario e quindi cristiano.\nHenri Maurier osserva come i termini latini \"p\u0101gus\" e \"pag\u0101nus\", indichino quei territori, e coloro che li abitano, in opposizione ai centri delle amministrazioni dell'Impero romano e, a differenza di questi ultimi che celebrano il culto imperiale, questi celebrano i culti locali.\nPaganesimo e neopaganesimo.\nNel corso del XX secolo sono stati realizzati differenti modi di rivivere per ricostruire o in parte reinventare le religioni cosiddette \"pagane\" cercando in ogni caso di recuperare dalle loro antiche origini la profonda connessione tra il divino e la natura e il rispetto per le pluralit\u00e0 spirituali e religiose insito nella mentalit\u00e0 sincretista pagana; tali modalit\u00e0 religiose si sono diffuse soprattutto in Europa e nel Nordamerica. Rispetto a tale contesto sono stati coniati i termini \"neopaganesimo\", \"paganesimo moderno\" e \"paganesimo secolare\"."}
{"id": "36995", "revid": "124706958", "url": "https://it.wikipedia.org/wiki?curid=36995", "title": "Villa Santina", "text": "Villa Santina (\"Vile di Cjargne\" in friulano standard, \"Vile\" nella variante locale) \u00e8 un comune italiano di abitanti del Friuli-Venezia Giulia.\nGeografia fisica.\n\u00c8 uno dei 28 comuni della Carnia, situato in un ampio pianoro che arriva sino a Tolmezzo. L'unica frazione del comune \u00e8 \"Invillino\" (\"Divil\u00ecn\" ), uno dei borghi pi\u00f9 antichi della Carnia. Il paese, completamente ripresosi dai terremoti del 1976, \u00e8 oggi un attivo centro agricolo e industriale, caratterizzato da inverni rigidi e caldi estati.\nStoria.\nNel territorio del comune, in localit\u00e0 Col di Zuca e nei pressi della Pieve di S. Maria Maddalena (Col Santino), sono stati rinvenuti resti di origine preistorica e paleocristiana. Questi scavi sono per\u00f2 da tempo abbandonati per problemi economici.\nVilla Santina ha cambiato nome nel 1867, il nome precedente era \"Villa di Invillino\", essendo allora frazione del vecchio comune di Invillino; il nome attuale deriva dal Col Santino (402 m) alle cui pendici sorge l'abitato.\nNel 1976 il comune fu devastato dal terremoto del Friuli, che provoc\u00f2 enormi crolli e danni e molte vittime.\nMonumenti e luoghi d'interesse.\nNelle immediate vicinanze, pi\u00f9 precisamente sul Col Santina, si pu\u00f2 ammirare la \"Pieve di Santa Maria Maddalena\", con all'interno un bell'altare marmoreo del Settecento e la chiesetta di Madonna del Ponte, situata vicino al Tagliamento e al Col di Zuca.\nSulle pareti rocciose dell'abitato, solo in occasione di abbondanti precipitazioni, sorge la cascata Radime, detta \"Farine dal Diaul\" (Farina del diavolo, secondo una leggenda del posto); la sua altezza \u00e8 di ben 230 m.\nAltro punto di riferimento cittadino e culturale \u00e8 la vecchia stazione ferroviaria, dove vennero girate alcune scene del film Penne Nere con Marcello Mastroianni (1952).Vicino si trova il monumento dei caduti per ricordare le vittime della guerra.\nAl centro di Villa Santina sorge la \"chiesa parrocchiale di San Lorenzo Martire\", realizzata nel 1763 e restaurata nel 1955.\nSociet\u00e0.\nLingue e dialetti.\nA Villa Santina, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Villa Santina rientra fra le varianti appartenenti al friulano carnico.\nEconomia.\nArtigianato, commercio.\nPer quanto riguarda l'artigianato, Villa Santina \u00e8 rinomata per la produzione di tessuti caratteristici in lino decorati con motivi floreali, oltrech\u00e9 di tappeti ed arazzi. Villa \u00e8 famosa per il frico.\nAmministrazione e sport.\nIl comune fa parte dell'associazione dei comuni del \"Parco intercomunale delle Colline Carniche\" costituita nel 2007 insieme ai comuni di Enemonzo, Lauco e Raveo.Villa ha una squadra che gioca nel campionato carnico."}
{"id": "36997", "revid": "1516566", "url": "https://it.wikipedia.org/wiki?curid=36997", "title": "Villa Vicentina", "text": "Villa Vicentina (\"Vile Visintine\" in friulano standard, \"La Vila\" in friulano goriziano) \u00e8 una frazione del comune italiano di Fiumicello Villa Vicentina, in Friuli-Venezia Giulia.\nGi\u00e0 comune autonomo (con frazioni Borgo Candelettis, Borgo Malborghetto, Borgo Pacco, Borgo Sandrigo e Capo di Sopra), \u00e8 confluito nell'ente attuale il 1\u00ba febbraio 2018.\nStoria.\nScarseggiano le testimonianze relative alla storia antica. Certamente il territorio sub\u00ec l'influenza della vicinissima Aquileia, colonia romana fondata nel 181 a.C., e giov\u00f2 del transito della via Gemina diretta a Emona (l'attuale Lubiana).\nSegu\u00ec le sorti di Aquileia anche nel periodo successivo, subendo le devastazioni degli Unni di Attila (452) e, pi\u00f9 tardi, degli Ungheri (X secolo).\nNel 1174 un documento stilato da papa Alessandro III cita per la prima volta \"Asiola\", l'attuale Borgo Pacco: si tratta di un breve con cui il pontefice infeudava il villaggio a Gionata, preposto dei canonici dei Santi Felice e Fortunato di Aquileia; vi si precisa che vi abitavano allora dodici famiglie. La prima menzione di Camarcio, l'odierna Villa Vicentina, \u00e8 del 1221; il toponimo sembra alludere alla natura del territorio \"marcio\", ovvero \"paludoso\".\nNel corso del XV secolo il patriarcato di Aquileia, da poco sottomesso alla Repubblica di Venezia, fu sconvolto da una serie di incursioni dei Turchi. Per potenziare la difesa dei confini, nel 1466 la Serenissima invi\u00f2 nella zona la famiglia vicentina dei Gorgo che, alla testa di un gruppo di coloni, organizz\u00f2 la costruzione di fortificazioni e il ripopolamento della zona. Da questo momento Camarcio assume la denominazione di Villa Vicentina, citata nei documenti a partire dal 1478.\nDopo la guerra della Lega di Cambrai, Villa Vicentina viene assoggettata al Sacro Romano Impero come parte della contea di Gorizia. Nel 1647 entra a far parte della neocostituita contea di Gradisca, governata dagli Eggenberg sino alla loro estinzione nel 1717. Tornata direttamente sotto gli Asburgo, nel 1754 la contea di Gradisca conflu\u00ec nella nuova contea di Gorizia e Gradisca.\nNel 1807, come il resto del Friuli, Villa Vicentina viene occupata da Napoleone Bonaparte; entra a far parte del regno d'Italia ed \u00e8 inquadrata nel dipartimento di Passariano. Nel 1815 viene riconquistata dagli Asburgo e inglobata nel regno d'Illiria, che pi\u00f9 tardi assumer\u00e0 la denominazione di litorale austriaco.\nDurante questi avvicendamenti, le condizioni della popolazione, in massima parte contadina, non migliorano. Nel 1817, ad esempio, il territorio fu colpito da una terribile carestia, tanto da meritarsi il titolo di \"anno della fame\". L'anno successivo l'economia inizia una lenta ripresa, dopo che i conti Gorgo, caduti in disgrazia, vendono le loro propriet\u00e0 a Elisa Bonaparte Baciocchi, costretta all'esilio dopo la caduta del fratello Napoleone, che ne fa la sua residenza estiva. Alla sua morte, nel 1820, la tenuta, comprendente anche una filanda, viene proseguita dal marito Felice Baciocchi e dai figli Federico Napoleone e Elisa Napoleona.\nNel 1868 Elisa Napoleona, rimasta senza eredi dopo il suicidio del figlio, vende la tenuta a Napoleone III, il quale a sua volta la assegna al figlio Napoleone Eugenio Luigi. Morto anche quest'ultimo nel 1879, il complesso fu diviso tra i cinquanta dipendenti, contribuendo al sostentamento della popolazione.\nDurante la grande guerra il paese era ancora dipendenza austriaca e molti vicentinesi arruolati nell'esercito imperiale. Non manc\u00f2 per\u00f2 qualche irredentista che combatt\u00e9 per l'Italia; il paese ne divenne parte al termine del conflitto.\nTra il 1935 e il 1999 Villa Vicentina fu un centro militare di una certa importanza e ospit\u00f2 un complesso di caserme.Fu la sede nella caserma Bafile-Rossani del 41\u00ba Battaglione fanteria meccanizzata \"Modena\" dal 1975 al 1991 anno della chiusura definitiva della struttura (con il trasferimento dell'unit\u00e0 in altra sede),e del 184\u00ba genio pionieri \"Santerno\" nella caserma Monte Vodice dal 1976 al 1995.\nSimboli.\nLo stemma del comune di Villa Vicentina era stato concesso con decreto del presidente della Repubblica dell'11 marzo 1980.\nRiprende il blasone della nobile famiglia Dal Gorgo.\nMonumenti e luoghi d'interesse.\nAl centro del paese sorge la parrocchiale di Santa Maria, risalente al XVII secolo. \nA breve distanza dal centro di Villa Vicentina troviamo la splendida \"Villa Ciardi\", gi\u00e0 residenza estiva della sorella di Napoleone Bonaparte Elisa Bonaparte Baciocchi; in questa villa fra gli altri fu ospite tra il 25 novembre e il 6 luglio 1870 il grande scienziato francese Pasteur, che cercava un rimedio per combattere il calcino del baco da seta, un problema che affliggeva sia il Friuli che molte altre parti d'Europa. A circa 300 metri dalla villa \u00e8 visibile la piccola cappella, commissionata dalla figlia della principessa Baiocchi, la contessa Elisa Napoleona Baciocchi, nipote di Napoleone Bonaparte, per la sepoltura dell'unico figlio, Benedetto Napoleone, morto misteriosamente; la struttura \u00e8 neogotica, sebbene all'interno convivano anche elementi neoclassici.\nAltra residenza di Marianna Bonaparte Baciocchi \u00e8 Villa Asiola antica costruzione il cui impianto principale secondo delle documentazioni appare esistente gi\u00e0 nel 1174, questa villa come quella Ciardi passaro in eredit\u00e0 a sua figlia Elisa Napoleona Baciocchi.\nSociet\u00e0.\nLingue e dialetti.\nA Villa Vicentina, accanto alla lingua italiana, la popolazione utilizza il friulano goriziano, una variante della lingua friulana. Nel territorio comunale vige la Legge regionale 18 dicembre 2007, n. 29 \"Norme per la tutela, valorizzazione e promozione della lingua friulana\"."}
{"id": "36998", "revid": "124706963", "url": "https://it.wikipedia.org/wiki?curid=36998", "title": "Visco", "text": "Visco (\"Visc\" in friulano) \u00e8 un comune italiano di 814 abitanti del Friuli-Venezia Giulia.\nGeografia fisica.\nSituato nella bassa pianura friulana, dista circa 25\u00a0km da Udine, 30\u00a0km da Gorizia e circa 50\u00a0km da Trieste. \u00c8 facilmente raggiungibile dall'autostrada A4 Venezia-Trieste per mezzo dell'uscita di Palmanova, distante circa 3\u00a0km. A 10\u00a0km si trova anche l'altro centro maggiore della zona, Cervignano del Friuli, con la stazione ferroviaria sulla linea Venezia-Trieste.\nStoria.\nIl rinvenimento di anfore e ceramiche indica l'origine romana del paese. Nel Medioevo fu possesso del patriarca di Aquileia e fece parte della gastaldia di Aiello. Nel 1526 il paese pass\u00f2 all'Austria, venendo aggregato alla contea di Gorizia. Fino al 1918 il paese era un importante posto di confine tra l'Impero Asburgico, nel quale si trovava, e il Regno d'Italia, a cui apparteneva il confinante comune di Palmanova.\nIn seguito all'avanzata italiana durante la prima guerra mondiale venne fondato nel 1915 vicino al paese, nel Borgo Piave, un ospedale militare da campo, divenuto in seguito un campo profughi.\nNel secondo conflitto mondiale divenne tristemente noto come campo di concentramento per civili jugoslavi dal gennaio al settembre 1943. Il numero massimo di prigionieri fu di 3.272: la maggioranza era formata da sloveni, bosniaci e montenegrini dalle Bocche di Cattaro.\nDal dopoguerra l'area fu adibita a caserma, intitolata a Luigi Sbaiz, sede del Battaglione logistico della Brigata di cavalleria \"Pozzuolo del Friuli\". La caserma \u00e8 stata chiusa nel 1996.\nIl nome Visco, come riportato dal sito ufficiale del Comune, deriva dallo slavo Vi\u0161ek, \"sommit\u00e0\".\nMonumenti e luoghi d'interesse.\nDa visitare la chiesa parrocchiale del 1685, dedicata alla Madonna della Neve, con facciata sobria a capanna; all'interno c'\u00e8 lo scenografico altare maggiore dipinto tra il 1738 e il 1750 da Paulino Zuliani, adornato da statue raffiguranti i santi Pietro e Giovanni e un dipinto attribuito a Palma il Giovane. Della chiesa precedente rimane una statua lignea, rappresentante san Martino e il povero, risalente al tardo Cinquecento, ora posto sopra l'altare del Crocifisso. Interessanti anche la cappella della Beata Vergine Lauretana, risalente al 1660, con una pala d'altare coeva, e la cappella di Sant'Anna, realizzata tra il 1860 e il 1865 sulle basi di un edificio precedente.\nSociet\u00e0.\nLingue e dialetti.\nA Visco, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Visco rientra fra le varianti appartenenti al friulano centro-orientale.\nCultura.\nEventi.\nOgni anno il 29 giugno, festa dei santi Pietro e Paolo, patroni del paese, viene consegnata un'onorificenza a persone che si sono particolarmente distinte nell'ambito del paese."}
{"id": "36999", "revid": "124706970", "url": "https://it.wikipedia.org/wiki?curid=36999", "title": "Zuglio", "text": "Zuglio (\"Zui\" in friulano) \u00e8 un comune italiano di 550 abitanti del Friuli-Venezia Giulia. \u00c8 l'antica citt\u00e0 romana \"Iulium Carnicum\", sede vescovile tra il IV e il V secolo.\nGeografia fisica.\nSorge a in Valle del But o Canale di San Pietro (Cjanal di San Pieri), alla destra orografica del torrente, nella regione alpina della Carnia.\nHa come frazioni tre paesi: Sezza, Fielis e Formeaso che confina direttamente con Zuglio\nStoria.\nZuglio \u00e8 l'antica \"Iulium Carnicum\", la citt\u00e0 romana pi\u00f9 settentrionale d'Italia, fondata tra il 58 e il 49 a.C. come vicus e diventata colonia nel I secolo d.C. Di quest'epoca Zuglio conserva resti del Foro romano, rettangolare, pavimentato con lastre di calcare, circondato da un portico chiuso a sud dalla basilica civile e a nord da un tempio, con resti di statue e di decorazioni in pietra e in bronzo. Parte dei rinvenimenti di \"Iulium Carnicum\" si trovano ora nel museo di Cividale del Friuli: si tratta di due iscrizioni che dovevano far parte del rivestimento bronzeo di una o di due statue erette in onore di Gaio Bebio Attico, funzionario dell'epoca di Claudio (41-54 d.C.), resti di un ritratto clipeato (all'interno di scudo) di un uomo togato, frammenti di altri due clipei e di altri elementi decorativi del foro, come la testa-ritratto bronzea di un ignoto personaggio illustre.\nAssunse un rilievo sempre maggiore per la sua posizione strategica, in prossimit\u00e0 della cosiddetta Via Iulia Augusta, la quale attraverso l'impervio passo di Monte Croce Carnico conduceva alle regioni del Norico. In et\u00e0 tardoantica ed altomedievale fu sede episcopale (IV-VIII secolo). La diocesi, suffraganea di Aquileia, estendeva la sua giurisdizione alla Carnia e al Cadore.\nL'ente comunale fu soppresso nel 1932 per essere aggregato al comune di Arta, fu poi ricostituito come comune autonomo nel 1946.\nMonumenti e luoghi d'interesse.\nIl \"Civico Museo Archeologico \"Iulium Carnicum\"\", inaugurato nel 1995, si trova al centro del capoluogo, nei pressi dell'area archeologica del Foro e raccoglie i rinvenimenti degli scavi della citt\u00e0 romana, iniziati gi\u00e0 nel XIX secolo (e precedentemente conservati in un piccolo \"Antiquarium\") e oggetti provenienti dall'intera Carnia.\nNel comune di Zuglio, a circa tre chilometri dall'abitato, si trova la \"Pieve di San Pietro in Carnia\", fra le pi\u00f9 antiche del Friuli e a pi\u00f9 riprese sede episcopale nell'alto Medioevo.\nSociet\u00e0.\nLingue e dialetti.\nA Zuglio, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Zuglio rientra fra le varianti appartenenti al friulano carnico."}
{"id": "37000", "revid": "1718925", "url": "https://it.wikipedia.org/wiki?curid=37000", "title": "Numeri telefonici di emergenza", "text": "I numeri telefonici di emergenza sono numerazioni telefoniche speciali pensate per permettere a chi si trova in situazioni di emergenza o pericolo di contattare facilmente chi pu\u00f2 essere d'aiuto, da qualsiasi luogo, con qualsiasi dispositivo e in qualsiasi orario.\nNumeri di emergenza unici.\nUnione Europea.\nIl 112 \u00e8 il numero telefonico di emergenza unico europeo (NUE). In tutta l'Unione Europea, qualora si necessiti di soccorso, \u00e8 sufficiente chiamare il 112 (numero unico di emergenza) il quale provveder\u00e0 ad allarmare i servizi idonei al caso. \nIn Italia\nIn Emilia Romagna, Toscana, Marche, Veneto, Campania, Calabria, Molise, Abruzzo, zone della Sicilia e Sardegna, questo numero \u00e8 indirizzato solamente all'Arma dei Carabinieri. Il NUE \u00e8 attivo in Lombardia, Liguria, Provincia di Roma (e altre zone del Lazio), Friuli Venezia Giulia, Piemonte, Provincia di Trento, Provincia di Bolzano e Sicilia SUD-ORIENTALE, sar\u00e0 attivato in futuro in tutto il territorio nazionale.\nSud America.\nAlcuni operatori telefonici, specialmente nel sud America, reindirizzano le chiamate del 911 sui numeri di emergenza locali.\nAustria.\nIn Austria il numero telefonico di emergenza unico europeo 112 non \u00e8 ancora utilizzato. Per il momento sono ancora attivi i numeri specifici per ogni servizio d'intervento.\nI principali numeri (Notrufnummern) sono:\nAltri sono:\nItalia.\nIn Italia il NUE 112 non \u00e8 ancora attivo in tutto il territorio. Funziona se composto in Liguria, Lombardia, Friuli-Venezia Giulia, Lazio (provincia di Roma e altre zone), Toscana, Sicilia Sud-orientale, provincia di Trento, provincia di Bolzano; nel caso sia composto in un diverso territorio rispondono ancora direttamente i carabinieri. Esistono anche numeri composti da 4 numeri invece di 3, ad esempio il 1515 (incendi boschivi), o il 1525 (emergenza ambientale), o il 1530 (Guardia costiera) e altri ancora.\nLa prima provincia ad aver adottato il NUE \u00e8 stata Varese, nel giugno del 2010. Precedentemente si utilizzavano numeri del tipo 1-1-X es: (Polizia 113, Carabinieri 112, ecc.).\nIsraele.\nIn Israele esiste il 112 come numero di emergenza unico, ma sono rimasti attivi anche:\nUcraina e Russia.\nIn Ucraina e Russia sono attivi gli stessi numeri di emergenza, ma non ne esiste uno unico. Essi sono:\nCitt\u00e0 del Vaticano.\nNella Citt\u00e0 del Vaticano i numeri di emergenza sono gli stessi italiani."}
{"id": "37002", "revid": "287204", "url": "https://it.wikipedia.org/wiki?curid=37002", "title": "Imbolc", "text": "Imbolc (AFI: ) od anche Imbolic e Oimelc, chiamata pure il \"Giorno di Santa Brigida\" (in irlandese: \"L\u00e1 Fh\u00e9ile Br\u00edde\", in scozzese gaelico: \"L\u00e0 Fh\u00e8ill Br\u00ecghde\", in mannese: \"Laa'l Breeshey\"), \u00e8 l'antica festa del culmine dell'inverno presso le nazioni celtiche di lingua gaelica, che cadeva tradizionalmente il 1\u00ba febbraio, nel punto mediano tra il solstizio d'inverno e l'equinozio di primavera.\nLa celebrazione iniziava tuttavia al tramonto del giorno precedente, in quanto il calendario celtico faceva iniziare il giorno appunto dal tramonto del sole. In Irlanda \u00e8 considerato tradizionalmente il giorno che segna l'inizio della primavera.\nDescrizione.\nIl termine \"Imbolc\" in irlandese significa \"in grembo\", in riferimento alla gravidanza delle pecore, cos\u00ec come \"Oimelc\" sta per \"latte ovino\", a indicare che in origine si trattava di una festa legata alle pecore da latte. In questo periodo venivano infatti alla luce gli agnellini e le pecore producevano latte. Il latte fresco, il formaggio, il burro e il siero di latte, per non parlare dei pasticci fatti con le code mozzate degli agnelli, costituivano spesso la differenza tra la vita e la morte per le persone anziane e i bambini, durante il gelo pungente di febbraio.\nLa festivit\u00e0 celebrava la luce, che si rifletteva nell'allungamento della durata del giorno, e nella speranza per l'arrivo della primavera. Era tradizione celebrare la festa accendendo lumini e candele.\nIn epoca cristiana la festa di \"Imbolc\" venne equiparata alla Candelora. Poich\u00e9 la festa pagana era sotto gli auspici della dea Br\u00edgit, si trasform\u00f2 nella ricorrenza di Santa Brigida.\nNel mondo romano la Dea Februa (Giunone) veniva celebrata alle calende di febbraio.\nNel neopaganesimo e in particolare nella wicca Imbolc \u00e8 uno degli otto sabbat, che attualmente si celebra il primo o il 2 febbraio (quest'ultima data pi\u00f9 utilizzata in America, forse per una confusione con la Candelora). Nell'emisfero sud si celebra in agosto."}
{"id": "37003", "revid": "1564", "url": "https://it.wikipedia.org/wiki?curid=37003", "title": "Imbolg", "text": ""}
{"id": "37004", "revid": "1564", "url": "https://it.wikipedia.org/wiki?curid=37004", "title": "Imbolic", "text": ""}
{"id": "37005", "revid": "1564", "url": "https://it.wikipedia.org/wiki?curid=37005", "title": "Oimelc", "text": ""}
{"id": "37006", "revid": "287204", "url": "https://it.wikipedia.org/wiki?curid=37006", "title": "Alexandre Dumas", "text": ""}
{"id": "37008", "revid": "1718925", "url": "https://it.wikipedia.org/wiki?curid=37008", "title": "Brigid", "text": "Nella mitologia celtica Brigid, Br\u00edg o Brig \u00e8 una divinit\u00e0 associata alla primavera e alla fertilit\u00e0, e protettrice dei poeti, dei guaritori, dei druidi, dei combattenti e degli artigiani, di cui in particolare dei fabbri. Faceva parte dei Tuatha D\u00e9 Danann, ed era figlia di Dagda, moglie di Bres e madre di Ruadan.\nLa figura della Dama del Lago nel ciclo di re Art\u00f9 potrebbe essere ispirata a Brigid.\nCon la cristianizzazione dei celti, Brigid (santa Brigida d'Irlanda) venne considerata la nutrice di Ges\u00f9, figlia del druido Dougal e venne spesso accomunata alla Madonna, dato che anch'ella era vergine e madre.\nIl primo febbraio, attualmente dedicato a Santa Brigida, era originariamente la festa di Imbolc.\nAveva come epiteti \"Belisama\" \"colei che brilla molto\", \"Sulis\" (non ha traduzione precisa, ma il senso era collegato al sole), \"Brigantia\" \"l'altissima\" e \"Bricta\" \"brillante\".\nFu venerata in seguito anche a Roma, diffusa dai legionari, insieme a pochi altri dei come Epona, protettrice dei cavalli. I Romani la assimilarono a Vittoria ed a Minerva, per la sua caratterizzazione come dea della guerra. Nell'iconografia romana si \u00e8 identificata a tal punto con Minerva che esiste a Birrens, in Scozia, una sua statua con tanto di Egida e globo della vittoria.\nCaratteristiche.\n\u00c8 una delle dee pi\u00f9 complesse e contraddittorie del pantheon celtico; Brigid pu\u00f2 essere vista come una fra le dee pi\u00f9 importanti di tutta la mitologia celtica.\nSecondo il \"Lebor Gab\u00e1la \u00c9renn\" Brigid \u00e8 una poetessa figlia del Dagda. Lo stesso passaggio menziona il fatto che possiede due buoi, Fe e Men, che pascolano su una pianura che prende il loro nome, Femen; altrove Fe e Men sono descritti come i due buoi di \"Dil\", \"raggiante di bellezza\", che pu\u00f2 essere un soprannome per Brigid. Possedeva anche il re dei cinghiali, Torc Triath e Cirb, re de delle percore, e quindi Brigid \u00e8 considerata anche la custode degli animali domestici.\nIl Glossario di Cormac, scritto nel X secolo da monaci cristiani, afferma che Brigid era \"la dea adorata dai poeti\" e che aveva due sorelle: Brigid la guaritrice e Brigid il fabbro. Questo suggerisce che potrebbe essere stata una divinit\u00e0 tripla, situazione diffusa nel mondo celtico.\nSecondo alcuni studiosi, Brigid sarebbe la continuazione della dea dell'alba della religione protoindoeuropea.\nAltri nomi.\nBrigantia.\nIn questo epiteto si pu\u00f2 riscontrare la radice indoeuropea \"*bhr\u0325g'hnt\u012b\" che indica l'altezza, di conseguenza \"Brigantia\" significherebbe \"l'alta\" o \"la somma\". Tale radice si pu\u00f2 individuare anche nel popolo britannico dei Briganti ed in numerosissime citt\u00e0 o regioni di origine celtica (Bragan\u00e7a, Bregenz, Brian\u00e7on, Brianza e cos\u00ec via).\nSono state scoperte sette iscrizioni che si riferiscono a Brigantia. Una a Birrens:\nA Castleford, nello Yorkshire e a Greetland, vicino ad Halifax, in cui \u00e8 chiamata Vittoria:\nA Corbridge, vicino al Vallo di Adriano \nA Irthington .\nGarret Olmstead (1994) trov\u00f2 anche una moneta iberica con la legenda "}
{"id": "37010", "revid": "1543377", "url": "https://it.wikipedia.org/wiki?curid=37010", "title": "Alexandre Dumas (padre)", "text": "Maestro del romanzo storico e del teatro romantico, ebbe un figlio omonimo, Alexandre Dumas, anch'egli scrittore. \u00c8 famoso soprattutto per i capolavori \"Il conte di Montecristo\" e la trilogia dei moschettieri formata da \"I tre moschettieri\", \"Vent'anni dopo\" e \"Il visconte di Bragelonne\". Dai suoi libri sono stati tratti numerosi adattamenti cinematografici e televisivi. Le sue ceneri furono trasferite al Panth\u00e9on di Parigi il 30 novembre 2002.\nBiografia.\nAlexandre Dumas era figlio di un generale della Rivoluzione francese, il quale in seguito combatt\u00e9 al fianco di Napoleone: Thomas Alexandre Davy de La Pailleterie, noto in Francia come \"generale Dumas\". Il generale era di origini etniche miste, in quanto figlio di un marchese francese e di una schiava di etnia africana originaria di Haiti, detta \"la femme du mas\" ('la donna della masseria'); lo scrittore Dumas era quindi per un quarto di ascendenza afro-caraibica. Il \"G\u00e9n\u00e9ral Dumas\", padre dello scrittore, era un uomo dal carattere fiero (per il suo coraggio in battaglia era soprannominato \"il diavolo nero\"), ed essendo in disaccordo con il proprio padre, il marchese, ne ripudi\u00f2 il titolo nobiliare e il cognome e assunse il cognome, anzi il soprannome, della madre (\"Du-mas,\" appunto). Inoltre il generale Dumas, non approvando la politica imperialistica di Napoleone, glielo disse apertamente e fu di conseguenza imprigionato per insubordinazione. In seguito fu liberato, ma, catturato dal re di Napoli Ferdinando I, fu imprigionato, e scarcerato per le cattive condizioni di salute dopo ben due anni.\nIl generale mor\u00ec malato (soffriva di cancro) e povero, quando suo figlio, il futuro scrittore, aveva solo tre anni e mezzo: Alexandre fu quindi allevato dalla madre, Marie-Louise Elisabeth Labouret, che gestiva un piccolo spaccio di tabacchi. I suoi studi non poterono essere molto approfonditi, data la penuria di denaro, ma molto presto il futuro scrittore manifest\u00f2 uno spiccato interesse per la letteratura di ogni genere. A causa delle ristrettezze economiche, si mise a lavorare nell'albergo del nonno materno, Charles Labouret, che si trovava sulla strada per Soissons: qui Alexandre fu anche iniziato alla cucina. In seguito, nel 1823, si trasfer\u00ec a Parigi, dove a 21 anni entr\u00f2 al servizio di Luigi Filippo, duca di Orl\u00e9ans (che in seguito divenne Re dei Francesi) come copista, grazie alla sua calligrafia.\nNel luglio del 1824, da una sua relazione con Catherine Labay (una sarta) (1793-1868), nacque il figlio omonimo Alexandre Dumas. Parallelamente Dumas inizi\u00f2 a scrivere testi per il teatro e a proporli agli impresari e ai grandi attori dell'epoca. Il suo \"Henri III et sa cour\" (Enrico III e la sua corte), primo esempio di dramma romantico, fu rappresentato alla Com\u00e9die-Fran\u00e7aise nel 1829 e fu letteralmente acclamato dal pubblico; e lo stesso avvenne l'anno dopo con il dramma \"Christine\". Dumas pot\u00e9 quindi abbandonare il suo impiego come copista e divenne uno scrittore a tempo pieno. Dumas fu un autore eccezionalmente prolifico e per tutta la sua carriera ottenne uno straordinario successo di pubblico, sia nel genere del dramma romantico sia in quello del romanzo storico, al quale si dedic\u00f2 in seguito.\nLe sue tre opere letterarie pi\u00f9 note, \"La Regina Margot\", \"I tre moschettieri\" e \"Il conte di Montecristo\" (anche se non si possono non citare almeno \"Vent'anni dopo\" e \"Il visconte di Bragelonne\", continuazioni de \"I tre moschettieri\"), furono pubblicate a puntate sui giornali a partire dal 1844: la prima sulla rivista \"La Presse\", la seconda sulla rivista \"Le Si\u00e8cle\", la terza sul \"Journal des d\u00e9bats\". L'attesa dei lettori per l'uscita del capitolo successivo era febbrile, e Dumas, sapendolo, era abilissimo nel creare colpi di scena: indubbiamente Dumas si pu\u00f2 considerare il padre del \"feuilleton\". Aveva anche uno stuolo di collaboratori che lo aiutavano a scrivere, tra cui anche G\u00e9rard de Nerval.. George Sand, sua amica, diceva di lui: \"Il lui a fallu des exc\u00e8s de vie pour renouveler cet \u00e9norme foyer de vie (\"'Ha avuto bisogno di eccessi di vita per rinnovare questo enorme focolaio di vita\"').\"\nNel 1843 sposa Marguerite Ferrad in arte Ida Ferrier, un'attrice (1811-1859). I due vissero come separati in casa: ognuno faceva la propria vita. Nel 1844, Dumas acquist\u00f2 un terreno a Marly-le-roi e vi fece costruire il suo \"Castello di Montecristo\", un edificio eclettico ispirato agli stili del Rinascimento, del barocco e del gotico, con l'annesso Ch\u00e2teau d'If. Tra il 1846 e il 1847 fece costruire e inaugurare un proprio teatro, che chiam\u00f2 \"Th\u00e9\u00e2tre-Historique\" ('Teatro Storico'). Questo spazio accolse le opere teatrali dei pi\u00f9 grandi autori del passato: Shakespeare, Goethe, Calder\u00f3n de la Barca, Schiller. Sfortunatamente, per\u00f2, il teatro fall\u00ec nel 1850. Rovinato dai debiti, lo scrittore fu costretto a vendere all'asta il suo castello e nel 1851, inseguito da pi\u00f9 di centocinquanta creditori, dovette riparare in Belgio. Da l\u00ec fece anche un viaggio attraverso i Paesi Bassi e la Germania. Nel 1854, risolti i problemi finanziari, ritorn\u00f2 a Parigi. Visitando le Eolie, tenne un diario di viaggio, in cui raccontava di cinque giorni in barca insieme all'amico scrittore Jadin e al cane Milord.\nDa giugno 1858 a marzo 1859 viaggi\u00f2 in Russia, da San Pietroburgo sino al Caucaso. Le vicissitudini di questo viaggio vennero raccontate nel volume \"Le Caucase\" che lo scrittore pubblic\u00f2 nel 1859 e nel quale dedic\u00f2 molto spazio al conflitto russo-ceceno. Nel 1860 decise di realizzare \"Il grande viaggio di Ulisse\" e inizi\u00f2 una crociera nel Mediterraneo; saputo per\u00f2 che Giuseppe Garibaldi era partito per la Spedizione dei mille, lo raggiunse per mare, fornendogli, con i soldi messi da parte per il suo viaggio, armi, munizioni e camicie rosse. Fu testimone oculare della battaglia di Calatafimi, che descrisse ne \"I garibaldini\", pubblicato nel 1861. Dumas, che era stato il contatto tra Garibaldi ed il ministro dell'interno del neocostituito governo liberale Liborio Romano, era al fianco di Garibaldi nel giorno del suo ingresso a Napoli: oltre che amico e ammiratore dello stesso Garibaldi, Dumas era come lui membro della massoneria, essendo stato iniziato nel 1862 nella Loggia napoletana \"Fede italica\" con Luigi Zuppetta.\nDumas fu nominato da Garibaldi \"Direttore degli scavi e dei musei\", carica che mantenne per tre anni (1861-1864), sino a quando, a causa dei malumori dei napoletani, che mal digerivano che uno straniero occupasse un tale incarico, prefer\u00ec dimettersi e rientrare a Parigi. Nello stesso periodo Garibaldi lo incaric\u00f2 di fondare il giornale garibaldino \"L'Indipendente\", che anche diresse; il giornale continu\u00f2 a essere stampato fino al 1876, e curatore della redazione italiana fu Eugenio Torelli Viollier, futuro fondatore del \"Corriere della Sera\". Dumas scrisse anche una monumentale storia de \"I Borboni di Napoli\". Nel corso del suo soggiorno a Napoli, ebbe modo di conoscere bene la citt\u00e0 e i suoi abitanti, che descrisse in modo mirabile in alcuni suoi libri quali \"Il Corricolo\" e \"La San-Felice\", biografia romanzata di Luisa Sanfelice. Dal 1865 al 1867 lo scrittore viaggi\u00f2 attraverso l'Austria, il Regno d'Ungheria, l'Italia e la Germania.\nNel settembre del 1870, dopo una malattia vascolare che lo lasci\u00f2 semiparalizzato, si trasfer\u00ec nella villa di suo figlio Alexandre (l'autore de \"La signora delle camelie\") a Puys, frazione di Neuville-l\u00e8s-Dieppe (dal 1980 quartiere del comune di Dieppe), dove mor\u00ec il 5 dicembre. Prima di morire nel 1870 inizi\u00f2 a scrivere un ultimo grande romanzo, che, ambientato in et\u00e0 napoleonica, doveva chiudere il ciclo dei romanzi storici iniziato con \"La Regina Margot\" e \"I tre moschettieri\": \"Il cavaliere di Sainte-Hermine\".\nI suoi resti sono stati trasferiti al Panth\u00e9on di Parigi nel 2002, senza rispettare le sue ultime volont\u00e0, di \"rientrare nella notte dell'avvenire nello stesso luogo dal quale sono uscito dalla vita del passato, in quell'affascinante cimitero (di Villers-Cotter\u00eats) che ha pi\u00f9 l'aria di un'aiuola fiorita dove fare giocare i bambini che di un posto per far dormire i cadaveri\".\nOpere.\nGli scritti di Alexandre Dumas padre occupano 257 volumi, cui vanno aggiunti i venti volumi delle sue memorie.\nOpere varie.\nI testi segnati con (\"libro elettronico\") sono disponibili in versione libera:\nOpere teatrali.\nAnche se oggi \u00e8 pi\u00f9 conosciuto come romanziere, Dumas ottenne il primo grande successo come drammaturgo. Il suo \"Enrico III e la sua corte\" (1829) fu il primo dei grandi drammi storici romantici, precedendo il pi\u00f9 noto \"Hernani\" di Victor Hugo del 1830. Messo in scena alla prestigiosa Com\u00e9die-Fran\u00e7aise e interpretato da Mademoiselle Mars, un'attrice all'epoca molto famosa, il dramma di Dumas ottenne un successo enorme, costituendo una vera e propria svolta nella sua carriera di autore; e l'anno successivo ebbe 50 rappresentazioni, un numero straordinario per l'epoca.\nVi furono altri grandi successi per il Dumas drammaturgo: \"Antony\" (1831), un dramma con un protagonista byroniano contemporaneo, considerato il primo dramma non storico romantico. Fu interpretato dalla grande rivale di Mademoiselle Mars, l'altrettanto famosa Marie Dorval e dall'attore Bocage. Seguirono \"La torre di Nesle\" (1832), un altro melodramma storico; e soprattutto \"Kean\" (\"Kean, ou D\u00e9sorde et G\u00e9nie\", 1836), basato sulla vita del celebre attore inglese Edmund Kean e interpretato per la prima volta dall'attore francese Fr\u00e9d\u00e9rick Lema\u00eetre. Quest'ultimo dramma \u00e8 tuttora nel repertorio di molti primi attori teatrali; Vittorio Gassman ne forn\u00ec una memorabile interpretazione.\nTraduzioni italiane.\nNon \u00e8 semplice fornire un elenco dettagliato delle opere del Dumas padre, dal momento che i suoi romanzi cominciarono a circolare in Italia nel corso del XIX secolo e queste ultime sono state presentate, spesso con criteri filologicamente poco corretti, in forme pi\u00f9 o meno integrali dagli editori nostrani.\nDi seguito un breve elenco delle traduzioni italiane integrali delle opere di Dumas:\nValore letterario.\nSpesso Alexandre Dumas padre \u00e8 considerato uno scrittore di secondo ordine, nonostante sia fra i pi\u00f9 grandi scrittori francesi di tutti i tempi. Se \u00e8 vero che lo stile della sua prosa non \u00e8 sempre di prim'ordine (periodi lunghissimi e ridondanti, frequenti ripetizioni), \u00e8 pur vero che questo non ne ha compromesso la scorrevolezza dei testi. Peraltro, personaggi come d'Artagnan o Edmond Dant\u00e8s hanno dimostrato di possedere una immediata capacit\u00e0 di penetrazione nell'immaginario, caratteristica, questa, che nella storia della letteratura pu\u00f2 essere associata a pochi altri scrittori. Inoltre, Dumas \u00e8 in assoluto lo scrittore le cui opere hanno ispirato il maggior numero di riduzioni cinematografiche e televisive: rientrano nell'ordine delle centinaia. E, infine, il genere nel quale eccelleva \u2013 quello del romanzo d'appendice (o \"feuilleton\"), pubblicato a puntate sui giornali \u2013 \u00e8 da considerare il precursore del racconto popolare a puntate per radio o televisione.\nI moderni teleromanzi e le \"soap opere\" sono ampiamente debitori al \"feuilleton\" per quanto riguarda le tecniche atte a creare, nel lettore/spettatore, l'attesa impaziente della puntata successiva. Dumas si avvaleva spesso di collaboratori per la scrittura delle sue opere. Il principale, Auguste Maquet, \u00e8 stato spesso utilizzato dai detrattori del romanziere per sostenere una tesi secondo la quale Dumas non scriveva i suoi libri. Maquet ha senz'altro giocato un ruolo importante nella redazione dei principali capolavori di Dumas, dalla serie dei Moschettieri fino a quella della Regina Margot, passando per il conte di Montecristo, che per\u00f2, com'\u00e8 stato spesso precisato sia in Francia (Eug\u00e8ne de Mirecourt), sia in Italia (Francesco de Sanctis), deve essere almeno in parte attribuito a Pier Angelo Fiorentino, un altro collaboratore del romanziere francese.\nD'altra parte, i compiti di Maquet erano circoscritti: dopo un'elaborazione congiunta del piano dell'opera, egli si occupava delle ricerche storiche necessarie e redigeva una prima bozza, a partire dalla quale Dumas scriveva i testi che si conoscono. Dopo anni di collaborazione fruttuosa, la relazione tra i due uomini si guast\u00f2 per via di un processo in ragione di alcune somme di denaro che Dumas doveva a Maquet. Le opere autonome di quest'ultimo non sono passate alla storia.\nBibliografia.\nBiografie.\nNon esistono biografie in italiano di Alexandre Dumas padre. Le notizie sulla sua vita sono reperibili nelle prefazioni alle sue opere pubblicate, come ad esempio \"Napoleone\" (Newton Compton Editori, 2004).\nBiografie in francese:\nPer il valore letterario:\nOpere di fantasia.\nNel 2009 Edizioni Piemme ha pubblicato il romanzo \"La strana giornata di Alexandre Dumas\", di Rita Charbonnier, nel quale lo scrittore trascorre una giornata intera in compagnia di un'anziana signora intenzionata a fargli scrivere un feuilleton su di lei. Sulla relazione professionale tra Alexandre Dumas padre e Auguste Maquet, il suo principale collaboratore alla stesura dei testi, i drammaturghi francesi Cyril G\u00e9ly ed Eric Rouquette hanno scritto un dramma, pi\u00f9 volte rappresentato in Francia: \"Sign\u00e9 Dumas\" (Firmato Dumas). Dal testo teatrale \u00e8 stato tratto un film, \"L'autre Dumas\" (L'altro Dumas), con G\u00e9rard Depardieu nel ruolo di Dumas, uscito in Francia nel mese di febbraio 2010. Il film \u00e8 stato fortemente criticato per la scelta dell'attore protagonista, un bianco, mentre Dumas era per un quarto di ascendenza \"africana\": \u00abil film \u00e8 sintomatico della discriminazione di cui sono vittime le persone uscite dalla diversit\u00e0 e delle difficolt\u00e0 delle \u00e9lite di riconoscerlo\u00bb.\nNel romanzo di Umberto Eco, \"Il cimitero di Praga\", viene attribuita ad Alexandre Dumas una denuncia silenziosa e occulta tra le pieghe delle sue opere, del gesuitismo come nemico della monarchia francese che sfocer\u00e0 successivamente nella massoneria, la quale, gi\u00e0 ne \"Il pendolo di Foucault\", \u00e8 ritenuta a capo di ogni complotto per il controllo del mondo. Nel film \"Django Unchained\" di Quentin Tarantino, Alexandre Dumas viene preso ad esempio come geniale uomo di colore dal dottor King Schultz, per contrastare il negriero Calvin Candie, il quale sosteneva che i neri non posseggono geneticamente la creativit\u00e0 o l'intelligenza degli uomini bianchi."}
{"id": "37011", "revid": "2202817", "url": "https://it.wikipedia.org/wiki?curid=37011", "title": "Calore specifico", "text": "Il calore specifico di una sostanza \u00e8 definito come la capacit\u00e0 termica per unit\u00e0 di massa di una quantit\u00e0 fissata di sostanza.\nCorrisponde alla quantit\u00e0 di calore (o di energia) necessaria per innalzare, o diminuire, di un valore assegnato la temperatura di una quantit\u00e0 fissata di sostanza.\nA seconda della grandezza fisica utilizzata per definire la quantit\u00e0 fissata, esistono pi\u00f9 grandezze che quantificano il calore specifico.\nNella forma pi\u00f9 elementare, il calore specifico \u00e8 espresso per unit\u00e0 di quantit\u00e0 di sostanza, e corrisponde ad un numero adimensionale. In questo caso \u00e8 appropriato parlare di capacit\u00e0 termica unitaria.\nL'Unione internazionale di fisica pura e applicata e l'Unione internazionale di chimica pura e applicata utilizzano il termine capacit\u00e0 termica specifica o unitaria, anzich\u00e9 \"calore specifico\" e \"calore unitario\".\nCapacit\u00e0 termica unitaria e calore molare.\nLa grandezza base, quella pi\u00f9 elementare in fisica, \u00e8 la capacit\u00e0 termica unitaria, intesa come \"elementare\" (unitaria). In questo caso, la quantit\u00e0 \u00e8 la quantit\u00e0 di sostanza propriamente detta, misurata in numero di particelle o in moli (la conversione \u00e8 semplicemente il numero di Avogadro).\nLa capacit\u00e0 termica unitaria \u00e8 infatti direttamente legata al teorema di equipartizione dell'energia, e quindi il suo valore \u00e8 ipotizzabile semplicemente conoscendo il tipo di molecole che compongono la sostanza.\nPer effettuare le conversioni da capacit\u00e0 unitaria a calore molare, basta utilizzare la costante dei gas e il numero di Avogadro (o la costante di Boltzmann e il numero di Avogadro).\nPer esempio, un gas monoatomico ha per il teorema di equipartizione dell'energia una capacit\u00e0 isocora corrispondente alla met\u00e0 dei suoi gradi di libert\u00e0:\n formula_1\nquesta \u00e8 la forma pi\u00f9 semplice di esprimere la capacit\u00e0 termica di un materiale. Per passare al calore molare, bisogna invece moltiplicare questo semplice valore per la costante dei gas R. Nel caso di gas monoatomico per esempio, in cui formula_2:\nformula_3\noppure, per riferirsi al calore medio di una singola molecola, bisogna dividere per il numero di Avogadro:\nformula_4\nSi noti che la grandezza fisica \u00e8 la stessa, abbiamo solo convertito la sua unit\u00e0 di misura.\nQuando abbiamo una misura sperimentale del calore specifico, conviene per semplicit\u00e0 riportarla al calore elementare.\nInvece, per ottenere il calore specifico riferito all'unit\u00e0 di massa o al volume, bisogna conoscere ancora un'informazione in pi\u00f9 sulla nostra particolare sostanza, oltre ai gradi di libert\u00e0 molecolari: rispettivamente o la massa molecolare o il volume molare.\nCalore specifico per unit\u00e0 di massa.\nQuando la capacit\u00e0 viene espressa per unit\u00e0 di massa o di volume, conviene parlare di \"calore specifico\". Il calore specifico per unit\u00e0 di massa \u00e8 legato al calore specifico unitario dalla relazione:\nformula_5\ndove formula_6 \u00e8 la massa molecolare media della sostanza.\nNel Sistema internazionale l'unit\u00e0 di misura del calore massico \u00e8 il formula_7.\nTermodinamica.\nIn termodinamica invece il calore specifico viene definito come il coefficiente tra gli incrementi di temperatura e di calore:\nformula_8\nche dipende dal tipo di trasformazione in corso. Con la lettera formula_9 viene indicata la quantit\u00e0 di sostanza.\nNel caso della trasformazione isocora, il calore scambiato coincide con la variazione dell'energia interna specifica (per unit\u00e0 di sostanza):\nformula_10\novvero, pi\u00f9 sinteticamente:\nformula_11\nEsistono diversi modi per esprimere il calore specifico di una sostanza, a seconda dalla trasformazione, e in particolare (notazione) dalla grandezza fisica formula_12 conservata nella trasformazione:\nMoltiplicando i calori specifici per la massa formula_6 otteniamo le capacit\u00e0 termiche formula_15.\nIn generale si utilizzano due valori, riferiti a una trasformazione a coordinata generalizzata costante e a forza generalizzata costante:\nCalore specifico isobaro e isocoro.\nI calori specifici pi\u00f9 utilizzati sono riferiti al lavoro di volume: il calore specifico a \"volume costante\", indicato col sinbolo formula_17, e il calore specifico a \"pressione costante\", formula_18 validi per la trasformazione isocora e quella isobara. Se nel sistema i lavori generalizzati sono esclusivamente calore trasmesso e lavoro di volume, allora il primo principio della termodinamica si pu\u00f2 esprimere in energia interna ed entalpia, siccome tra loro esiste una equivalenza secondo Legendre:\nquindi:\naltrimenti se ammettiamo altre forme di lavoro nel sistema, ovvero \"altre\" coordinate intesa ciascuna come funzione di stato,\nbisogner\u00e0 considerare la loro influenza sui calori specifici:\nSebbene i solidi e i liquidi siano poco dilatabili, la differenza tra formula_18 e formula_24 non \u00e8 trascurabile: infatti, per i solidi \u00e8 formula_25 mentre per i liquidi in molti casi \u00e8 formula_26 ma si hanno anche liquidi con formula_27. \nPer un aeriforme il calore specifico a pressione costante differisce da quello a volume costante per il lavoro di espansione.\nDipendenza dalla temperatura.\nIl calore specifico \u00e8 una grandezza in generale dipendente dalla temperatura. Le correlazioni semiempiriche sono solitamente sviluppate in serie di Taylor fino al quarto ordine:\ncon formula_29 espresso in formula_30 dove formula_31 e formula_32 sono tabulate per sostanza, e formula_33 \u00e8 la temperatura assoluta.\nPer alcuni gas, in determinati intervalli di temperatura, il calore specifico pu\u00f2 essere considerato costante, e questo \u00e8 particolarmente vero per i gas monoatomici, come i gas nobili.\nLeggi di Mayer.\nIn base alla relazione di Maxwell in entropia e temperatura i calori specifici o molari o le capacit\u00e0 termiche rispettivamente a coordinata costante e forza coniugata costante sono legati:\nche sostituita nell'identit\u00e0:\ntenendo conto della definizione termodinamica di calore specifico, porta finalmente alle \"leggi di Mayer\":\nPer un sistema semplice in senso termodinamico abbiamo in effetti una sola legge (si indica con c la capacit\u00e0 isocora):\nGas perfetto.\nPer un gas perfetto, che appartiene ai sistemi termodinamici semplici, la legge di Mayer assume in particolare la forma:\n formula_38\ndove formula_24 e formula_18 sono le capacit\u00e0 termiche unitarie, rispettivamente a volume e e pressione costante.\nDividendo per il calore isocoro stesso, si ottiene la espressione della legge di Mayer per il coefficiente isoentropico per i gas ideali:\n formula_41\ndove con f si indica come di consueto il numero di gradi di libert\u00e0 attivi del sistema: per l'ultima equivalenza si \u00e8 impiegato il teorema di equipartizione. Come corollario, il coefficiente isoentropico risulta quindi sempre superiore a uno, siccome il numero di gradi di libert\u00e0 \u00e8 un numero naturale (che \u00e8 definito positivo).\nIl vincolo tra i valori specifici posto dalla legge di Mayer permette di calcolare anche il calore isobaro elementare e il coefficiente isoentropico a partire dal numero di gradi di libert\u00e0 termodinamici del sistema.\nPer esempio, per un gas monoatomico che ha formula_42 gradi di libert\u00e0, in base al teorema di equipartizione, il calore isocoro elementare \u00e8 formula_43; quello isobaro \u00e8:\nformula_44\nmentre il coefficiente isentropico \u00e8:\nformula_45.\nDeduzione termodinamica della legge di Mayer.\nIl primo principio della termodinamica d'altra parte pone come vincolo:\nda cui:\nper l'equazione di stato dei gas ideali, l'ultimo termine si pu\u00f2 scrivere:\nper cui abbiamo:\nsemplificando si ottiene la \"legge di Mayer\" per i calori unitari di un gas ideale.\nMisurazione.\nIl teorema di equipartizione dell'energia permette di calcolare agevolmente il calore specifico di un gas con comportamento ideale, su basi di meccanica classica.\nLa legge di Dulong-Petit stabilisce, su base classica, che la capacit\u00e0 termica unitaria di tutti i solidi cristallini sia la stessa, indipendentemente dalla temperatura: formula_50.\nLa capacit\u00e0 termica dipende dalla natura chimica della sostanza considerata e dalla temperatura. Si pu\u00f2 ritenere costante solo per piccole variazioni di temperatura e lontano dalle temperature di transizione di fase. Brusche variazioni del calore specifico vengono infatti prese come indice di una transizione di fase solido-liquido, liquido-vapore e anche transizioni cristalline o transizioni strutturali di una molecola.\nAnche se per scopi pratici questa definizione \u00e8 sufficientemente precisa, dal punto di vista teorico essa \u00e8 solo di un'approssimazione, poich\u00e9 in realt\u00e0 il calore specifico dipende dalla temperatura stessa.\nPer una trattazione pi\u00f9 rigorosa ci si pu\u00f2 basare sulla capacit\u00e0 termica e definire il calore specifico come la capacit\u00e0 termica per unit\u00e0 di massa.\nL'acqua a formula_51 ha un calore specifico di formula_52 mentre quello dell'alcol etilico \u00e8 di formula_53.\nIl calore specifico a pressione e volume costante vengono definiti rispettivamente a partire dall'entalpia e dall'energia interna. Da queste definizioni si ricavano due relazioni valide per qualunque fluido:\nPer l'energia interna:\ndove:\nE per l'entalpia:\nNel modello teorico del gas perfetto il valore del calore unitario vale:\nSpesso il gas monoatomico perfetto viene immaginato come uno pseudo-idrogeno, con peso molecolare uguale a formula_65.\nCalore specifico negativo.\nIl concetto di \"calore specifico negativo\", introdotto implicitamente in astrofisica fin dai lavori di Chandrasekhar degli anni '30, compare in maniera marginale nel classico testo di Fisica Statistica di L.D.Landau ed E.M. Lifshitz, fu diffuso nella comunit\u00e0 dei fisici da Walter Thirring nel 1970. Recentemente ci si \u00e8 accorti che un qualsiasi sistema con interazioni a lungo raggio (come sistemi autogravitanti, plasmi a una componente) pu\u00f2 avere calore specifico negativo. La richiesta pi\u00f9 basilare affinch\u00e9 un sistema possa avere calore specifico negativo \u00e8 che tale sistema non sia additivo. Tranne che per le osservazioni astrofisiche, ad ora non \u00e8 chiara la verifica sperimentale di tale possibilit\u00e0.\nIn altro contesto, all'interno della meccanica statistica di non equilibrio, \u00e8 stato osservato calore specifico negativo in alcuni sistemi (in particolare in reazioni di multiframmentazione nucleare, nei cluster atomici e in oggetti stellari auto-gravitanti)."}
{"id": "37012", "revid": "228587", "url": "https://it.wikipedia.org/wiki?curid=37012", "title": "Alfredo Casella", "text": "Biografia.\nStudia il pianoforte sin da piccolo sotto la guida dei genitori e in particolare della madre, buona pianista dilettante.\nA tredici anni \u00e8 al conservatorio di Parigi, dove prosegue lo studio del pianoforte con Louis Di\u00e9mer e composizione con Gabriel Faur\u00e9, coadiuvato dal pi\u00f9 eclettico e accademico Maurice Ravel; entrato ben presto in forte polemica con quest'ultimo, ne uscir\u00e0 dopo due anni e proseguir\u00e0 la sua formazione interamente da autodidatta, tanto che egli stesso come tale sempre si consider\u00f2.\nCasella nutriva una grande ammirazione per Debussy, dopo aver ascoltato il \"Pr\u00e9lude \u00e0 l'apr\u00e8s-midi d'un faune\" nel 1898, ma in questo periodo continua a scrivere in vena romantica, invece di adottare l'impressionismo nel suo stile. La sua prima sinfonia, del 1905, prende ispirazione dal tardo-romanticismo di Richard Strauss e Gustav Mahler; con essa esord\u00ec come direttore d'orchestra nel 1908 a Monte Carlo.\nRitorna in Italia durante la Prima guerra mondiale e insegna pianoforte presso il Conservatorio Santa Cecilia a Roma.\nNel 1917 fonda una \"Societ\u00e0 Nazionale di Musica\", allo scopo di promuovere la conoscenza della musica contemporanea.\nDiviene uno dei pi\u00f9 conosciuti pianisti della sua generazione e nel 1930, con Arturo Bonucci (violoncello) e Alberto Poltronieri (violino), fonda il \"Trio Italiano\", ottenendo una grandissima notoriet\u00e0 in tutto il mondo.\nScrive anche molte liriche, libretti per opere, canzoni e musica da camera. Da alcuni brani poetici dell'opera di Rabindranath Tagore, che nel 1913 aveva valso all'autore il Premio Nobel per la letteratura, il compositore torinese crea nel 1915 le liriche che chiama \"L'adieu \u00e0 la vie\".\nTra i suoi allievi, Domenico De' Paoli, Mario Peragallo, Camillo Togni, Lya De Barberiis, Martha Del Vecchio e Vera Gobbi Belcredi.\n\u00c8 sepolto presso il cimitero del Verano di Roma. Sua nipote \u00e8 la famosa attrice Daria Nicolodi, sua bisnipote \u00e8 Asia Argento.\nNuove musiche.\nNel 1923, insieme con Gabriele D'Annunzio e il veneziano Gian Francesco Malipiero, fonda un'associazione per la diffusione della musica moderna italiana, la Corporazione delle Nuove Musiche.\nNel 1926 l'editore modenese Angelo Fortunato Formiggini d\u00e0 alle stampe la monografia di Casella su Igor F\u00ebdorovi\u010d Stravinskij, intitolata \"Strawinski\" (secondo la dizione polacca). Era questo il primo libro pubblicato sul compositore russo: un breve ritratto contenuto nella collana \"Medaglie\" che includeva profili biografici di artisti e personaggi pubblici. Il fine del testo era quello di divulgare l'opera di un compositore ancora poco noto in Italia; usc\u00ec in una nuova veste editoriale e molto ampliato nel 1946. Riappare, infine, per i tipi di Castelvecchi nel 2016, in una nuova edizione critica.\nLa \"generazione dell'80\" (Alfano, Casella, Malipiero, Pizzetti, Respighi) segna un passaggio importante, che influenzer\u00e0 anche il periodo successivo, con importanti interazioni anche nel campo della letteratura e della pittura. Di quest'ultima arte, Casella \u00e8 un appassionato collezionista.\nNel 1933 fonda a Napoli \"l'Accademia Musicale Napoletana\", con l'intento di valorizzare caratteristiche e significati della cultura musicale, soprattutto italiana.\nAmava molto la musica di Antonio Vivaldi, tanto che nel 1939 dedic\u00f2 la prima \u201cSettimana Musicale Senese\u201d dell\u2019Accademia Chigiana in settembre al musicista veneziano: la riscoperta del grande genio barocco si deve quindi anche alla sua sensibilit\u00e0 e alla sua intuizione. L\u2019anno dopo la rassegna venne dedicata ad Alessandro e Domenico Scarlatti, fondamentali innovatori della musica per strumento a tastiera. Negli anni successivi l\u2019evento avr\u00e0 come obiettivi da un lato la riscoperta del patrimonio strumentale italiano del Seicento e Settecento e dall\u2019altro una costante attenzione alla valorizzazione del repertorio contemporaneo.\nOltre che compositore, il Maestro \u00e8 noto principalmente per essere stato uno dei pi\u00f9 importanti didatti del 1900, avendo questo curato la maggior parte dell'opera omnia pianistica classica, collaborando con la Casa Curci e la Casa Ricordi. Per la prima, ha curato, nell'ultima parte della sua vita, la mirabile revisione tecnico critica delle pi\u00f9 importanti opere di J. S. Bach, tra cui Il Clavicembalo Ben Temperato, le Suite Inglesi e Francesi, il Concerto Italiano, la Fantasia Cromatica e Fuga, i 23 Pezzi Facili (tratti da pi\u00f9 opere ed assemblati dal sottoscritto) e le Invenzioni a 2 e 3 Voci, mentre di F. Chopin ha curato la revisione delle 4 Ballate e Fantasia, degli Improvvisi, dei Notturni, dei Valzer, dei Preludi, e degli Studi. Per Ricordi, invece, ha revisionato degnamente le 32 Sonate per Pianoforte di L. V. Beethoven, uno dei suoi compositori preferiti, e le 18 Sonate di Mozart.\nLe Caselliane prima citate, sono guidate dalla sua immensa cultura storico-sociale, \"di mezzo secolo\", come direbbe lo Stesso e da criteri assolutamente didattici ed estetici, in modo da garantire all'allievo la massima efficienza nello studio dei Capolavori da lui revisionati. \nHa inoltre scritto un importante saggio sul pianoforte, il suo strumento, del quale analizza aspetti storici, tecnici e interpretativi (\"Il pianoforte\", 1936), e ha scritto un'autobiografia, \"I segreti della giara\", molto utile per approfondire i rapporti - non sempre facili - tra i musicisti e i vari ambienti culturali d'inizio Novecento. Con Virgilio Mortari ha scritto il notevole trattato \"La tecnica dell'orchestra contemporanea\", ma \u00e8 scomparso prima di vederlo pubblicato.\nAlfredo Casella fu un importante collegamento tra quello che fu la musica tonale del 1800 e la musica sperimentale del 1900.\nL'opera sinfonica \"Italia\" (op.11) fu, nel 1979, diretta dal grandissimo direttore d'Orchestra \"Sergiu Celibidache.\"\nSe qualcuno insistesse nel sapere quali siano le opere preferite dal Maestro nell'ambito della sua produzione pianistica, diremmo che oltre alla vecchia Toccata in Do Minore (Op.6) , i suoi lavori che ritiene pi\u00f9 importanti sono I 2 Ricercari sul Nome BACH (Op.52) e soprattutto Sinfonia, Arioso e Toccata (Op. 59).\nRiconoscimenti.\nAd Alfredo Casella sono intitolati il conservatorio fondato nel 1967 a L'Aquila e l'Istituto Musicale di Novi Ligure (AL)."}
{"id": "37013", "revid": "119159", "url": "https://it.wikipedia.org/wiki?curid=37013", "title": "Terremoti in Italia", "text": "Per la particolare situazione geodinamica (convergenza della placca euroasiatica con la placca africana) il territorio italiano \u00e8 frequentemente soggetto a terremoti dandogli il primato in Europa per questi fenomeni: su 1.300 sismi distruttivi avvenuti nel II millennio nel Mediterraneo centrale ben 500 hanno interessato l'Italia; l'analisi dei movimenti focali indica che essi sono per lo pi\u00f9 distribuiti lungo le aree interessate dalla tettonica alpina e appenninica, dove sono causati rispettivamente da movimenti lungo faglie. Nel Tirreno meridionale, la distribuzione degli ipocentri, fino ad una profondit\u00e0 di 500 chilometri indicherebbe la presenza di un piano di Benioff dato dalla subduzione della litosfera ionica. La seguente lista contiene la cronologia dei principali terremoti avvenuti in Italia divisa per voci.\nXXI secolo.\nGli eventi sismici del Centro Italia del 2016 e 2017 rappresentano la pi\u00f9 grave sequenza di terremoti registrata in Italia nel XXI secolo, per durata, numero di vittime e di sfollati.\nLa scossa che il 30 ottobre 2016 ha colpito i comuni della Valnerina (Norcia, Castelsantangelo sul Nera, Visso, Ussita e Preci) \u00e8 stata la pi\u00f9 forte della sequenza iniziata il 24 agosto precedente, e, per intensit\u00e0, una delle maggiori in Italia registrata a partire dal 1980."}
{"id": "37014", "revid": "2145227", "url": "https://it.wikipedia.org/wiki?curid=37014", "title": "Daniele Comboni", "text": "Comboni esemplific\u00f2 la peculiarit\u00e0 del suo piano missionario con il motto:\nBiografia.\nEra figlio di Domenica Pace, i cui avi erano originari di Cadria, e Luigi, umili braccianti impiegati nella tenuta di un lontano parente presso Limone sul Garda. Luigi apparteneva all'antica famiglia dei Comboni, capostipite della quale fu il notaio Combono Comboni da Muslone. Daniele Comboni era l'unico sopravvissuto di otto fratelli, ed il 20 febbraio 1843 si trasfer\u00ec a Verona in un istituto per ragazzi con poche possibilit\u00e0 finanziarie, fondato dal sacerdote Nicola Mazza. Fu Mazza a infondere in Comboni l'amore per l'Africa e per le missioni. Durante la sua adolescenza decise di diventare sacerdote e nel 1849 giur\u00f2 a Mazza di dedicare tutta la sua vita all'Africa sub-sahariana. Cinque anni dopo complet\u00f2 gli studi di filosofia e teologia e venne ordinato sacerdote il 31 dicembre 1854 dal vescovo di Trento, il beato Giovanni Nepomuceno de Tschiderer.\nL'8 settembre 1857 part\u00ec per il suo primo viaggio nell'Africa centrale, corrispondente all'odierno Sudan, con altri quattro sacerdoti mazziani (Giovanni Beltrame, Alessandro Dal Bosco, Francesco Oliboni, Angelo Melotto) ed il fabbro friulano Isidoro Zilli. Comboni, ventiseienne, era il pi\u00f9 giovane del gruppo. Dopo quattro mesi raggiunsero Khartoum, dove Dal Bosco rest\u00f2 come procuratore. Il 14 febbraio 1858 gli altri cinque arrivarono alla stazione missionaria di Santa Croce, dove rimasero poco meno di un anno.\nRientrato in Italia nel 1859 a causa delle insistenti febbri malariche, continu\u00f2 la sua opera a favore dell'Africa e coni\u00f2 il suo motto \"O Nigrizia o morte\". Nel 1864 a Roma, concep\u00ec il \"Piano per la rigenerazione dell'Africa\" che, proseguendo il progetto mazziano di \u00absalvare l'Africa con l'Africa\u00bb, si arricchiva di nuove intuizioni e progetti maturati dalla sua esperienza diretta a contatto con la realt\u00e0 africana. Comboni aveva un'illimitata fiducia nelle capacit\u00e0 dei popoli africani e si prefisse la fondazione di scuole in cui formare medici, insegnanti, preti e suore africani e da istituire in luoghi il cui clima fosse sopportabile anche per gli europei.\nDall'autunno 1864 al giugno 1865 comp\u00ec un grande viaggio di animazione missionaria in mezza Europa: a Colonia trov\u00f2 efficaci finanziamenti.\nIl 1\u00ba giugno 1867 fond\u00f2 un istituto di missionari - che poi prenderanno il nome di Missionari Comboniani del Cuore di Ges\u00f9 - e nel 1872 un istituto di suore, Suore Missionarie Pie Madri della Nigrizia. Nello stesso anno diede vita ad una rivista che dieci anni dopo diventer\u00e0 l'attuale Nigrizia.\nNel 1870 partecip\u00f2 al Concilio Vaticano I, dove present\u00f2 una petizione a favore dell'evangelizzazione dell'Africa Centrale (\"Postulatum pro Nigris Afric\u00e6 Centralis\").\nNel 1872 papa Pio IX decise di affidare ai Comboniani la missione in Africa centrale ed il 31 luglio 1877 Comboni fu nominato vescovo titolare di Claudiopoli di Isauria nonch\u00e9 Vicario Apostolico dell'Africa Centrale. Ricevette l'ordinazione episcopale il 12 agosto 1877, consacrante il cardinale Alessandro Franchi, coconsacranti il cardinale Angelo Bianchi e l'arcivescovo Francesco Folicaldi.\nIl 27 novembre 1880, da Napoli, salp\u00f2 per il suo ottavo ed ultimo viaggio in Africa e nell'estate del 1881 il Comboni comp\u00ec un viaggio esplorativo sui monti della Nubia.\nCombatt\u00e9, scontrandosi spesso con i potentati locali, contro la schiavit\u00f9 e la tratta degli esseri umani, fino alla morte, avvenuta nel 1881 a causa di un'epidemia di colera che colp\u00ec Khartoum.\nI miracoli per la beatificazione e per la canonizzazione.\nIl 6 aprile 1995 fu riconosciuta dalla Chiesa cattolica come miracolosa, e ottenuta per intercessione dell'allora Venerabile Daniele Comboni, la guarigione della giovane afro-brasiliana Maria Jos\u00e9 de Oliveira Paix\u00e3o. Il 17 marzo 1996 papa Giovanni Paolo II lo beatific\u00f2 in San Pietro. \nAi fini della canonizzazione la Chiesa cattolica ritiene necessario un secondo miracolo, dopo quello richiesto per la beatificazione: in questo caso fu ritenuta miracolosa la guarigione di Lubna Abdel Aziz, una sudanese di 32 anni di religione musulmana.\nNata a Khartoum nel 1965, l'11 novembre 1997 venne ricoverata al \"St. Mary's Maternity Hospital\" di Khartoum, gestito dalle suore comboniane, per il suo quinto parto cesareo. Dopo la nascita di un bambino di 5 libbre, sopravvennero per la donna gravi complicazioni: si verificarono ripetute emorragie con nuovi interventi chirurgici, tra cui un'isterectomia. Nonostante le trasfusioni la donna era in fin di vita: polso e pressione non erano misurabili, e si era verificato anche un edema polmonare.\nIntanto, nonostante il pessimismo dei medici, le suore avevano iniziato una novena all'allora beato Daniele Comboni. Il 13 novembre la donna si riprese inaspettatamente, e il 18 novembre fu dimessa in buone condizioni di salute.\nLa Consulta Medica della Congregazione per le Cause dei Santi, nella seduta dell'11 aprile 2002, dichiar\u00f2 la guarigione \"rapida, completa, scientificamente inspiegabile.\"\nNel Congresso Peculiare del 6 settembre 2002, i Consultori Teologi riconobbero la guarigione come soprannaturale e dovuta all'intercessione del beato. Alle medesime conclusioni giunsero i cardinali e i vescovi nella Sessione Ordinaria del 15 ottobre 2002.\nIl decreto sul miracolo fu promulgato il 20 dicembre 2002. Papa Giovanni Paolo II canonizz\u00f2 il beato Daniele Comboni il 5 ottobre 2003.\nGenealogia episcopale.\nLa genealogia episcopale \u00e8:"}
{"id": "37016", "revid": "547992", "url": "https://it.wikipedia.org/wiki?curid=37016", "title": "Paolo Rossi (calciatore 1956)", "text": "Soprannominato \"Pablito\" dopo il suo \"exploit\" al in Argentina, lo si ricorda principalmente per le sue prodezze e per i suoi gol alla successiva rassegna iridata di Spagna '82, dove si aggiudic\u00f2 il titolo di capocannoniere. Nello stesso anno vinse anche il Pallone d'oro (terzo italiano ad aggiudicarselo). Occupa la 42\u00aa posizione nella speciale classifica dei migliori calciatori del XX secolo pubblicata dalla rivista \"World Soccer\". Nel 2004 \u00e8 stato inserito nella FIFA 100, una lista dei 125 pi\u00f9 grandi giocatori viventi, selezionata da Pel\u00e9 e dalla FIFA in occasione del centenario della federazione. \u00c8 risultato 12\u00ba nell'UEFA Golden Jubilee Poll, un sondaggio online condotto dalla UEFA per celebrare i migliori calciatori d'Europa dei cinquant'anni precedenti.\nInsieme a Roberto Baggio e Christian Vieri detiene il record italiano di marcature nei mondiali a quota 9 gol. \u00c8 stato il primo giocatore in assoluto (eguagliato dal solo Ronaldo nel 2002) ad aver vinto nello stesso anno il mondiale, il titolo di capocannoniere di tale competizione e il Pallone d'oro.\nBiografia.\nInizi\u00f2 a giocare a calcio all'et\u00e0 di nove anni con il Santa Lucia, squadra dell'eponima frazione pratese messa in piedi dal locale medico, il dottor Paiar; nella stessa squadra militava anche il fratello maggiore Rossano. Al padre Vittorio, ex ala destra del , \u00e8 oggi dedicato il campo sportivo del Santa Lucia. Dal primo matrimonio in giovent\u00f9 con Simonetta nacque un figlio; dopo il divorzio, nel 1998 conobbe la giornalista Federica Cappelletti che poi spos\u00f2 nel 2010 e dalla quale ebbe due figlie.\nCome cantante realizz\u00f2 nel 1980 un 45 giri, con la canzone \"Domenica, alle tre\", il cui testo tratta il tema del rapporto tra i calciatori e le proprie compagne.\nNel 1999 venne candidato alle elezioni europee per Alleanza Nazionale - Patto Segni, nella circoscrizione Nord-Est ottenendo oltre 11.000 preferenze, non venendo eletto. Nel 2000 si candid\u00f2 alla presidenza della Lega Pallavolo Serie A femminile, senza tuttavia essere eletto.\nIn televisione ricopr\u00ec il ruolo di opinionista per varie emittenti italiane quali Sky Sport, Premium Sport e Rai Sport. Nel 2011 partecip\u00f2 inoltre al programma \"Ballando con le stelle\" come concorrente.\nA Vicenza, citt\u00e0 dove assurse alla notoriet\u00e0 e a cui rimase legato negli anni seguenti, tanto da ricevere pochi mesi prima della morte anche la cittadinanza onoraria berica, gest\u00ec per lungo tempo un'agenzia immobiliare insieme all'ex compagno di squadra Giancarlo Salvi. Nei suoi ultimi vent'anni di vita torn\u00f2 a vivere nella nat\u00eca Toscana, stabilendosi in Valdambra dove dal 2003 aveva messo in piedi un complesso agrituristico a Bucine, in localit\u00e0 Poggio Cennina.\nIl rapporto con Fabbri e Bearzot.\nRossi al ebbe un ottimo rapporto con l'allenatore Giovan Battista Fabbri, sia dentro che fuori dal campo. Fabbri fu l'artefice della trasformazione tattica del giocatore da ala a centravanti puro. Il giocatore ricord\u00f2 cos\u00ec il rapporto col suo mentore: \u00abFabbri \u00e8 stato un padre per me, il classico padre di famiglia che ti consiglia, ti prende sotto la sua protezione, \u00e8 stato proprio cos\u00ec. Teneva le fila di tutto l'ambiente, ha fatto in modo che si creasse una grande unione tra di noi. Era un grande conoscitore e un grande amante del calcio, predicava il fatto che tutti a cominciare dai difensori dovevano giocare a pallone. Io, in particolare, gli devo molto, \u00e8 stato lui che mi ha trasformato da ala a centravanti, ha visto subito che potevo avere un ruolo diverso e ha cambiato sicuramente la mia carriera\u00bb.\nImportante per la carriera di Rossi fu anche il commissario tecnico dell', Enzo Bearzot. Il tecnico lo conferm\u00f2 tra i convocati per il e fu l'artefice del grande successo del giocatore sul campo. Bearzot, inoltre, fu anche uno dei pochi che credette nell'innocenza di \"Pablito\" a seguito dello scandalo scommesse. Nonostante un'opposizione generale, il \"cit\u00ec\" decise di convocarlo al ; una chiamata che lo stesso Rossi reputava possibile, conoscendo la stima che Bearzot aveva nei suoi confronti: \u00abLa convocazione me l'aspettavo, Bearzot aveva fiducia in me, in Argentina ero andato bene\u00bb.\nAl funerale del tecnico, scomparso il 21 dicembre 2010, Rossi lo ricord\u00f2 con queste parole: \u00abIo a lui devo tutto, senza di lui non avrei fatto quel che ho fatto. Era una persona di una onest\u00e0 incredibile e un tecnico di grande spessore. Incarnava la figura dell'italiano popolare, e anche se non \u00e8 stato uno scienziato o un artista, rimarr\u00e0 nella storia dei nostri grandi del secolo scorso\u00bb.\nAutobiografie.\nNel 2002 pubblic\u00f2 la sua autobiografia intitolata \"Ho fatto piangere il Brasile\": \u00abL'ho scritto perch\u00e9 i miei tre gol al Brasile, in quel fantastico, indimenticabile tre a due, sono il fiore all'occhiello della mia vita di calciatore. Un ricordo che non si cancellerebbe neanche a distanza di un milione di anni\u00bb.\nNel 2012 scrisse il libro \"1982. Il mio mitico mondiale\" insieme a sua moglie Federica Cappelletti, giornalista e scrittrice. Rossi spieg\u00f2 che l'aiuto di sua moglie fu importante per la costruzione del libro: \u00abMia moglie \u00e8 stata fondamentale. \u00c8 lei che ha insistito. Voleva scoprire perch\u00e9, dopo cos\u00ec tanti anni, la gente mi ferma ancora per strada ricordando l'esperienza spagnola della nostra nazionale\u00bb. Rossi riusc\u00ec a raccogliere tutti i fatti della sua vita calcistica grazie all'aiuto di un suo amico di Firenze, Renzo Baldacci: \u00abHa rilegato, in volumi, tutti gli articoli che mi riguardavano. Tutto ci\u00f2 costituisce la mia memoria storica. Per scrivere il libro abbiamo impiegato sei mesi. Senza l'aiuto di questo prezioso archivio avremmo impiegato anni\u00bb.\nImpegno sociale.\nRossi, dopo aver concluso l'attivit\u00e0 calcistica, ha contribuito molto all'impegno sociale. Nel 2007, insieme ai ciclisti Matteo Tosatto e Filippo Pozzato, all'avvocato Claudio Pasqualin e a Don Backy, ha preso parte alle registrazioni del disco \"Voci dal cuore\", il cui ricavato \u00e8 stato devoluto al Progetto Conca d'Oro, ONLUS di Bassano, e all'associazione Bambini cardiopatici nel mondo; l'ex attaccante ha cantato la canzone \"La leva calcistica della classe '68\". Nel 2009 \u00e8 stato testimonial italiano della FAO per sensibilizzare l'opinione pubblica e raccogliere fondi in favore della lotta globale contro la fame nel mondo.\nNel 2012 \u00e8 stato testimonial della seconda edizione della manifestazione \"Un mese per l'affido\", organizzata allo scopo di sensibilizzare l'opinione pubblica ad accogliere temporaneamente nelle loro case bambini e ragazzi in serie difficolt\u00e0. Il 16 maggio 2014 ha preso parte al torneo di calcio benefico \"Bambini senza confini\", organizzato da don Paolo De Grandi e giocato allo stadio Citt\u00e0 di Arezzo per raccogliere fondi da destinare ai bambini palestinesi.\nMorte.\n\u00c8 morto all'ospedale di Santa Maria alle Scotte di Siena la sera del 9 dicembre 2020, all'et\u00e0 di 64 anni, a causa di un tumore ai polmoni che l'aveva colpito mesi addietro.\nIl funerale si \u00e8 svolto tre giorni dopo presso il duomo di Vicenza, dove la salma di Rossi \u00e8 arrivata portata dai suoi storici compagni di nazionale; il giorno precedente, pur tra le restrizioni dettate dalla contemporanea pandemia di COVID-19, migliaia di persone gli avevano reso omaggio presso la camera ardente allestita eccezionalmente sul terreno dello stadio Romeo Menti. Dopo i funerali, il feretro \u00e8 giunto a Perugia, citt\u00e0 di origine della vedova Federica, per delle cerimonie pi\u00f9 riservate dapprima al cimitero monumentale e poi allo stadio Renato Curi, prima di ricevere definitiva sepoltura a Bucine.\nNei giorni seguenti la scomparsa, un minuto di raccoglimento \u00e8 stato osservato sia dall'UEFA sui campi dell'Europa League sia dalla FIGC su quelli di tutti i campionati italiani. \nTra le prime iniziative celebrative, le intitolazioni alla sua memoria dello stadio di Bucine (4 settembre 2021), del piazzale antistante lo stadio Menti di Vicenza (28 settembre 2021) e del centro sportivo perugino di Pian di Massiano (2 dicembre 2021), oltre a un mezzobusto nella nat\u00eca Prato, nel piazzale della Cipresseta a Santa Lucia (8 novembre 2021).\nCaratteristiche tecniche.\nRossi era un attaccante veloce, molto abile negli spazi stretti dell'area di rigore, dove poteva sfruttare le sue doti di tempismo e opportunismo; Giorgio Tosatti lo defin\u00ec \u00abun impasto di Nureyev e Manolete\u00bb, un giocatore con \u00abla grazia del ballerino e la spietata freddezza del torero\u00bb. Rossi raccont\u00f2 cos\u00ec le sue caratteristiche tecniche: \u00abIo non segno quasi mai di potenza, generalmente conquisto quei due metri che costano il goal all'avversario. Per me, \u00e8 fondamentale il gioco senza palla, lo smarcamento, quando la palla non c'\u00e8, \u00e8 indispensabile. Non ho avuto dalla sorte un grande fisico e mi debbo far furbo\u00bb.\nSchierato inizialmente come ala destra, il suo ruolo cambi\u00f2 nel quando l'allenatore Giovan Battista Fabbri decise di proporlo come centravanti; questo diventer\u00e0 il ruolo definitivo dell'attaccante italiano. Riguardo a questo cambio di posizione, Rossi dichiar\u00f2: \u00abForse sono stato il primo centrattacco rapido e svelto, che aveva nelle intuizioni la sua dote principale, unita a una tecnica sopraffina. Uno dei segreti del mio successo \u00e8 stato quello di giocare intelligentemente, pensando sempre cosa fare un secondo prima che mi arrivasse il pallone, proprio per supplire alla mancanza di qualit\u00e0 fisiche eccelse. Giocare sull'anticipo era una mia grande prerogativa, cercavo sempre di rubare il tempo al mio avversario, sfruttando le mie doti di opportunista: in area di rigore cercavo sempre di sfruttare ogni piccolo errore dei difensori, facendomi trovare nel posto giusto al momento giusto\u00bb.\nDopo il mondiale 1982, con Giovanni Trapattoni sulla panchina della , Rossi divent\u00f2 invece \u00abuna specie di apri varchi\u00bb e cominci\u00f2 a giocare in una posizione poco congeniale alle sue caratteristiche, anche a causa dell'arrivo in squadra di giocatori come Zbigniew Boniek e Michel Platini.\nCarriera.\nGiocatore.\nClub.\nGli inizi: Juventus e Como.\nCominci\u00f2 a giocare a calcio nel Santa Lucia, squadra dell'eponima frazione pratese in cui \u00e8 nato. Dopo aver passato una stagione nell'Ambrosiana, altra societ\u00e0 pratese, si trasfer\u00ec alla Cattolica Virtus, a livello giovanile una delle principali societ\u00e0 di Firenze, in cui approd\u00f2 dodicenne. A quell'et\u00e0, per\u00f2, il vero divertimento del giovane Paolo era giocare con il fratello Rossano nell'oliveto della nat\u00eca Santa Lucia.\nNel 1972, a sedici anni, pass\u00f2 alla nonostante in famiglia fossero contrari, come ricord\u00f2 lo stesso Rossi in un'intervista: \u00abNon \u00e8 stato facile, ai miei genitori non \u00e8 che l'idea andasse molto. Sono rimasti scottati dall'esperienza di mio fratello, anche lui in bianconero, che dopo un anno \u00e8 stato rispedito a casa. Mia madre non ne vuole sapere di mandare a Torino un altro figlio cos\u00ec giovane, mio padre consiglia al dottor Nestic\u00f2, un dirigente della Cattolica, di sparare una cifra alta, per dissuadere quelli juventini, ma non c'\u00e8 verso. Italo Allodi viene a casa nostra, fa opera di mediazione e alla fine per quattordici milioni e mezzo [di lire, \"ndr\"] faccio la valigia\u00bb.\nA Torino, tuttavia, il suo percorso nelle varie selezioni giovanili fu spesso interrotto da una serie impressionante di infortuni: addirittura tre operazioni al menisco nel giro di due stagioni. Nonostante ci\u00f2, il 1\u00ba maggio 1974 esord\u00ec in prima squadra in un incontro di Coppa Italia a Cesena; non ancora diciottenne, in questa gara Rossi gioc\u00f2 per la prima volta con nomi come Dino Zoff, Claudio Gentile e Franco Causio, con cui poi si sarebbe laureato campione del mondo.\nNella stagione successiva collezion\u00f2 altre due presenze nella competizione, prima di passare nel 1975 al . Qui per\u00f2 le cose non andarono granch\u00e9 bene: dopo l'esordio in Serie A datato 9 novembre 1975, in occasione della sconfitta esterna contro il , Rossi scese in campo soltanto per altre cinque volte nell'arco di quel torneo, chiuso con la retrocessione dei lariani, senza riuscire ad andare a segno. La svolta della carriera era per\u00f2 dietro l'angolo: la Juventus convinse infatti il , nell'estate 1976, a prenderlo in compartecipazione.\nLanerossi Vicenza.\nA Vicenza Rossi trov\u00f2 nel tecnico Giovan Battista Fabbri, per sua stessa ammissione, un secondo padre che gli diede fiducia e lo aiut\u00f2 a crescere; l'allenatore emiliano segn\u00f2 una svolta nella carriera di Rossi, grazie anche allo spostamento in campo da ala a centravanti. Importante anche il rapporto instauratosi col \"patron\" del club vicentino, Giuseppe Farina, che Rossi ritrover\u00e0 poi nel decennio seguente sulla sponda rossonera di Milano e che cos\u00ec ricord\u00f2: \u00ab\u00c8 stato un presidente unico, pur con tutti i suoi difetti. Aveva una grande personalit\u00e0, grande umorismo. Era uno che ci sapeva fare e con cui era estremamente piacevole passare del tempo. Sotto altri aspetti, nella gestione della societ\u00e0, poteva essere anche un duro, probabilmente era un presidente d'altri tempi. Secondo me Farina era una spanna sopra gli altri, aveva delle idee innovative. Mi ricordo che il primo anno di Serie A, si era inventato l'abbonamento biennale per farsi anticipare i soldi che gli servivano, erano cose che all'epoca sembrava incredibile potessero uscire dalla mente di una persona, ma lui era cos\u00ec, aveva queste intuizioni\u00bb.\nNella sua stagione d'esordio in biancorosso, Rossi venne subito schierato titolare, mantenendo il posto in squadra per tutta l'annata. Alla fine del campionato 1976-1977 si laure\u00f2 capocannoniere della Serie B con 21 reti, che permisero al \"Lanerossi\" di conquistare la promozione in A. Il presidente Farina aument\u00f2 l'ingaggio di Rossi da 8 a 50 milioni e lo convinse a restare; infatti, nonostante l'ottima stagione, la Juventus decise di non riscattare l'idolo di Vicenza, preferendogli Pietro Paolo Virdis.\nNella stagione 1977-1978 la neopromossa squadra berica fatic\u00f2 all'inizio a trovare vittorie. Riusc\u00ec a riprendersi a met\u00e0 del girone d'andata e Rossi segn\u00f2 persino due doppiette ai danni di e , guadagnandosi le prime pagine dei giornali. Nel girone di ritorno segu\u00ec una doppietta al Perugia e un gol alla Juventus nella sfida scudetto, finita 3-2 per i bianconeri. Il Vicenza concluse quel campionato al secondo posto, trascinato da un Rossi miglior marcatore dell'anno con 24 gol. La sua prestazione convinse Enzo Bearzot a convocarlo al in Argentina.\nNell'estate 1978 Rossi fu protagonista di un clamoroso affare di mercato tra il Vicenza e la Juventus: le due societ\u00e0 non trovarono l'accordo per la risoluzione della compropriet\u00e0, sicch\u00e9 furono costrette ad andare alle buste. L'offerta pi\u00f9 alta fu quella di Farina che, al fine di tenere il giocatore, per met\u00e0 cartellino offr\u00ec al presidente juventino Giampiero Boniperti ben 2 miliardi e 612 milioni. Quel prezzo dest\u00f2 scandalo in Italia, creando tutta una serie di contrastanti reazioni, anche politiche (la conseguenza pi\u00f9 rilevante furono le dimissioni di Franco Carraro dalla FIGC). Lo stesso Farina disse in proposito: \u00abMi vergogno, ma non potevo farne a meno: per vent'anni il Vicenza ha vissuto degli avanzi. E poi lo sport \u00e8 come l'arte, e Paolo \u00e8 la \"Gioconda\" del nostro calcio\u00bb. La notizia dell'esito dell'asta fu data da Nando Martellini mentre commentava l'incontro di preparazione al mondiale sudamericano tra Italia e all'Olimpico di Roma.\nLa stagione 1978-1979 fu negativa per Rossi. Il giocatore, infatti, sub\u00ec un nuovo infortunio al ginocchio (colpito duro dallo stopper dei cecoslovacchi del , Macela, durante il match d'andata di Coppa UEFA) e i suoi 15 gol non bastarono a salvare la squadra da un'incredibile retrocessione in Serie B, impronosticabile dopo il secondo posto dell'anno prima.\nPochi giorni dopo il declassamento biancorosso, i giornali annunciarono il passaggio di Rossi al , ma il giocatore neg\u00f2 la cosa e afferm\u00f2: \u00abLo spiego a Giorgio Vitali, il direttore sportivo che fa di tutto per convincermi: \u201cNo grazie, per me viene prima la vita e poi la professione, il calcio. E se devo invertire l'ordine delle cose ci devo pensare non una ma cento volte. Che vengo a fare a Napoli, il salvatore della patria? Con la gente che, me lo raccontava Sivori tempo fa, mi compra le sigarette e dorme per strada sotto casa mia, per vegliarmi: sono molto cari, ma non sono la persona giusta. Io posso offrire la mia personalit\u00e0 in campo, posso offrire calcio, ma da voi questo non basterebbe\u00bb.\nPerugia.\nCol \"Lanerossi\" retrocesso, Rossi rimase in massima categoria passando al , in quegli anni rampante \"provinciale\" in ascesa. La formula della cessione, perfezionata tra Giussy Farina e il presidente dei grifoni Franco D'Attoma, era il prestito per due annate (500 milioni a stagione). Proprio il trasferimento del giocatore a Perugia segn\u00f2 una sorta di spartiacque nel panorama calcistico nazionale: infatti, per finanziare l'oneroso arrivo in Umbria dell'attaccante, D'Attoma mise in piedi la prima sponsorizzazione di maglia. Fu un esordio assoluto, poich\u00e9 mai prima d'allora, in Italia, una divisa da gioco era stata \"griffata\" da un marchio commerciale; Rossi e il Perugia furono i primi a rompere questo tab\u00f9.\nL'unica stagione di Rossi coi grifoni fu fortunata per quanto riguarda le realizzazioni: 13 gol in 28 gare di campionato e una rete in quattro partite di Coppa UEFA. Il giocatore fu a lungo il capocannoniere della Serie A (chiudendo poi terzo in questa graduatoria), ma ci\u00f2 nonostante la formazione perugina non riusc\u00ec a ripetere il campionato di vertice della precedente annata, anche a causa dello scoppio in primavera dello scandalo scommesse che fin\u00ec per coinvolgere, tra vari dubbi mai del tutto chiariti, lo stesso Rossi.\nLa squalifica.\nAccusato di aver truccato la partita -Perugia (nella quale firm\u00f2 peraltro una doppietta), Rossi venne squalificato dalla CAF per due anni, perdendo cos\u00ec anche la possibilit\u00e0 di partecipare con la nazionale all'imminente casalingo. Rossi ricord\u00f2 cos\u00ec questo evento: \u00abNon sapevo nulla delle scommesse: pensavo al classico pareggio accettato da due squadre che non vogliono farsi male. Seguii il processo come qualcosa di irreale, come se ci fosse un altro al posto mio. Capii che era tutto vero quando tornai a casa e vidi le facce dei miei\u00bb.\nRaccont\u00f2 cos\u00ec la vicenda che lo fece condannare: \u00abDopo cena, mentre sto giocando la solita partita a tombola, tanto per ammazzare il tempo, mi si avvicina il mio compagno Della Martira: \"Paolo, vuoi venire un attimo che ci sono due amici che vogliono conoscerti?\". Non sono capace di dire di no. Controvoglia affido le mie cartelle a Ceccarini e mi alzo. Nella hall vedo due tipi che non avevo mai visto, stringo loro la mano: \"Piacere\". Non capisco cosa vogliano da me. Improvvisamente Mauro Della Martira dice: \"Paolo, questo \u00e8 un mio amico che gioca alle scommesse\". E l'amico dell'amico in spiccato accento romanesco: \"Paolo, che fate domenica?\". Rispondo genericamente: \"Beh, cerchiamo di vincere\". \"E se invece pareggiate?\". Non capisco dove voglia andare a parare, sono imbarazzato anche se non lo do a vedere. Non vedo l'ora di liberarmi dall'impiccio\u00bb.\n\u00abRispondo: \"Il pareggio non \u00e8 un risultato da buttare. L'Avellino ha un punto in meno di noi, ha vinto con la Juve e ha perso soltanto con il \". \"Sai, abbiamo un amico dall'altra parte che dice che un pareggio andrebbe pi\u00f9 che bene\", aggiunge l'altro... \"magari fai anche due gol\". La discussione non mi piace per nulla. Voglio tornare alla mia tombola, queste facce non mi ispirano fiducia, taglio corto: \"Mauro, mi aspettano, ci vediamo, fai tu\", giusto per non fargli fare brutta figura. E torno al mio posto e riprendo a giocare. Tutto \u00e8 durato appena due minuti, quelli che diverranno i due minuti pi\u00f9 angoscianti della mia carriera\u00bb.\nIl ritorno alla Juventus.\nRossi pens\u00f2 di lasciare il paese e di ritirarsi dal mondo del calcio giocato a seguito della squalifica: \u00abProvavo disgusto per il calcio. Ho pensato di andar via dall'Italia, di smettere. Dissi: \"Non mi vedrete pi\u00f9 in nazionale\". Mi diedi all'abbigliamento sportivo, con Thoeni. Le cose peggiori? Il sospetto della gente, quegli sguardi... e le notti del sabato, sapendo che al risveglio non c'erano partite ad aspettarmi\u00bb.\nSandro Mazzola, all'epoca dirigente dell', si interess\u00f2 subito a lui, ma all'ultimo momento si tir\u00f2 indietro. Boniperti ritorn\u00f2 a interessarsi al giocatore e riusc\u00ec, stavolta, a portarlo con s\u00e9 in bianconero, nonostante i dodici mesi di squalifica ancora da scontare. Rossi ricord\u00f2 cos\u00ec la fiducia del presidente della Juventus: \u00abBoniperti mi chiam\u00f2: \"Verrai con noi in ritiro, ti allenerai con gli altri, anzi pi\u00f9 degli altri\". Mi sono sentito di nuovo calciatore. La lettera di convocazione adesso farebbe ridere. Diceva di presentarsi con i capelli corti, indicava cosa mangiare e cosa bere. Boniperti era un mago in queste cose. Quando arrivai mi disse: \"Paolo, se ti sposi \u00e8 meglio, cos\u00ec sei pi\u00f9 tranquillo\". Mi sono sposato a settembre. L'avrei fatto lo stesso, diciamo che sono stato un po' spinto. Comunque devo ringraziare lui, Trapattoni e Bearzot\u00bb.\nIl \"Trap\" punt\u00f2 fortemente sulla possibilit\u00e0 di recuperare l'atleta ai livelli precedenti la squalifica, mentre il \"Vecio\", che lo avrebbe poi convocato per il vittorioso \"mundial\" spagnolo, si dichiar\u00f2 convinto dell'innocenza di Rossi e mostr\u00f2 di apprezzare il fatto che, mentre scontava la pena, si era preparato a tornare in campo allenandosi con continuit\u00e0.\nFrattanto, in questo periodo di forzata lontananza dal calcio italiano, per Rossi parve profilarsi la possibilit\u00e0 di un approdo nel \"soccer\" nordamericano. Sul finire del 1980 scese infatti in campo con i , franchigia statunitense allenata da Adolfo Gori, per un'amichevole preparatoria al locale campionato \"indoor\"; tuttavia tale scenario non si concretizz\u00f2, rimanendo questa l'unica apparizione oltreoceano del calciatore.\nLa pena relativa al Totonero termin\u00f2 nell'aprile 1982, sicch\u00e9 Rossi fece in tempo a giocare le ultime tre partite di campionato coi piemontesi, realizzando anche un gol all' e conquistando cos\u00ec lo scudetto, il 20\u00ba nella storia del club torinese. Il suo ritorno fu commentato cos\u00ec dal giocatore: \u00abNon ricordavo pi\u00f9 l'emozione di una partita vera. Due anni di silenzio mi hanno maturato. Proprio in questo momento mi dico: non c'\u00e8 solo il calcio\u00bb. Alla fine dell'anno solare, dopo aver vinto il mondiale di cui fu anche capocannoniere, Rossi fu insignito del Pallone d'oro di \"France Football\", terzo italiano a riuscirci dopo Gianni Rivera e Omar S\u00edvori. In quell'anno si rec\u00f2 da Boniperti per farsi rinnovare il contratto: a proposito della necessit\u00e0 di allevare i figli, Rossi chiese al presidente di aumentargli lo stipendio e a questa frase Boniperti si infuri\u00f2 con il giocatore, rifiutandosi di firmargli il contratto; alla contestazione di Rossi si unirono anche i compagni Tardelli e Gentile, motivo per cui, dopo qualche anno, Boniperti decider\u00e0 di cederli a loro volta.\nNell'annata successiva Rossi contribu\u00ec con 13 gol alla conquista del titolo nazionale, nonch\u00e9 al trionfo nella Coppa delle Coppe vinta a Basilea contro i lusitani del . Nella stagione 1984-1985 arrivarono poi la Supercoppa UEFA e la Coppa dei Campioni, entrambe contro gli inglesi del . Dopo questa stagione, stanco del poco utilizzo in campo e dei dissidi con Boniperti, Rossi decise di lasciare il club torinese, che lo cedette al di Farina (gi\u00e0 suo presidente a Vicenza) per 5,3 miliardi di lire.\nIl giocatore ricord\u00f2 cos\u00ec la sua esperienza a Torino: \u00abIn bianconero ho vissuto dei momenti molto belli, ma anche alcuni molto brutti. Ad un certo punto ero stufo di calcio, andavo agli allenamenti perch\u00e9 ero costretto. Mi sembrava che attorno a me mancasse totalmente la fiducia, quando dovevano sostituire un giocatore, toccava sempre a Rossi. Mi sembrava una scelta fatta a tavolino, ci restavo male. Con i tifosi juventini non mi sono mai trovato bene, forse ha rovinato il rapporto la faccenda dell'ingaggio, quando avevo chiesto qualche soldo in pi\u00f9. Oltretutto nella Juventus giocavo in una posizione poco congeniale alle mie caratteristiche, ma mi sono adattato, anche sacrificandomi. Alla Juventus ho imparato tantissime cose, la societ\u00e0 voleva confermarmi ma io, ormai, mi sentivo come un leone in gabbia. Meglio cambiare aria\u00bb.\nGli ultimi anni: Milan e Verona.\nArrivato a Milano nel 1985, Rossi firm\u00f2 un contratto biennale da 700 milioni l'anno, vestendo la maglia \"numero dieci\" che fu di Gianni Rivera. Insieme a Hateley e Virdis form\u00f2 il tridente d'attacco noto come \"Vi-Ro-Ha\". La stagione rossonera con Nils Liedholm in panchina non fu positiva per Rossi, che salt\u00f2 per infortunio le prime dieci gare di campionato e trov\u00f2 la rete solo in due occasioni, entrambe nel derby pareggiato 2-2 contro l'Inter. Condivide con Gianni Comandini il record di aver segnato due gol nella prima stracittadina meneghina disputata. Rossi ricord\u00f2 tale \"exploit\" con grande entusiasmo, paragonandola alla vittoria contro il Brasile di tre anni prima: \u00abMi sembrava di essere al mundial. [...] Se l'Inter avesse avuto le maglie gialle come quelle del Brasile forse avrei fatto tre gol. Ma va bene cos\u00ec, non ricordo nemmeno io quando realizzai l'ultima doppietta\u00bb.\nEntrato nella trattativa che port\u00f2 Giuseppe Galderisi a Milano, disput\u00f2 la sua ultima annata da professionista in provincia, nel . Con la maglia degli scaligeri gioc\u00f2 20 partite in Serie A realizzando 4 gol, di cui 3 su calcio di rigore e uno solo su azione (decisivo nella vittoria \"in extremis\" sul Torino del 18 gennaio 1987), contribuendo alla qualificazione in Coppa UEFA della squadra giallobl\u00f9, quarta a fine campionato.\nAl termine della stagione, preda di problemi alle ginocchia che lo tormentavano sin dagli inizi della carriera, diede l'addio definitivo all'attivit\u00e0 agonistica, a soli trent'anni.\nNazionale.\nRossi esord\u00ec in nazionale maggiore il 21 dicembre 1977, ventunenne, in una gara amichevole contro il disputata a Liegi, vinta 1-0 dagli \"Azzurri\". Rossi ricord\u00f2 cos\u00ec la sua prima esperienza in azzurro: \u00abAnche se si trattava di un incontro amichevole \u00e8 stata senza dubbio una delle pi\u00f9 forti emozioni che io abbia mai provato. Vestire per la prima volta la maglia azzurra \u00e8 stata una grandissima soddisfazione. Ricordo che quando \u00e8 partito l'inno di Mameli mi sono sentito investito da una serie di responsabilit\u00e0, prima fra tutte quella di rappresentare l'Italia intera\u00bb. Il commissario tecnico Enzo Bearzot lo convoc\u00f2 per il . Nel corso della prima fase a gruppi segn\u00f2 sia alla , nella gara d'esordio a Mar del Plata il 2 giugno 1978, sia all'; il 10 giugno contro l' padrone di casa, invece, forn\u00ec l'assist al compagno Bettega per il gol del definitivo 1-0. Segn\u00f2 anche nella seconda fase a gruppi contro l', concludendo il mondiale con 3 gol, mentre l'Italia si aggiudic\u00f2 il quarto posto dopo aver perso la \"finalina\" contro il .\nLa squalifica lo tenne lontano dalla nazionale per due anni, facendogli saltare il , ma appena Rossi fin\u00ec di scontarla venne immediatamente convocato da Bearzot per il vittorioso ; la chiamata di \"Pablito\" cre\u00f2 tuttavia discussioni, in quanto costrinse a lasciare a casa un giocatore come Roberto Pruzzo, capocannoniere del campionato nelle due stagioni precedenti. Rossi sembr\u00f2 essere inefficace nella prima fase, che l'Italia super\u00f2 ottenendo tre pareggi. Nella partita vinta 3-2 contro il Brasile, decisiva per la qualificazione alla semifinale, Rossi si sblocc\u00f2 realizzando una tripletta.\nLa sfida, passata alla storia come la \"tragedia del Sarri\u00e1\", fu ricordata cos\u00ec da Rossi: \u00abIl primo gol al Brasile, lo ricordo come il pi\u00f9 bello della mia vita. Non ho avuto il tempo di pensare a nulla: ho sentito come un senso di liberazione. \u00c8 incredibile come un episodio possa cambiarti radicalmente: niente pi\u00f9 blocchi mentali e fisici. Dopo quel gol, tutto \u00e8 arrivato con naturalezza\u00bb. In semifinale realizz\u00f2 la doppietta che stese la . Infine, l'11 luglio 1982 realizz\u00f2 la prima rete della finale vinta 3-1 contro la : \u00abEravamo campioni del mondo. Feci solo mezzo giro di campo coi compagni: ero distrutto. Mi sedetti su un tabellone a guardare la folla entusiasta e mi emozionai. Ma dentro sentivo un fondo di amarezza. Pensavo: \"Fermate il tempo, non pu\u00f2 essere gi\u00e0 finita, non vivr\u00f2 pi\u00f9 certi momenti\". E capii che la felicit\u00e0, quella vera, dura solo attimi\u00bb. Grazie alle sei reti realizzate si aggiudic\u00f2 il titolo di capocannoniere della manifestazione. A fine anno, le sue prodezze \"mundial\" gli valsero anche il Pallone d'oro.\nDopo il vittorioso mondiale, Rossi continu\u00f2 a giocare in azzurro e prese parte alle qualificazioni al , nelle quali realizz\u00f2 un gol in otto presenze. Il 4 febbraio 1984 segn\u00f2 la sua seconda tripletta in nazionale, nella gara amichevole vinta 5-0 contro il , paese ospitante della futura rassegna iridata. Nonostante una negativa stagione 1985-1986 al Milan, Rossi venne comunque convocato per il , nel quale per\u00f2 non venne mai impiegato, poich\u00e9 Bearzot gli prefer\u00ec il giovane Giuseppe Galderisi. La sua ultima gara in azzurro rimase quindi la partita amichevole Italia- (2-0) disputata l'11 maggio 1986 a Napoli.\nIn nazionale realizz\u00f2 complessivamente 20 gol in 48 presenze e detiene, con Roberto Baggio e Christian Vieri, il record di gol realizzati da un calciatore italiano ai mondiali (9). Insieme a Paolo Baldieri \u00e8 inoltre l'unico calciatore ad aver segnato in cinque partite consecutive con la maglia dell'.\nDirigente.\nIn veste dirigenziale, \u00e8 stato presidente onorario del Santa Lucia, societ\u00e0 in cui mosse i primi passi da calciatore.\nNel 2018 torn\u00f2 al come membro indipendente del consiglio di amministrazione, oltrech\u00e9 ambasciatore del club.\nNella cultura di massa.\nL'Italia di Enzo Bearzot del 1982, vincendo contro il titolato Brasile, scrisse una delle pagine pi\u00f9 felici ed esaltanti del calcio italiano e mondiale, nota come la \"tragedia del Sarri\u00e1\". La vittoria, a cui Rossi contribu\u00ec con una tripletta, \u00e8 rimasta tuttora nella memoria di tutti i tifosi italiani e brasiliani, e questi ultimi non hanno mai perdonato le prodezze di \"Pablito\". Questa partita \u00e8 stata sicuramente uno dei motivi della sua grande popolarit\u00e0.\nNel 1989 Rossi si rec\u00f2 in Brasile per partecipare alla seconda edizione della Coppa Pel\u00e9. La sua permanenza nel paese verdeoro fu accolta con profonda ostilit\u00e0 e \"Pablito\" veniva appellato con il soprannome di \"carrasco do Brasil\", ovvero il \"boia del Brasile\": \u00abEro andato l\u00ec con la mentalit\u00e0 del turista e mi sono ritrovato a giocare in uno stadio di persone con tutti gli occhi puntati addosso: Paolo Rossi, carrasco do Brasil. Il boia del Brasile. Non potevo avvicinarmi alla linea laterale che mi pioveva addosso di tutto, bucce di banana, noccioline, perfino monete, tanto che, alla fine del primo tempo, ho deciso di non rientrare in campo e il clima sugli spalti si \u00e8 subito placato. Un giorno un tassista, dopo avermi riconosciuto, s'\u00e8 fermato, ha accostato e mi ha intimato di scendere. Ho dovuto discutere per un po' prima di riuscire a fargli cambiare idea: mi ha riportato in hotel. Quei tre gol del mondiale di Spagna, quelli che hanno fatto piangere un intero popolo, non erano ancora stati digeriti, forse non lo saranno mai\u00bb.\nNel 2012 Zico, membro della nazionale brasiliana dell'82, afferm\u00f2 che la vittoria dell'Italia sul Brasile in quella partita cambi\u00f2 completamente il modo di giocare a calcio. Zico accus\u00f2 l'Italia di aver creato \u00abun calcio fondato sulla distruzione del gioco avversario e sul fallo sistematico\u00bb. Rossi, in merito a queste dichiarazioni, rispose cos\u00ec: \u00abQuel 3-2 fu una lezione per la quale il Brasile ci dovrebbe ringraziare e darmi un premio. Una sconfitta dalla quale impararono molto, soprattutto a giocare pi\u00f9 coperti. Tanto \u00e8 vero che poi hanno vinto altre due edizioni del mondiale. Zico naturalmente si lancia in un paradosso e non penso che a quella vittoria si possa attribuire un peso cos\u00ec grande. \u00c8 vero, invece, che da allora il loro approccio \u00e8 cambiato, \u00e8 diventato pi\u00f9 guardingo, si sono europeizzati. Anche perch\u00e9 tanti brasiliani hanno conosciuto i campionati del nostro continente. Eppure vederli giocare \u00e8 sempre uno spettacolo. Pur evolvendosi, il loro calcio \u00e8 rimasto lo specchio di un paese dove lo spettacolo resta importante\u00bb.\nAntonello Venditti cit\u00f2 un \"Paolo Rossi\" nella canzone \"Giulio Cesare\": \u00ab\"Era l'anno dei mondiali quelli del '86 | Paolo Rossi era un ragazzo come noi\"\u00bb. La cultura di massa coglie generalmente il riferimento come all'attaccante italiano, ma Venditti precis\u00f2 successivamente che si trattava di uno studente antifascista: \u00abIn \"Giulio Cesare\" faccio riferimento a Paolo Rossi, ma non \u00e8 l'eroe del Mundial di Spagna come in molti pensano ed hanno pensato. Io ricordavo uno studente morto negli scontri tra studenti e polizia a Roma nel 1966. \"Un ragazzo come me\", appunto\u00bb. Anche Stefano Rosso lo cita in una sua canzone, \"L'italiano\", nella strofa: \u00ab\"Ma la domenica problemi grossi | segna Giordano o segna Paolo Rossi?\"\u00bb.\nNel giugno 2021 gli \u00e8 stata dedicata la mostra d'arte \"Pablito: un mito. Da Prato alla Stratosfera\" nella natia Prato, curata dal collezionista Carlo Palli e per la quale oltre cento artisti hanno prodotto varie opere d'arte esposte al Teatro Politeama della citt\u00e0. Nel dicembre dello stesso anno, la compagnia aerea di bandiera italiana ITA Airways gli intitola il primo velivolo verniciato con la nuova livrea azzurra di compagnia, l'Airbus A320 con marche EI-DTE."}
{"id": "37017", "revid": "767487", "url": "https://it.wikipedia.org/wiki?curid=37017", "title": "Paolo Rossi", "text": ""}
{"id": "37019", "revid": "125433849", "url": "https://it.wikipedia.org/wiki?curid=37019", "title": "MOSFET", "text": "Il MOSFET (acronimo del termine inglese \"metal-oxide-semiconductor field-effect transistor\", ovvero transistore a semiconduttore di ossido di metallo a effetto di campo), scritto anche MOS-FET o MOS FET e spesso conosciuto come transistore MOS, in elettronica indica una tipologia di transistor a effetto di campo largamente usata nel campo dell'elettronica digitale, ma diffusa anche nell'elettronica analogica. \u00c8 detto anche IGFET (\"insulated-gate field-effect\", FET a gate isolato).\nIl principio di funzionamento del transistor ad effetto di campo \u00e8 stato ideato da Lilienfeld nel 1925, mentre il primo MOSFET fu realizzato da Kahng e Atalla nel 1959 presso i Bell Laboratories.\nIl MOSFET \u00e8 composto da un substrato di materiale semiconduttore drogato, solitamente il silicio, al quale sono applicati tre terminali: \"gate\", \"source\" e \"drain\". L'applicazione di una tensione al gate permette di controllare il passaggio di cariche tra il source e il drain, e quindi la corrente elettrica che attraversa il dispositivo. A seconda che il drogaggio del semiconduttore body sia di tipo \"n\" o di tipo \"p\" il transistor prende rispettivamente il nome di pMOSFET e nMOSFET, abbreviati spesso in pMOS e nMOS, questo per via del canale di drogaggio complementare che si viene a creare nel substrato.\nStruttura.\nIl MOSFET \u00e8 costituito da un condensatore, composto da un'elettrostruttura formata da tre strati di materiali diversi, affiancata da due terminali, detti \"source\" e \"drain\".\nIl condensatore MOS (Metallo-Ossido-Semiconduttore) \u00e8 composto da due elettrodi: il substrato ed il \"gate.\" Il substrato, detto anche \"body\", il \"corpo\" del transistor, \u00e8 costituito da materiale semiconduttore drogato, solitamente il silicio, anche se alcuni produttori di circuiti elettronici, in particolare la IBM, hanno cominciato a usare una miscela di silicio e germanio. Diversi altri semiconduttori caratterizzati da migliori propriet\u00e0 elettroniche rispetto al silicio, come l'arseniuro di gallio, non formano buoni ossidi e quindi non sono adatti per i MOSFET. \nIl \"gate\" \u00e8 realizzato con materiale conduttore: a causa dell'assenza di processi tecnologici in grado di allineare con buona precisione un \"gate\" metallico alla struttura MOS, e a causa dell'elevata contaminazione che l'alluminio introduceva durante i processi di \"annealing\" termico, si \u00e8 per diversi anni usato il silicio policristallino (polisilicio) ad alto drogaggio, che non gode tuttavia di eccezionali propriet\u00e0 conduttive. \"Gate\" e substrato sono separati da un sottile strato isolante detto \"ossido di gate\", composto da biossido di silicio o dielettrici ad elevata permittivit\u00e0 elettrica. Tale strato \u00e8 necessario al fine di ridurre la perdita di potenza, causata principalmente dalla fuoriuscita di cariche dal gate. Infatti volendo il pi\u00f9 possibile realizzare un comportamento ideale del MOS, la corrente di \"gate\" deve essere il pi\u00f9 possibile nulla.\nI terminali di \"source\" e \"drain\", infine, sono anch'essi composti da semiconduttore, drogato per\u00f2 in maniera opposta: se il substrato ha un drogaggio di tipo \"p\" i due terminali hanno drogaggio di tipo \"n\", e viceversa.\nCon la riduzione dello spessore dell'ossido di \"gate\" \u00e8 stata introdotta la tecnologia \"metal gate\", ovvero si \u00e8 cominciato ad usare un materiale metallico per la costruzione del terminale. I due principali fattori che hanno portato all'introduzione di questa tecnologia sono:\nSi sono di conseguenza cercati processi tecnologici che permettono di mantenere l'allineamento del \"gate\" con \"drain\" e \"source\" e che utilizzano metallo al posto del polisilicio. Una delle tecniche pi\u00f9 avanzate per ottenere MOS con tecnologia \"metal gate\" \u00e8 il processo \"damascene\", che prevede la costruzione di un \"gate\" fittizio in polisilicio e la sua successiva rimozione per far posto al vero \"gate\" metallico, solitamente di alluminio o tungsteno. Uno strato di nitruro di titanio viene interposto tra \"gate\" metallico e ossido (quest'ultimo viene ricreato quando si rimuove il \"gate\" in polisilicio) sia per evitare che il metallo contamini l'ossido, sia per migliorarne l'adesione.\nFunzionamento.\nA seconda della tensione applicata ai capi del substrato sotto al Gate, detto condensatore MOS, la regione di substrato che collega drain e source pu\u00f2 essere ricca di lacune, vuota, o ricca di elettroni: viene illustrato il funzionamento che consegue nel caso di un nMOS, il cui substrato \"p\" (cio\u00e8 ha un eccesso di lacune) si considera cortocircuitato con il terminale di source.\nAccumulazione.\nQuando all'elettrodo di \"gate\" viene imposta una tensione formula_1 negativa rispetto all'elettrodo di substrato, generalmente posto a massa, le lacune del substrato si accumulano in un piccolo strato in prossimit\u00e0 del gate, e non consentono il passaggio di corrente tra D e S (causa l'elevata ricombinazione).\nSvuotamento.\nQuando all'elettrodo di \"gate\" viene imposta una tensione positiva rispetto all'elettrodo di substrato ma inferiore ad una tensione di soglia (in inglese threshold) formula_2 anche se le lacune del substrato si allontanano dal gate, la regione in prossimit\u00e0 di esso \u00e8 comunque priva di sufficienti portatori liberi di carica.\nSoglia di conduzione.\nQuesta tensione di soglia formula_2 dipende da quella tra source e body: ci\u00f2 viene comunemente chiamato \"effetto body\", dovuto alla capacit\u00e0 del condensatore MOS. Se vi \u00e8 una differenza di tensione tra source e body, per ottenere la regione di inversione \u00e8 necessaria una maggiore differenza di potenziale, il che equivale ad un aumento della tensione di soglia del transistore. Se si definisce pertanto la tensione di soglia senza considerare l'effetto body, nel canale risulta una carica indotta minore di quella aspettata, e questo comporta un errore in eccesso nella valutazione della corrente del canale.\nPer un nMOS si ha:\ndove formula_5 \u00e8 la soglia per formula_6 nulla, formula_7 il parametro dell'effetto body e formula_8 ( formula_9: potenziale di Fermi) \u00e8 il potenziale di superficie corrispondente all'inizio inversione. L'equazione risulta approssimata dal momento che la tensione del canale non \u00e8 in generale costante, ma varia man mano che ci si sposta da un potenziale all'altro.\nCorrente di sottosoglia.\nNella distribuzione di Boltzmann alcuni elettroni hanno comunque energia sufficiente per passare tra D e S: scorre una piccola corrente elettrica, che varia esponenzialmente con formula_10, ed \u00e8 definita approssimativamente dalla relazione:\ndove formula_12 \u00e8 la corrente per formula_13, formula_14 \u00e8 la capacit\u00e0 della regione di svuotamento e formula_15 la capacit\u00e0 dello strato di ossido.\nIn un transistore il cui canale sia sufficientemente lungo non c'\u00e8 dipendenza della corrente dalla tensione del \"drain\" finch\u00e9 formula_16. Questa corrente \u00e8 una delle cause del consumo di potenza nei circuiti integrati.\nSaturazione.\n Quando la tensione di gate \u00e8 positiva e compresa tra formula_2 e formula_18 il transistor passa al funzionamento attivo: gli elettroni nel substrato, detti \"portatori maggioritari di carica\", vengono attratti dal \"gate\": si forma un \"canale\" conduttore tra source e drain nel quale il silicio si comporta come se fosse drogato \"n\" come i terminali \"source\" e \"drain\", consentendo inizialmente il passaggio della corrente tra source e drain.\nAll'aumentare della tensione formula_19 tra drain e source, la differenza di potenziale formula_20 fra il gate e la regione del canale vicina al \"drain\" diminuisce, ed il canale viene progressivamente strozzato in prossimit\u00e0 di esso. Tale fenomeno \u00e8 detto \"pinch-off\", simile all'effetto Early nel transistore bipolare. La strozzatura si verifica nel punto di ascissa formula_21, pari alla lunghezza del canale, in cui il potenziale \u00e8 pari a formula_22. La carica di inversione, dunque, diminuisce all'avvicinarsi al terminale di \"drain\", e questo implica che una volta raggiunto il completo strozzamento il valore della corrente formula_23 che percorre il canale non dipende dalla variazione di formula_19, dal momento che la tensione ai capi del canale ohmico rimane costante.\nLe cariche attraversano quindi la regione svuotata formula_25 (formula_26 \u00e8 la larghezza della regione, quindi formula_25 \u00e8 praticamente la superficie sotto l'ossido) sostenute dal campo elettrico, sicch\u00e9 la corrente dipende solamente e quadraticamente dalla tensione formula_10, ed il MOSFET funziona come un transresistore:\nessendo formula_30 il fattore di pinch-off dell'ordine del cV, se G \u00e8 la transconduttanza:\ndove il termine \"Vov = VGS - Vth\" \u00e8 detto \"tensione di overdrive\": la relazione \u00e8 pressoch\u00e9 lineare per piccoli segnali.\nUn altro parametro importante nella realizzazione del dispositivo \u00e8 la resistenza di uscita formula_32, data da:\nSi noti che se formula_30 \u00e8 posta nulla la resistenza di uscita diventa infinita.\nConduzione lineare.\nQuando la tensione drain-source supera anche la tensione formula_35 il canale raggiunge il drain: essendo possibile la conduzione il canale si comporta come una resistenza nel senso che il potenziale diventa variabile lungo la sua \"lunghezza L\" ma non nella \"larghezza W\" che aumenta solo al crescere della tensione applicata al gate, misurate rispettivamente lungo la direzione parallela e perpendicolare rispetto a quella della corrente che percorre il canale: l'equazione della transconduttanza continua ad essere valida solo \"localmente\":\nper cui la corrente nel canale diventa:\ndove formula_38 \u00e8 la mobilit\u00e0 effettiva dei portatori di carica, formula_26 la larghezza del canale, formula_40 la sua lunghezza e formula_15 la capacit\u00e0 per unit\u00e0 di superficie.\nIl comportamento \u00e8 quindi equivalente a quello di un \"triodo\".\nImpiego digitale.\nLo sviluppo delle tecnologie digitali ha portato alla supremazia del MOSFET rispetto ad ogni altro tipo di transistor basato sul silicio. La ragione di tale successo \u00e8 stato lo sviluppo della logica digitale CMOS, che vede nel MOSFET il costituente fondamentale. Il sostanziale vantaggio del dispositivo \u00e8 il fatto che, idealmente, quando \u00e8 spento non permette alla corrente di scorrere, e ci\u00f2 si traduce nella riduzione della potenza dissipata. Alla base di ogni porta logica vi \u00e8 infatti l'invertitore CMOS, la combinazione di un NMOSFET e di un PMOSFET in serie, in un modo tale che quando uno conduce l'altro \u00e8 spento. Tale dispositivo fornisce un considerevole risparmio energetico e previene il surriscaldamento del circuito, una delle principali problematiche dei circuiti integrati.\nUlteriore vantaggio della tecnologia MOSFET risiede nel fatto che nei circuiti digitali lo strato di ossido tra il gate e il canale impedisce ad ogni corrente in continua di scorrere attraverso il gate, riducendo il consumo di potenza. In uno stato logico distinto questo isola efficacemente un MOSFET dallo stadio precedente e successivo, essendo il terminale di gate solitamente comandato dall'uscita di una porta logica precedente; permettendo inoltre una maggiore facilit\u00e0 nel progettare indipendentemente i vari stadi logici.\nCMOS.\nLa tecnologia CMOS, acronimo di \"complementary metal-oxide semiconductor\", \u00e8 utilizzata per la progettazione di circuiti integrati, alla cui base sta l'uso dell'invertitore a MOSFET. Si tratta di una struttura circuitale costituita dalla serie di una rete di \"Pull-Up\" ed una di \"Pull-Down\": la prima s'incarica di replicare correttamente il livello logico alto LL1 mentre alla seconda \u00e8 destinata la gestione del livello logico basso LL0. La rete di Pull-Up \u00e8 costituita di soli pMOSFET, che si accendono solo se la tensione presente al gate, misurata rispetto al source, \u00e8 minore della tensione di soglia, che per questi particolari componenti equivale a met\u00e0 tensione di alimentazione. Inversamente la rete di Pull-Down \u00e8 costituita di soli nMOSFET, che si accendono solo se la tensione presente al gate \u00e8 maggiore della tensione di soglia.\nA partire dall'invertitore si costruiscono le porte logiche e quindi i circuiti integrati.\nCon la necessit\u00e0 di raggiungere velocit\u00e0 di commutazione sempre maggiori e l'avvento della VLSI la logica CMOS ha visto un ridimensionamento del proprio utilizzo a favore di logiche incomplete quali la Pass Transistor e la logica Domino.\nImpiego analogico.\nNell'ambito dell'elettronica analogica il MOSFET \u00e8 nella maggior parte dei casi rimpiazzato dal transistor a giunzione bipolare, considerato migliore soprattutto a causa della sua alta transconduttanza. Tuttavia, data la difficolt\u00e0 nel fabbricare BJT e MOSFET sullo stesso chip, si usano i MOSFET anche qualora sia richiesta la presenza contemporanea di entrambi i dispositivi, sebbene dagli anni novanta \u00e8 stato possibile integrare nello stesso wafer transistori MOS e bipolari. Questa logica, chiamata BiCMOS, \u00e8 particolarmente utile in amplificatori a larga banda e circuiti digitali, anche se il suo uso rimane limitato ai circuiti SSI e MSI a causa di difficolt\u00e0 nella miniaturizzazione.\nAnche la possibilit\u00e0 di dimensionare il transistor a seconda delle esigenze di progettazione \u00e8 un vantaggio rispetto all'uso dei bipolari, le cui dimensioni non influenzano notevolmente le caratteristiche di trasferimento.\nI MOSFET sono anche utilizzati nei circuiti analogici come interruttori, e, in regione lineare, come resistori di precisione. In circuiti ad alta potenza, inoltre, sono sfruttati per la loro resistenza alle alte temperature.\nMiniaturizzazione.\nLa tecnologia elettronica trae notevole vantaggio dalla possibilit\u00e0 di ridurre le dimensioni dei circuiti: questo ha portato alla miniaturizzazione dei MOSFET, le cui dimensioni sono passate da vari micrometri all'ordine dei nanometri: i circuiti integrati contengono MOSFET il cui canale ha lunghezza di novanta nanometri o meno. I dispositivi costruiti con un canale pi\u00f9 piccolo del micrometro sono detti MOSFET a canale corto, ed hanno caratteristiche corrente-tensione sensibilmente diverse rispetto ai MOSFET di dimensioni maggiori. Storicamente la difficolt\u00e0 nel ridurre le dimensioni dei MOSFET \u00e8 stata associata al processo di produzione di componenti a semiconduttore.\nVantaggi.\nIl motivo per il quale si cerca di ottenere MOSFET sempre pi\u00f9 piccoli risiede in primis nel fatto che MOSFET pi\u00f9 corti lasciano passare meglio la corrente: i MOSFET accesi in regione lineare si comportano come resistori, e la miniaturizzazione ha il fine di ridurne la resistenza. In secondo luogo avere gate pi\u00f9 piccoli implica ottenere minore capacit\u00e0 di gate. Questi due fattori contribuiscono a ridurre i tempi di accensione e spegnimento dei transistor stessi, e nel complesso permettono di raggiungere velocit\u00e0 di commutazione pi\u00f9 elevate.\nUna terza ragione che motiva la riduzione delle dimensioni dei MOSFET \u00e8 la possibilit\u00e0 di ottenere circuiti pi\u00f9 piccoli, il che comporta una maggiore potenza di calcolo a parit\u00e0 di area occupata. Poich\u00e9 il costo della produzione di circuiti integrati \u00e8 collegata al numero di chip che possono essere prodotti per wafer di silicio, il prezzo per ogni chip si riduce.\nProblematiche.\nLa difficolt\u00e0 nella produzione di MOSFET con lunghezze di canale pi\u00f9 corte di un micrometro sono un fattore limitante nell'avanzamento della tecnologia dei circuiti integrati. Le ridotte dimensioni dei MOSFET talvolta possono infatti creare problemi di funzionamento.\nSaturazione della velocit\u00e0 dei portatori.\nUno dei problemi maggiori nella progettazione di circuiti contenenti MOSFET scalati \u00e8 quello della saturazione della velocit\u00e0 dei portatori: con il ridursi della lunghezza di canale, infatti, il campo elettrico presente tra source e drain del dispositivo aumenta sensibilmente a parit\u00e0 di tensione applicata. Questo aumento comporta il raggiungimento da parte degli elettroni (o delle lacune) della velocit\u00e0 detta \"velocit\u00e0 di saturazione\". Raggiunta questa velocit\u00e0, essi non possono essere pi\u00f9 ulteriormente accelerati e pertanto la corrente varia linearmente con la tensione di \"overdrive\" e non pi\u00f9 quadraticamente assumendo pertanto un valore inferiore a quello che avrebbe in saturazione normale.\nQuesto fenomeno \u00e8 particolarmente rilevante nelle tecnologie nanometriche e comporta un notevole scarto nei tempi di commutazione delle logiche costruite mediante transistori ad effetto di campo.\nCorrente di sottosoglia.\nCon la riduzione delle dimensioni la tensione che pu\u00f2 essere applicata al gate deve essere ridotta al fine di mantenere l'affidabilit\u00e0 del dispositivo, e la tensione di soglia deve essere ridotta di conseguenza per garantire le prestazioni ottimali. Con tensioni di soglia ridotte il transistor non pu\u00f2 spegnersi completamente, formando uno strato con una debole tensione inversa che genera una corrente di sottosoglia che dissipa potenza. La corrente di sottosoglia non pu\u00f2 in questi casi essere trascurata, dal momento che pu\u00f2 arrivare a consumare fino al 50% della potenza richiesta dal chip.\nCapacit\u00e0 di interconnessione.\nNella tecnologia MOSFET il tempo di ritardo di una porta \u00e8 approssimativamente proporzionale alla somma delle capacit\u00e0 di gate. Con la miniaturizzazione dei transistor la capacit\u00e0 di interconnessione, cio\u00e8 la capacit\u00e0 dei conduttori che connettono le diverse parti del chip, crescendo in proporzione al numero di transistori accrescono i ritardi a scapito delle prestazioni.\nProduzione di calore.\nL'aumentare della densit\u00e0 di MOSFET in un circuito integrato crea problemi di dissipazione termica, sia negli stessi dispositivi attivi, sia nelle interconnessioni. Se il calore prodotto nel circuito integrato non viene smaltito in modo opportuno si pu\u00f2 riscontrare la distruzione del dispositivo o comunque la riduzione del tempo di vita del circuito. L'aumentare della temperatura rallenta inoltre il funzionamento dei circuiti, dal momento che si riduce la mobilit\u00e0 degli elettroni e delle lacune. La maggior parte dei circuiti integrati, in particolare i microprocessori, possono funzionare solo con opportuni dissipatori di calore o con sistemi che ne aiutano il raffreddamento: in un microprocessore di ultima generazione la densit\u00e0 di corrente elettrica che attraversa le interconnessioni pu\u00f2 arrivare all'ordine di 10 GA/m2, mentre nelle abitazioni la densit\u00e0 di corrente che raggiungono i cavi della rete elettrica non supera il MA/m2.\nCorrente di gate.\nL'ossido di gate, isolante tra il gate e il canale, \u00e8 il pi\u00f9 sottile possibile al fine di permettere un maggiore flusso di corrente quando il transistor \u00e8 polarizzato, portando a migliori prestazioni e ad una ridotta corrente di sottosoglia quando il transistor \u00e8 spento. Con ossidi di spessore di circa 2 nanometri si sviluppa un effetto tunnel per le cariche tra il gate e il canale, responsabile di una piccola corrente che porta a un aumento del consumo di potenza.\nIsolanti dotati di una costante dielettrica maggiore dell'ossido di silicio, come l'ossido di afnio, vengono studiati per ridurre la corrente di gate. Aumentare la costante dielettrica del materiale costituente l'ossido di gate permette di creare uno strato pi\u00f9 spesso, mantenendo un'alta capacit\u00e0 e riducendo l'effetto tunnel. \u00c8 importante considerare l'altezza della barriera del nuovo ossido di gate: la differenza di energia in banda di conduzione tra semiconduttore e ossido, e la corrispondente differenza di energia in banda di valenza, hanno effetti anche sul livello della corrente di perdita. Per quanto riguarda l'ossido di gate tradizionale, il biossido di silicio, questa barriera \u00e8 di circa 3 eV. Per molti altri dielettrici questo valore \u00e8 molto pi\u00f9 basso, il che nega i benefici che si possono avere da una costante dielettrica pi\u00f9 elevata.\nCambiamento produttivo.\nCon MOSFET sempre pi\u00f9 piccoli il numero degli atomi di silicio che influiscono sulle propriet\u00e0 dei transistor diminuisce fino a poche centinaia di atomi. Durante la produzione di chip il numero di atomi usati per produrre il transistor pu\u00f2 variare significativamente, compromettendo le caratteristiche del transistor.\nSimbolo circuitale.\nI simboli circuitali dei MOSFET sono molteplici, tutti caratterizzati dall'avere i tre terminali (gate, source e drain) identificati da una linea: quella del gate \u00e8 perpendicolare alle altre due. La connessione del substrato \u00e8 mostrata da una freccia che punta da P a N: nel caso di un nMOS, quindi, il cui substrato ha drogaggio di tipo \"p\", punta dal body al canale. Il contrario accade per il pMOS, e questo permette di distinguere gli nMOS dai pMOS. Nel caso il terminale di body non sia mostrato, si usa il simbolo invertente (un pallino in prossimit\u00e0 del gate) per identificare i pMOS; in alternativa, una freccia sul source indica l'output per il nMOS o l'input per il pMOS (considerando il verso convenzionale della corrente).\nQui di seguito, vediamo i vari simboli di MOSFET e JFET a confronto:\nPer i simboli in cui \u00e8 mostrato il terminale di body, esso appare connesso al source: questa \u00e8 una configurazione tipica, ma non \u00e8 l'unica possibile. In generale il MOSFET \u00e8 un dispositivo a quattro terminali.\nCapacit\u00e0 parassite.\nAll'interno di ogni transistore a effetto di campo sono presenti un certo numero di capacit\u00e0 parassite, che elenchiamo qui di seguito facendo riferimento a un MOSFET:\nCondensatore MOS.\nIl campo elettrico generato da una tensione applicata tra gate e body produce l'accumulazione di cariche in prossimit\u00e0 di entrambi i terminali: la carica del condensatore MOS cos\u00ec ottenuto \u00e8 quindi formata da contributi che variano al variare della tensione. All'aumentare della tensione la zona svuotata si ingrandisce e la forza esercitata sulle lacune diventa sempre meno efficace, mentre gli elettroni aumentano in modo pressoch\u00e9 lineare una volta superata la tensione di soglia. Nel caso di canale completamente formato, la capacit\u00e0 del condensatore MOS formula_42 \u00e8 costante e pari al valore:\ncon:\nla capacit\u00e0 dell'ossido, dove formula_45 \u00e8 lo spessore dell'ossido, formula_46 costante dielettrica dell'ossido e formula_47 le dimensioni geometriche del canale precedentemente definite.\nGiunzioni PN.\nA ogni giunzione PN si pu\u00f2 associare una capacit\u00e0 in regime dinamico. Le capacit\u00e0 parassite di questo tipo sono innanzitutto le capacit\u00e0 formula_48 della giunzione drain\u2013body e formula_49 della giunzione source\u2013body. Solitamente tali capacit\u00e0 non influiscono molto, essendo le giunzioni polarizzate inversamente, dal momento che nel caso di un nMOS il body si trova al potenziale pi\u00f9 basso e nel caso di un pMOS al potenziale pi\u00f9 alto.\nVi sono inoltre le capacit\u00e0 formula_50 della giunzione gate-source e formula_51 della giunzione gate-drain. A livello teorico le zone di source e drain dovrebbero essere affiancate al gate, mentre in pratica risulta una leggera sovrapposizione del gate con il source e il drain per garantire la continuit\u00e0 della struttura, dal momento che un minimo spazio tra gate e source o drain genererebbe un malfunzionamento.\nModello EKV.\nIl modello EKV per i transistor MOSFET \u00e8 un modello matematico per la simulazione ed il progetto dei circuiti integrati analogici, sviluppato da C. C. Enz, F. Krummenacher, ed E. A. Vittoz nel 1995\n. A differenza dei modelli pi\u00f9 semplici, come il modello quadratico, il modello EKV \u00e8 accurato anche nella regione di funzionamento sottosoglia \"(subthreshold)\" del MOSFET, ovvero quando \u00e8 verificato Vbb=Vss allora il MOSFET lavora in zona di sottosoglia quando Vgs &lt; Vth.\nOltretutto, il modello EKV \u00e8 in grado di simulare molti degli effetti che intervengono nel funzionamento dei circuiti integrati in tecnologia CMOS con dimensioni dei transistor inferiori al micron \"(submicrometrici)\".\nTipologie particolari di MOSFET.\nMOSFET a svuotamento.\nIl MOSFET tradizionale viene detto \"ad arricchimento\", o \"enhancement\", a distinzione dei dispositivi \"a svuotamento\", o \"depletion\", cio\u00e8 MOSFET drogati in modo che il canale esista anche se non \u00e8 applicata alcuna tensione. Quando si applica una tensione al gate il canale si svuota, riducendo il flusso di corrente attraverso il transistor. In sostanza un MOSFET a svuotamento si comporta come un interruttore normalmente chiuso, mentre una MOSFET ad arricchimento si comporta come un interruttore normalmente aperto.\nTali transistor, in struttura a tetrodo, si utilizzano negli stadi amplificatori e mixer RF per diversi dispositivi, in particolare televisori, grazie alla caratteristica di avere un alto rapporto guadagno-capacit\u00e0 ed un basso rumore in banda RF, pur avendo un punto di ginocchio \"1/f\" tanto alto da pregiudicarne l'uso come oscillatore.\nTra i mosfet depletion pi\u00f9 diffusi vi sono le famiglie BF 960 Siemens e BF 980 Philips, datate 1980, i cui discendenti sono tuttora i componenti pi\u00f9 diffusi nei gruppi di sintonia.\nDMOSFET.\nDMOS sta per \"Double Diffused MOSFET\", cio\u00e8 MOSFET a doppia diffusione. Esistono i MOSFET a doppia diffusione laterale (Lateral Double-diffused MOSFET - LDMOSFET) e i MOSFET a doppia diffusione verticale (Vertical Double-diffused MOSFET - VDMOSFET).\nPMOSFET.\nIl MOSFET di potenza ha avuto grande importanza nelle applicazioni tecnologiche moderne, tra le quali gli amplificatori, gli inverter e gli alimentatori switching. Il principale vantaggio rispetto ai tradizionali transistor \u00e8 la struttura verticale, che permette di sostenere alti valori di tensione e corrente. La tensione dipende dal drogaggio e dallo spessore degli strati di semiconduttore che lo compongono, mentre la corrente dipende dalle dimensioni del canale.\nIl guadagno in corrente del MOSFET di potenza pu\u00f2 essere considerato idealmente infinito, cosicch\u00e9 gli stadi di pilotaggio possano essere semplificati, ed \u00e8 caratterizzato da un basso valore della RDSon, cio\u00e8 della resistenza che il componente oppone al passaggio della corrente tra drain e source in condizione di saturazione.\nLe caratteristiche dei singoli modelli di MOSFET di potenza variano in funzione delle specifiche richieste, ed appare evidente la necessit\u00e0 di scegliere accuratamente il modello di mosfet necessario per ogni singola applicazione, evitando di sovradimensionare eccessivamente la tensione massima rispetto a quella di lavoro.\nMOSFET Dual-Gate.\nI MOSFET Dual-Gate sono dei Mosfet la cui struttura \u00e8 doppia, vale a dire che sullo stesso chip sono stati integrati due dispositivi singoli collegati in serie: ci\u00f2 porta alla possibilit\u00e0 di essere utilizzati nella configurazione cascode, nota per essere un vantaggiosissimo circuito di amplificazione di piccoli segnali in alta frequenza.\nI terminali disponibili esternamente sono solo quattro (drain, source, gate1 e gate 2) anzich\u00e9 sei, poich\u00e9 due di essi sono gi\u00e0 collegati internamente e questo facilita di molto il compito del progettista che utilizzer\u00e0 il componente. La diffusione dei MOSFET Dual-Gate era gi\u00e0 iniziata verso la met\u00e0 degli anni \u201970; ora i modelli reperibili pi\u00f9 facilmente si trovano tra le serie giapponese 3SKxxx, americana 3Nxxx ed europea BF9xx."}
{"id": "37020", "revid": "6923", "url": "https://it.wikipedia.org/wiki?curid=37020", "title": "Lista di terremoti", "text": "Lista dei principali terremoti disastrosi avvenuti nel mondo divisi per voci:\nTerremoti pi\u00f9 forti della storia per magnitudo.\nDi seguito sono elencati tutti i terremoti noti con una magnitudo registrata o stimata uguale o superiore 8,0 della scala Richter.\nLa lista pu\u00f2 essere sbilanciata verso l'ultimo secolo, a causa dello sviluppo e della diffusione dei sismografi generalmente non disponibili prima del 1900. Dei terremoti precedenti a quella data sono presenti quelli le cui registrazioni degli eventi sono sufficientemente dettagliate per poter definire una stima approssimativa della magnitudo.\nTerremoti per numero di vittime.\nNella lista sotto, sono elencati i terremoti che hanno causato oltre 100.000 morti."}
{"id": "37024", "revid": "1318658", "url": "https://it.wikipedia.org/wiki?curid=37024", "title": "MOS", "text": ""}
{"id": "37025", "revid": "322321", "url": "https://it.wikipedia.org/wiki?curid=37025", "title": "Altivole", "text": " \nAlt\u00ecvole (\"Inti\u00f3\u0142e\" in veneto) \u00e8 un comune italiano di abitanti della provincia di Treviso in Veneto.\nOrigini del nome.\nIl toponimo potrebbe indicare dei piccoli rialzi del terreno (in veneto \"alti\u00f2le\", dal latino \"altus\") o, in alternativa, un luogo adatto all'uccellagione (dal latino \"altilia\", attraverso il veneto \"alt\u00eca\"). Meno probabile una derivazione da \"altum vallum\", in riferimento a una fortificazione.\nStoria.\nIl primo scritto che menziona il paese risale al 1297; in esso viene citata la \u00ab\"Capella S. Fusce de Altivolle\"\u00bb.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il % della popolazione. Di seguito sono riportati i gruppi pi\u00f9 consistenti:\nCultura.\nEventi.\nNel mese di giugno si svolge la sagra patronale a San Vito e verso fine giugno la sagra a Caselle.\nAd agosto, intorno alla met\u00e0 del mese, si svolge la tradizionale sagra d'agosto, molto famosa e rinomata nella zona.\nNel periodo estivo si svolgono visite guidate il sabato e la domenica presso la Tomba Brion di Carlo Scarpa a San Vito."}
{"id": "37026", "revid": "124882675", "url": "https://it.wikipedia.org/wiki?curid=37026", "title": "Arcade (Italia)", "text": "Arcade (\"Arcade\" in veneto) \u00e8 un comune italiano di abitanti della provincia di Treviso in Veneto.\nStoria.\nAbitata almeno dall'epoca romana, come testimoniano i reperti, nel medioevo Arcade fu feudo dei Collalto. Dopo un periodo di aspre lotte, dalla fine del XIV secolo entr\u00f2 a far parte della Repubblica di Venezia. Fu questo un momento di prosperit\u00e0 economica, coincidente con l'erezione di numerose ville.\nNel tumultuoso periodo che vide avvicendarsi le amministrazioni Francese e Austriaca, sub\u00ec numerosi danni in quanto sede di alloggiamenti militari. Dalla fine dell'Ottocento la povera economia rurale costrinse numerosi arcadesi ad emigrare in America, e poi in Francia, Svizzera e Australia.\nPosta in vicinanza del fronte del Piave, la Grande Guerra fu disastrosa per il paese, con un gran numero di vittime, profughi e distruzioni. \nDall'ottobre 1916 era sede del Campo di aviazione di Arcade.\nNotevoli furono anche i danni causati dal secondo conflitto.\nNel 1960 Arcade perse le tre frazioni di Giavera, Cusignana e Santi Angeli che andarono a formare il nuovo comune di Giavera del Montello.\nOrigini del nome.\nIl toponimo farebbe riferimento alle arcate costruite nell'antichit\u00e0 per difendere il territorio dalle inondazioni del Piave.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano 454, ovvero il 10,0% della popolazione. Di seguito sono riportati i gruppi pi\u00f9 consistenti:\nAmministrazione.\nAltre informazioni amministrative.\nNel 1960 sono state distaccate le frazioni di Giavera del Montello, Cusignana e Santi Angeli per essere erette in comune autonomo con denominazione Giavera del Montello (Censimento 1951: pop. res. 3684). Va ricordato che Giavera era gi\u00e0 stata comune autonomo durante il periodo napoleonico."}
{"id": "37027", "revid": "322321", "url": "https://it.wikipedia.org/wiki?curid=37027", "title": "Asolo", "text": " \nAsolo (\"\u00c0xol\" // in veneto) \u00e8 un comune italiano di abitanti della provincia di Treviso in Veneto.\nFa parte del club de I borghi pi\u00f9 belli d'Italia.\nGeografia fisica.\nIl territorio si estende sul punto di transizione tra la pianura veneta e l'area collinare sovrastante che anticipa le prealpi bellunesi (colli Asolani).\nSe quindi la met\u00e0 meridionale, con Villa d'Asolo e Casella, \u00e8 completamente pianeggiante, con altitudini che variano tra gli 80 e i 100 m s.l.m. (la minima, 74\u00a0m, si riscontra al confine con Spineda di Riese Pio X), la met\u00e0 settentrionale si caratterizza per la presenza di modesti rilievi che culminano con i 379\u00a0m del poggio San Martino, a nordest. Il capoluogo stesso si arrocca tra le colline, affacciandosi sulla pianura sottostante, e il municipio \u00e8 a quota 210\u00a0m. Meno elevate le colline dell'area occidentale dove sorge Pagnano (colle Cogorer, 176\u00a0m).\nL'unico corso d'acqua di rilievo \u00e8 il torrente Musone che si origina in localit\u00e0 Casonetto, e prosegue tra Pagnano e il capoluogo entrando poi in pianura. Da segnalare qualche sorgente (sorgente Fornet, fontana Breda).\nOrigini del nome.\nIl toponimo, in latino \"Acelum\", \u00e8 attestato sin dal I secolo d.C. Gli studiosi vi hanno ravvisato la radice indoeuropea *\"ak\", ovvero \"luogo aguzzo\", in riferimento dunque alla natura collinare del territorio o, pi\u00f9 in particolare, al colle su cui sorge la rocca.\nStoria.\nPeriodo protostorico, paleoveneto e romano.\nLa civilt\u00e0 ha fatto la sua comparsa nel territorio di Asolo gi\u00e0 nel medio paleolitico (300.000-35.000 anni fa), periodo a cui risalgono i resti di mammuth e i reperti in selce ritrovati presso Pagnano. Sempre a Pagnano \u00e8 stato individuato un insediamento mesolitico (5.000 anni fa), mentre a Casella sono stati rinvenuti resti di utensili di varia epoca (da 70.000 a 3.000 anni fa).\nI reperti ritrovati soprattutto presso la \"Casa Gotica\" testimoniano che nel capoluogo comunale un insediamento si ebbe per\u00f2 solo a partire dall'et\u00e0 del bronzo (X-IX secolo a.C.). Tra l'VIII e il I secolo a.C. la Asolo paleoveneta era legata forse alla pratica della transumanza, all'allevamento ovino e al commercio della lana, oltre che punto di contatto tra i centri della pianura (Padova e Montebelluna) e l'area retica (Feltre). Mentre l'abitato si trovava in corrispondenza dell'attuale, sulle pendici meridionali sorgevano le necropoli.\nPassata ai Romani, Asolo crebbe d'importanza divenendo \"municipium\" con giurisdizione sulla pianura sottostante sino alla via Postumia se non al Sile, e dal Brenta al Piave.\nDi questo periodo restano numerosi reperti che testimoniano l'esistenza di terme, di un acquedotto, di un foro e di un teatro.\nIl toponimo (\"Acelum\") \u00e8 citato per la prima volta nel I secolo d.C. da Plinio il Vecchio (\"Naturalis historia\"), che annovera il centro fra gli \"oppida Venetorum\". Un secolo dopo, come \"Akedon\", lo si ritrova nella \"Geografia\" di Claudio Tolomeo.\nPeriodo paleocristiano e alto medioevo.\nVerso la fine dell'et\u00e0 romana, Asolo fu cristianizzata e divenne sede della diocesi di Asolo. Sul monte Ricco, dove oggi sorge la rocca, sono stati individuati i resti di un edificio di culto risalente al VII-VIII secolo con annesso un cimitero (X-XI secolo) e un nucleo abitativo (XI secolo).\nTuttavia la diocesi fu soppressa nel 969, in parte inglobata in quella di Treviso, in parte - Bassano e il suo territorio - in quella di Vicenza. Era un periodo in cui la citt\u00e0 attraversava una grave crisi, dopo la distruzione avvenuta da parte degli Ungari. Le fonti scritte sono molto scarse, tuttavia non sono pochi i rinvenimenti archeologici.\nBasso medioevo.\nAmministrata dunque dal vescovo di Treviso, Asolo consolid\u00f2 la sua importanza strategica con la costruzione dell'imponente rocca (XII secolo). Il fortilizio, conquistato nel 1239 da Ezzelino da Romano, torn\u00f2, alla sua morte, al comune di Treviso che vi insedi\u00f2 un capitano, rafforz\u00f2 la guarnigione gi\u00e0 presente e concesse alla citt\u00e0 una certa autonomia.\nDopo gli Scaligeri, Asolo pass\u00f2 alla Serenissima, che la eresse a sede di podesteria. Dopo la parentesi dei Carraresi, venne confermato il dominio veneziano. In questo periodo furono rafforzate e completate le mura e ristrutturata la loggia. Nel 1459 venne istituito un consiglio cittadino per rafforzare l'autonomia locale.\nLa Serenissima.\n\u00c8 questo il periodo di massimo splendore per Asolo. Anzitutto, Venezia favor\u00ec, attraverso sgravi fiscali, il popolamento della zona, con famiglie provenienti dal Feltrino, dal Trevigiano e dalle valli bergamasche. A ci\u00f2 si aggiunse Caterina Corner, gi\u00e0 regina di Cipro, che dal 1489 abit\u00f2 nel castello con al seguito una ricca corte di artisti e poeti. \u00c8 qui che Pietro Bembo ambienta \"Gli Asolani\", dialogo dedicato a Lucrezia Borgia, al tempo da lui amata (1505). Come scrisse Carlo Dionisotti \"il solo luogo in cui gentiluomini veneziani possano apparire in veste di cortigiani.\"\nLa citt\u00e0 fu poi al centro degli sconvolgimenti dovuti alla guerra della Lega di Cambrai. Nel 1509 le truppe dell'imperatore Massimiliano giunsero ad Asolo, che si arrese. Torner\u00e0 sotto Venezia gi\u00e0 l'anno dopo.\nGi\u00e0 a partire dal Seicento, tuttavia, incominci\u00f2 un grave declino. La crisi economica deriv\u00f2 da alcuni eventi catastrofici, come carestie e soprattutto il terremoto di Santa Costanza (25 febbraio 1695) che devast\u00f2 il territorio.\nNel 1742 Asolo otteneva il titolo di citt\u00e0. Nel 1750 fu fondata l'Accademia dei Rinnovati, che diede impulso all'ambiente letterario del centro.\nDa Napoleone all'Unit\u00e0 d'Italia.\nAlla vigilia della caduta di Venezia, il territorio asolano fu teatro degli scontri fra i Francesi di Napoleone e gli Austriaci. L'11 marzo 1797, il Bonaparte soggiorn\u00f2 per una notte in citt\u00e0 e raggiunse la cima del monte San Martino per osservare l'armata asburgica che si trovava al di l\u00e0 del Piave. Dopo una serie di sconvolgimenti politici, nel 1815 la zona diviene definitivamente austriaca come parte del Regno Lombardo-Veneto.\nI nuovi governanti si occuparono di vari interventi edilizi che videro la costruzione di nuove infrastrutture ma anche la demolizione delle antiche vestigia. Nel 1820, ad esempio, viene abbattuta parte del castello, ma nel 1857 \u00e8 restaurato il Teatro Comunale.\nNel 1866 Asolo passa come tutto il Veneto al Regno d'Italia. Dopo questo avvenimento, l'amenit\u00e0 del luogo attira un gran numero di intellettuali, soprattutto stranieri, tra i quali Robert Browning, Eugene Benson, Henry James, Freya Stark e Eleonora Duse.\nIl Novecento.\nDurante la prima guerra mondiale, Asolo si ritrova a poca distanza dal fronte.\nNel 1928 il regime fascista costitu\u00ec la cosiddetta \"Grande Asolo\", declassando i comuni di Castelcucco e Monfumo a frazioni di Asolo. Nel 1946 fu ristabilita la situazione precedente.\nDurante la seconda guerra mondiale la citt\u00e0 ospit\u00f2 alcuni uffici della Repubblica di Sal\u00f2.\nSimboli.\nLo stemma di Asolo, derivante da una concessione dell'Imperatore Ferdinando I d'Austria nel 1844 rappresenta un \u201cleopardo illeonito\u201d, per usare il linguaggio araldico, che altro non \u00e8 che un leopardo rampante, d'argento in campo rosso. Quest'immagine, quasi unica nel panorama del Veneto, raccordata forse in linea ideale ai leoni rampanti che sembrano precedere il leone di San Marco, si colloca senza dubbio nella pi\u00f9 pura tradizione dell'araldica medioevale (basta pensare ai due leopardi dell'arma normanna), dimostrando cos\u00ec un distacco netto dai valori di solito rappresentati dagli stemmi veneti.\nMonumenti e luoghi d'interesse.\nArchitetture religiose.\nDuomo.\nIl Duomo della citt\u00e0 fu costruito su preesistenze romane (terme) e rimaneggiato da Giorgio Massari nel 1747.\nAll'interno si pu\u00f2 ammirare l'Assunta di Lorenzo Lotto e una copia ottocentesca dell'Assunta di Tiziano Vecellio.\nChiesa di Santa Caterina.\nLa piccola chiesa dedicata a santa Caterina d'Alessandria presenta all'esterno una semplice facciata a capanna. Il tempio \u00e8 decorato internamente da un ciclo di affreschi, rappresentanti scene tratte dalla vita della santa e dalla Passione di Ges\u00f9.\nEdificata nel 1346, dalla confraternita dei Battuti, venne ampliata nel corso del XVI secolo, quando l'edificio preesistente venne inglobato nelle murature: sulla parete di fondo \u00e8 chiaramente visibile l'originaria forma dell'interno. Nel 1573 la chiesa fu completata, sia negli arredi sia nei dipinti murali, con la collocazione di tre altari. L'intero ciclo di affreschi venne ricoperto da una scialbatura nel corso del XVIII secolo, e fu riportato alla luce soltanto alla fine del XIX secolo.\nArchitetture civili.\nPalazzo della Ragione.\nCostruito nel XV secolo, gli \u00e8 annessa una loggia affrescata con scene di battaglie. Sede del Museo Civico, conserva materiale archeologico, ma anche opere d'arte di vari periodi e cimeli legati a Eleonora Duse.\nArchitetture militari.\nLa rocca.\n\u00c8 il simbolo della citt\u00e0, posta in vetta al monte Ricco. La struttura, a poligono irregolare, risale alla fine del XII secolo e l'inizio del XIII secolo.\nIl castello.\nFu la reggia di Caterina Corner, oggi ospita il teatro Eleonora Duse.\nSiti archeologici.\nAcquedotto romano.\nDetto in dialetto locale \"la Bot\", \u00e8 tra le maggiori testimonianze dell'antica citt\u00e0 \"Acelum\" ed \u00e8 riconosciuto come uno dei pi\u00f9 interessanti acquedotti scavati in cunicolo nella roccia. Il primo tratto \u00e8 visitabile in piazza Angelo Brugnoli.\nAree naturali.\nLeccio monumentale.\nNel giardino di Casa Freya sorge un grande \"Quercus ilex\", la cui circonferenza \u00e8 di 4,8 metri, per un'altezza di 22; \u00e8 classificato nella lista dei circa 22.000 alberi monumentali italiani tutelati dalla guardia forestale e uno dei 16 dislocati in provincia di Treviso.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il 14,1% della popolazione. Di seguito sono riportati i gruppi pi\u00f9 consistenti:\nTradizioni e folclore.\nMercato dell'antiquariato.\nOgni seconda domenica del mese, compresi i mesi di luglio e agosto, Asolo propone dall'anno 1976 un frequentato mercatino dell'antiquariato dove mobili, argenteria, libri e stampe, modernariato e oggettistica vengono esposti lungo tutte le vie del centro storico.\nIl palio.\nIl palio di Asolo si svolge annualmente dal 1992. Tale competizione ricorda l'arrivo della regina Caterina Corner che nell'ottobre del 1489 raggiunse il centro di Asolo salendo per i 1.800 metri del Foresto vecchio.\nIl palio viene disputato fra le frazioni del comune su una biga del peso complessivo di 200\u00a0kg ancella compresa.\nGeografia antropica.\nIl capoluogo e le frazioni.\nCome la maggior parte dei comuni, anche Asolo \u00e8 costituito dal capoluogo, la frazione omonima comprendente la sede comunale e alcune frazioni.\nIl capoluogo comunale.\nIl capoluogo comunale, chiamato anche \"Asolo capoluogo\", comprende, oltre ovviamente al centro storico, anche alcune sottodivisioni, quali Biordo Nuovo, Biordo Vecchio, (il) Casonetto, (le) Fornaci, San Martino di Asolo.\nIl centro storico \u00e8 una citt\u00e0 murata e l'unico suo quartiere \u00e8 Sant'Anna, situato a sud-ovest.\nFrazioni.\nAd Asolo appartengono le tre frazioni di Sant'Apollinare ( ab., comunemente detta Casella), Pagnano ( ab.) e Villa d'Asolo ( ab.). Esistono per\u00f2 numerose altre borgate di una certa rilevanza: \u00e8 il caso di \"Villa Raspa\" e \"Ca' Giupponi\", che, tra l'altro, partecipano autonomamente al palio cittadino, cos\u00ec come il Lauro, a Villa d'Asolo.\nI centri storici minori.\nIl comune di Asolo, oltre ad avere il centro storico del capoluogo, ha anche dei centri storici minori e sono i seguenti: il centro storico della frazione Pagnano e alcune zone della stessa frazione, il centro storico del Lauro nella frazione Villa d'Asolo e il centro storico della frazione Sant'Apollinare, chiamato \"il Borgo\"'\nEconomia.\nArtigianato.\nAsolo \u00e8 rinomata soprattutto per la produzione di merletti.\nIndustria.\nAsolo \u00e8 rinomata per una delle pi\u00f9 grandi realt\u00e0 del comparto calzaturiero tecnico alpinistico, escursionistico, italiano ed internazionale: la Scarpa.\nInfrastrutture e trasporti.\nPosta lungo la Strada statale 248 Schiavonesca-Marosticana, fra il 1914 e il 1931 Asolo rappresent\u00f2 il capolinea occidentale della Tranvia Montebelluna-Asolo, primo elemento di una mai realizzata direttrice su ferro fra Bassano del Grappa e Susegana, che rappresent\u00f2 al tempo un importante strumento di sviluppo per l'economia della zona.\nSport.\nCiclismo.\nIl 22 maggio 2010 ad Asolo si \u00e8 conclusa la 14\u00aa tappa del Giro d'Italia, tappa che prevedeva la salita al monte Grappa, con la vittoria in solitaria di Vincenzo Nibali; il 18 maggio 2016 si \u00e8 tenuto l'arrivo dell'11\u00aa tappa del Giro d'Italia con vittoria di Diego Ulissi.\nRugby.\nL'Asolo Rugby Club \u00e8 la squadra cittadina di rugby a 15, opera prevalentemente nel settore giovanile. Precedentemente esisteva un'altra societ\u00e0, l'Associazione Sportiva Pedemontana Rugby (A.S.P.R.A), che militava nel campionato di C2 e dalle cui giovanili sono usciti numerosi giocatori di livello tra i quali Denis e Manuel Dallan."}
{"id": "37028", "revid": "322321", "url": "https://it.wikipedia.org/wiki?curid=37028", "title": "Borso del Grappa", "text": "Borso del Grappa (\"Bors\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nIl territorio del comune di Borso del Grappa, in provincia di Treviso, si estende per 33\u00a0km\u00b2 collocati sul versante sud-ovest del Massiccio del Grappa. Confina a sud e ad ovest con la provincia di Vicenza, in particolare con i comuni di Romano d'Ezzelino e Mussolente. A nord si arrampica sulle pendici del Grappa dove confina con i comuni di Cismon del Grappa a nord-ovest e Pieve del Grappa a nord e ad est. Infine a sud-est confina con il comune di San Zenone degli Ezzelini. Il territorio si divide in tre frazioni: Borso capoluogo, Semonzo e sant'Eulalia.\nL'altezza media del paese \u00e8 circa 250 m s.l.m.\nOrigini del nome.\nBorso potrebbe derivare da \"Bursa\", personale documentato in varie zone del Veneto (per esempio a Borsoi di Tambre). Altre ipotesi, meno probabili, lo legano a un altro nome proprio (\"Bonaccorso\") o a bosso.\nStoria.\nBorso del Grappa fu abitato prima dai paleoveneti e successivamente dai romani e dai longobardi; in un orto di Borso vi \u00e8 stato il ritrovamento di una tomba paleoveneta accanto ad una longobarda; nella frazione di Sant'Eulalia \u00e8 stata trovata la tomba di un legionario romano.\nBorso, con le frazioni Semonzo, Sant'Eulalia e Cassanego sono tra le localit\u00e0 coinvolte nelle vicende che, tra l'XI secolo e il XIII secolo, videro come protagonista la potente famiglia degli Ezzelini. I toponimi sono citati nel computo delle molte propriet\u00e0 della casata, stilato dopo la sua sconfitta avvenuta nel 1260.\nMonumenti e luoghi d'interesse.\nChiesa parrocchiale.\n\u00c8 intitolata alla Madonna del Carmelo e a san Zenone di Verona. Quest'ultimo dedicatario ne collocherebbe la fondazione in et\u00e0 longobarda, quando assunse forse le funzioni del pi\u00f9 antico oratorio di Sant'Andrea. Nel XIII secolo risulta cappella dipendente dalla pieve di Sant'Eulalia.\nGravemente danneggiata durante il terremoto di Santa Costanza del 1695 (il campanile fu raso al suolo), venne riattata alla meglio per essere completamente ricostruita a fine Settecento, su disegno di Antonio Gaidon. La chiesa attuale \u00e8 ancora pi\u00f9 tarda, essendo stata innalzata tra il 1910 e il 1929 e consacrata nel 1939.\nAll'interno, presso il presbiterio, \u00e8 ospitata una pala di Jacopo da Ponte, raffigurante la \"Madonna tra i santi Zenone e Giovanni battista\" (seconda met\u00e0 del Cinquecento). Dello stesso autore \u00e8 la \"Fuga in Egitto\" collocata sulla controfacciata (terzo quarto del Cinquecento). Risalgono al primo Settecento il \"Ges\u00f9 Crocifisso tra i santi Domenico e Antonio abate\" di Francesco Trivellini e due grandi tele di Giovan Battista Volpato poste nell'area presbiteriale, l\"Ultima cena\" (proveniente dai depositi del Museo civico di Bassano del Grappa) e l\"Adorazione dei pastori\". Una statua di \"San Zenone\" nel presbiterio \u00e8 di Antonio Bonazza.\nAree naturali.\nIn localit\u00e0 Boscon sorge un grande faggio, la cui circonferenza \u00e8 di 3,2 metri, per un'altezza di 28; \u00e8 classificato nella lista dei circa 22.000 alberi monumentali italiani tutelati dalla guardia forestale nonch\u00e9 come uno dei 150 classificati di eccezionale valore storico o monumentale; \u00e8, inoltre, uno dei 16 alberi monumentali dislocati in provincia di Treviso.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano 276, ovvero il 4,6% della popolazione. Di seguito sono riportati i gruppi pi\u00f9 consistenti:\nCultura.\nCucina.\nIl biso di Borso.\nIl \"biso di Borso\" (il pisello dei baccelli della variet\u00e0 Pisum sativum, protetta da marchio e logo registrati) \u00e8 una coltura tipica del territorio di Borso del Grappa. La semente secca viene piantata da fine febbraio (ideale l'ultima luna) a marzo al fine di assicurare la maturazione del raccolto in pi\u00f9 riprese, da maggio a met\u00e0 giugno; la coltivazione avviene mediante tecniche agronomiche tradizionali, senza impiego di pesticidi n\u00e9 di concimi chimici di sintesi.\nSi presenta nel classico baccello con grani, al momento della maturazione, piuttosto piccoli e teneri, mentre il gusto \u00e8 pi\u00f9 dolce rispetto alle variet\u00e0 comuni. La consumazione come contorno ai piatti viene addirittura consigliata cruda senza alcun condimento. Tradizione vuole che venisse offerto al Doge ed ai dignitari in occasione della festa di San Marco, Santo Patrono della Serenissima Repubblica, il famoso piatto \"risi e bisi\": con i piselli che accompagnavano il riso direttamente colti sulle pendici del Grappa.\nUna curiosit\u00e0 riguarda l'eventuale mancanza di acqua nell'ultima parte del ciclo vegetativo della pianta. In tal caso il raccolto viene perso e tale sventura si riassume nell'espressione \"Adio bisi\", ancora viva tra i locali, usata per sottolineare la gravit\u00e0 di un fatto accaduto.\nI formaggi del Grappa.\nIl Morlacco ed il Bastardo del Grappa sono formaggi tipici del Massiccio del Grappa sin dai tempi della Repubblica di Venezia.\nIl morlacco in particolare sembra prendere il nome dalla terra balcanica di origine dei pastori che ne iniziarono la tradizione insediandosi sul Grappa: la Morlacchia. Un'altra teoria vuole il nome derivato dalla razza di mucche tipica del Massiccio, la vacca burlina da cui la variante burlacco.\nEl Morl\u00e0c \u00e8 un formaggio a pasta tenera, di colore rosa- paglierino, dal sapore leggermente salato nel quale si inseriscono con delicatezza i profumi delle erbe del Grappa. La sua produzione, tradizionalmente praticata solo in malga \u00e8 esclusiva del Massiccio del Grappa.\nNon \u00e8 chiaro a cosa il Bastardo debba il suo nome; alcuni sostengono derivi dal fatto che venisse inizialmente prodotto con il latte vaccino misto a latte ovino e caprino, altri ritengono sia causa della sua versatilit\u00e0 nella produzione potendo essere prodotto tutto l'anno sia in alpeggio che in casa (contrariamente al Morlacco). \u00c8 un formaggio a pasta dura cotta, di colore giallo dal sapore dolce che si fa via via pi\u00f9 sapido e piccante nella versione stagionata.\nProdotti dell'apicoltura.\nUn'altra vocazione del territorio pedemontano \u00e8 quello della lavorazione dei prodotti dell'apicoltura.\nI mieli profumati alle erbe del Grappa sono da ritenersi un importante prodotto alimentare e provengono da una grande variet\u00e0 di specie botaniche che presentano una fioritura scalare tipica della zona che va da un'altitudine di 100 metri fino ai 1700 dell'alta montagna. Grazie alla possibilit\u00e0 di trasferire gli alveari ad altitudini diverse, i mieli che ne risultano presentano delle caratteristiche di tipicit\u00e0, specie nel colore, nell'aroma e nel gusto. Tipiche produzioni della zona sono: il miele \"Acacia\", il miele \"Castagno\", il miele \"Multiflora di Collina\" e il miele \"Alta Montagna\".\nEconomia.\nLa Pipa.\nL'arte del Mastro Piparo o Pip\u00e9r, nasce a Borso agli inizi del Novecento e si sviluppa fino a raggiungere il suo boom nel secondo dopoguerra quando d\u00e0 sostentamento alla maggioranza della popolazione. Ricavata dal legno di carpino e di marasca, la pipa \u00e8 decorata all'intaglio con figure di fiori e animali del Grappa; intorno agli anni Settanta nascono anche alcune varianti molto apprezzate come quella a \"testa di alpino\" e quelle con il fornello in ceramica. Sempre intorno al quel periodo, la pipa si trasforma in oggetto ornamentale, non pi\u00f9 dedicato al fumo di tabacco. L'unicit\u00e0 di questo prodotto, la cui produzione \u00e8 ad oggi quasi scomparsa, l'ha resa negli anni famosa nel mondo con esportazioni in moltissimi stati esteri.\nLa ceramica.\nLa zona di Bassano del Grappa e Nove \u00e8 da sempre votata alla produzione di finissime porcellane. Anche nel territorio borsatto si ritrova questa produzione che negli ultimi decenni si \u00e8 specializzata nella creazione di maioliche per stufe, complementi per l'illuminazione, pavimentazione e rivestimenti. Leader nel settore oggettistica, merita la menzione l'azienda Bosa Ceramiche che vanta collaborazioni con designer di fama internazionale, con le principali aziende del settore design e persino la presentazione di una propria collezione presso il museo Peggy Guggenheim di Venezia.\nAmministrazione.\nAltre informazioni amministrative.\nLa denominazione del comune fino al 1920 era semplicemente Borso. L'appellativo \"del Grappa\", che rimanda alla sovrastante montagna, si riferisce agli eventi della prima guerra mondiale.\nSport.\nVolo libero.\nIl comune di Borso del Grappa ospita nel proprio territorio diverse discipline sportive come per esempio il volo libero. Borso \u00e8 definito \"La Mecca\" per la pratica di questa disciplina e attualmente rappresenta uno dei maggiori centri a livello europeo. Come volo libero si intende il volo da diporto senza ausilio di motore. Nel nostro caso sono due le discipline di interesse: il parapendio e il deltaplano.\nIl deltaplano \u00e8 costituito da una struttura triangolare semi-rigida alla quale il pilota si aggancia. Il parapendio invece consiste in un'ala (detta vela) dalla struttura non rigida alla quale il pilota \u00e8 agganciato in posizione \"seduta\". A volte il territorio di Borso \u00e8 interessato dalla presenza di altri mezzi di volo quali alianti (anch'essi privi di motore) oppure di parapendio a motore (detti para-motore) o deltaplani a motore. Si tratta, tuttavia, di una percentuale poco rilevante.\nLa pratica del volo libero a Borso \u00e8 cos\u00ec diffusa grazie ad una serie di condizioni particolarmente favorevoli: la morfologia del territorio e la posizione del Massiccio sono determinanti. Mentre le forti correnti proveniente dal nord si scaricano delle due valli ai lati del Massiccio ( Valle del Piave e Valle del Brenta), le correnti d'aria provenienti dalla vasta pianura ai piedi del Grappa scontrandosi contro le sue ripidissime pareti creano delle spinte ascensionali dette \"termiche\", sfruttate dai piloti per guadagnare altezze ben superiori ai punti di decollo. Queste correnti sono pressoch\u00e9 costanti, sia durante il giorno, sia nel corso dell'anno, permettendo cos\u00ec lunghe ore di volo e una stagione quasi ininterrotta. Le condizioni favorevoli si adattano alle esigenze delle scuole di volo e degli allievi che intraprendono i primi voli e consentono al tempo stesso ai piloti esperti di compiere soddisfacenti voli anche dal punto di vista della distanza (da Semonzo sono stati effettuati voli che hanno sfiorato i 200\u00a0km percorsi).\nStoria del Volo libero a Borso.\nI primi pionieri del volo libero arrivarono sul Grappa negli anni Settanta. Si trattava di deltaplanisti che compivano brevi planate con mezzi auto-costruiti. Nel 1979 nasce il Delta Club Vicenza e un paio di anni dopo \u00e8 la volta del Delta Club Bassano la cui attivit\u00e0 subisce una battuta d'arresto per via della tragica morte dell'allora presidente. Ma la voglia di volare \u00e8 ancora forte e per questo, dalle ceneri del DC Bassano nasce nel '79 il Club Volo Libero Montegrappa.\nNegli anni '80: sono nati i club e la Federazione Italiana Volo Libero; \u00e8 stata stampata la rivista specializzata \"L'aquilone\"; sono stati adottati casco e paracadute di emergenza e infine, non di minore importanza, le ali permettono dei bei voli.\nNel 1982 nasce il Meeting Internazionale di Volo Libero che ha luogo a Bassano del Grappa nel fine settimana di Pasqua e che comprende delle gare ed una fiera di materiale specifico. Comincia a farsi strada il concetto di sicurezza e si cominciano ad individuare i primi decolli e punti di atterraggio specifici stringendo accordi con i cittadini e i proprietari dei terreni. Dalla seconda met\u00e0 degli anni '80 compaiono in Grappa anche i primi parapendio e negli anni novanta c'\u00e8 stata un'enorme crescita delle pratiche di questo sport.\nNel 1995 il Club organizza i Campionati Italiani di parapendio. Per la prima volta viene assegnata una manche superiore ai 100\u00a0km. Nell'ottobre 1998 Borso avrebbe dovuto ospitare la finale di Coppa Italia, ma le condizioni meteo permettevano soltanto semplici planate. per ovviare all'inconveniente si decise di organizzare una gara a manche di pi\u00f9 planate con la partenza simultanea di 5 piloti ad eliminazione diretta (solo chi arriva primo passa il turno). Si trattava di una nuova tipologia di competizione detta speed run. L'appuntamento ottobrino si fuse presto con la manifestazione di Halloween creata dagli abitanti di Semonzo e pertanto l'Halloween Cup diventa la tradizionale occasione per concludere la stagione di gare in Italia in concomitanza con l'assegnazione del titolo italiano. Nel 2001 si riusc\u00ec ad organizzare solo la gara di parapendio, senza per\u00f2 l'esposizione n\u00e9 la presenza dei deltaplani.\nMa dall'anno successivo l'evento ripart\u00ec al completo grazie anche alla pi\u00f9 stretta collaborazione con il Consorzio Turistico \"Vivere il Grappa\". Nel 2005 l'AS Volo Libero Montegrappa assunse l'attuale forma giuridica di Aero Club. Con l'edizione 2009 del Trofeo Montegrappa, il club si dimostra nuovamente all'avanguardia: viene infatti sperimentato per la prima volta nel volo libero il sistema \"Safly Live Traking\" su software Silent Wing, per seguire in diretta i concorrenti durante la competizione, come nelle gare di Coppa America. Il sistema sar\u00e0 poi adottato anche per il finale di Coppa del Mondo, ma il debutto \u00e8 stato a Borso.\nBorso e molte altre attivit\u00e0 sportive.\nIl territorio del Comune di Borso del Grappa oltre al Volo libero offre molteplici possibilit\u00e0 al turista. Per lo sportivo esiste la possibilit\u00e0 di praticare la bici su strada percorrendo la provinciale \"Generale Giardino\" teatro nel 2008 del passaggio del Giro d'Italia. Nel 2014 quest'ultimo ha interessato le nostre zone con una cronoscalata individuale con partenza a Bassano e il cui arrivo era Cima Grappa.\nSvariati percorsi, tracciati e mulattiere costituiscono un'infinita possibilit\u00e0 per gli appassionati di trekking (il CAI di Bassano ha tracciato negli anni moltissimi sentieri che attraversano anche il territorio di Borso conducendo in vetta), nordic walking, mountain bike ed in inverno racchette da neve.\nCompletano il quadro la possibilit\u00e0 di percorrere dei percorsi a cavallo e di arrampicarsi su splendide falesie. In Valle Santa Felicita \u00e8 presente una palestra di roccia ovvero una parete attrezzata per praticare l'arrampicata sportiva."}
{"id": "37029", "revid": "124882172", "url": "https://it.wikipedia.org/wiki?curid=37029", "title": "Breda di Piave", "text": " \nBreda di Piave (\"Breda\" in veneto) \u00e8 un comune italiano di abitanti della provincia di Treviso in Veneto.\nOrigini del nome.\nIl toponimo potrebbe derivare dal latino \"praedia\" o dal longobardo \"braida\": entrambi i termini significano \"fondo, propriet\u00e0 terriera\".\nStoria.\nI pi\u00f9 antichi reperti rinvenuti nel territorio comunale (selci lavorate, fibule in bronzo) dimostrerebbero la presenza di un insediamento collocabile nel periodo paleoveneto. Breda continu\u00f2 ad essere abitata anche in et\u00e0 romana, come dimostra il ritrovamento di anfore granarie, sepolture e un'ara cilindrica.\nDecaduta durante le invasioni barbariche, la zona si risollev\u00f2 dopo l'anno Mille periodo in cui si assist\u00e9 alla formazione degli odierni abitati. \nAttorno al IX secolo si forma il feudo monastico della chiesa di San Paolo di Breda da parte dei monaci del monastero dei Santi Pietro, Paolo e Teonisto di Casier da cui dipendeva.In particolare, il \"Castrum di Breda\" si svilupp\u00f2 attorno a un castello adiacente alla chiesa, fatto erigere dai vescovi di Treviso e poi agli inizi del XIV secolo affidato assieme alla chiesa ai Cavalieri templari, con la soppressione dei templari c'\u00e8 il passaggio dei beni ai Cavallieri di Malta fino al 1803.\nPero fior\u00ec grazie alla chiesa di San Colombano, legata ai monaci provenienti, forse invece dalla vicina abbazia di Monastier; Pero di Sopra sorse nel XII secolo con la costruzione della chiesa di San Giovanni; Saletto e San Bartolomeo, invece, rimasero a lungo dei modestissimi borghi rurali. Questa diversit\u00e0 di origine ha fatto s\u00ec che ciascun villaggio mantenesse la propria autonomia rispetto agli altri, pur rimanendo nell'orbita del Comune di Treviso e delle varie signorie (da Romano, da Camino, della Scala, da Carrara) che si avvicendarono ai suoi vertici.\nSul finire del Trecento la Marca pass\u00f2 definitivamente alla Repubblica di Venezia che, specialmente dopo la guerra della Lega di Cambrai, garant\u00ec un lungo periodo di stabilit\u00e0 politica.\nCaduta la Serenissima nel 1797, Breda attravers\u00f2 il convulso periodo napoleonico in cui si avvicendarono le amministrazioni francese e austriaca. Al periodo del Regno d'Italia si colloca l'istituzione dell'odierno comune, con Breda capoluogo e Pero, Saletto e San Bartolomeo frazioni.\nMonumenti e luoghi d'interesse.\nArchitetture civili.\nVille venete.\nIl territorio comunale custodisce cinque ville, tutelate dall'Istituto Regionale Ville Venete (IRVV), e di seguito elencate:\nMulini.\nSono presenti alcuni esempi di archeologia industriale. In particolare, con specifico riguardo all'arte molitoria, si ricorda la presenza di alcuni mulini: due a Saletto, due a Breda, uno a Pero, ed uno, conosciuto con il nome di Mulino della Sega e monumento ai caduti della Grande Guerra, nella localit\u00e0 di San Bartolomeo.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano 498, ovvero il 6,4% della popolazione. Di seguito sono riportati i gruppi pi\u00f9 consistenti:\nAmministrazione.\nAltre informazioni amministrative.\nIn origine, la denominazione del comune era semplicemente \"Breda\": il predicativo \"di Piave\" fu aggiunto con il RD 5 maggio 1868 n. 4172.\nNel 1907 fu distaccata parte della frazione Saletto per essere aggregata al comune di Ponte di Piave (Censimento 1901: pop. res. 103)."}
{"id": "37033", "revid": "124825404", "url": "https://it.wikipedia.org/wiki?curid=37033", "title": "Casale sul Sile", "text": "Casale sul Sile (pronuncia tradizionale normativa ; neutra moderna ; \"Cax\u00e0l\" o \"Caxa\u0142e\" in veneto, pronuncia , ) \u00e8 un comune italiano di abitanti della provincia di Treviso in Veneto.\nGeografia fisica.\nIl territorio \u00e8 totalmente pianeggiante ed \u00e8 caratterizzato da suoli argillosi e impermeabili che favoriscono la rete idrica superficiale: numerosi i fossi e i canali di scolo, quali il rio Serva, il Bigonzo, il Servetto e il Riolo. Il verificarsi di violente precipitazioni pu\u00f2 provocare allagamenti di varia entit\u00e0.\nIl fiume principale \u00e8 ovviamente il Sile che scorre proprio presso le adiacenze del centro, regalando scorci visivi e naturalistici carichi di suggestione.\nOrigini del nome.\nL'origine del toponimo \"Casale\", piuttosto diffuso in Italia, \u00e8 facilmente spiegabile: deriva dal latino \"casalis\", \"casolare\", \"piccolo insediamento rurale\". \u00c8 probabile, infatti, che gi\u00e0 in epoca romana il paese costituisse un \"vicus\", ovvero un villaggio di campagna al confine tra gli \"agri\" di Treviso e Altino.\nLa dicitura \"sul Sile\" \u00e8 in uso sin dall'epoca medievale (\"Casale Silerii\", 1101; \"villa Casali super Silerem\", 1257), ma venne ufficializzata solo nel 1868.\nStoria.\nIl paese \u00e8 citato la prima volta in un documento del 1101, compilato a \"Casale Silerii\".\nUn primo nucleo di Casale sul Sile sorse nel medioevo attorno al castello, a pianta quadrata e provvisto di una torre, che i da Camino, signori di Treviso, utilizzarono durante la lotta contro i Veneziani. Il fortilizio si trovava in posizione strategica: sulla riva destra del Sile, poteva controllarne i traffici. La funzione strategica e difensiva dell'edificio era potenziata anche da una galleria sotterranea di attraversamento del fiume adiacente, sicuramente - per i tempi - di azzardata e ardua fattibilit\u00e0, in seguito sprofondata, e di cui si pu\u00f2 ancora osservare l'imboccatura diroccata alla base della torre. Sul retro della stessa sono invece visibili le segrete, ove sventurati fuorilegge e 'nemici' veneziani venivano imprigionati. I Carraresi ampliarono il castello casalese aggiungendovi una seconda torre, quella tuttora esistente, mentre quella originaria cadde.\nIl castello (a differenza di numerosi altri che furono rasi al suolo dai Veneziani) fu restaurato nel 1418 da Guido Canal, podest\u00e0 di Treviso, e fu adibito ad abitazione rurale. Nell'Ottocento quel poco che ne rimaneva fu distrutto. Ora la torre (superstite) dei Carraresi \u00e8 stata restaurata (propriet\u00e0 fam. Tonolo) ed \u00e8 inserita in un parco privato perfettamente curato, ma purtroppo non ancora accessibile e fruibile alla popolazione.\nMonumenti e luoghi d'interesse.\nArchitetture religiose.\nIl tempio \u2013 a tre navate \u2013 presenta particolare rilevanza artistica per il soffitto affrescato dal veneziano Giandomenico Tiepolo, nella seconda met\u00e0 del XVIII secolo, dopo il periodo trascorso dall'artista in Baviera, con l'illustre padre Giambattista e il fratello Lorenzo, a decorare la Residenza di un Principe Vescovo germanico. I preziosi affreschi nella volta dell'ampia navata centrale ritraggono nella Gloria celeste i santi protettori della pieve: san Vincenzo Ferreri e san Ciriaco martire. Pregevoli gli altari delle navate laterali, decorati con intarsi marmorei policromi, tra cui spicca quello del Cristo Crocifisso, rappresentato in marmo bianco.\nL'importante tesoro storico-artistico della parrocchiale, mai organizzato in un percorso espositivo-divulgativo per la collettivit\u00e0, testimonia nei secoli l'importanza della Pieve casalese sia come luogo di culto che, strategicamente, di traffici economico-commerciali aventi sempre come vettore fondamentale il Sile, vera arteria fluviale: statuaria sacra ceramico-lignea, preziosi paramenti e ornamenti sacri, calici, ostensori e suppellettili ad uso religioso, antichi preziosi reliquiari (come quello della S.ma Croce per la Processione del Venerd\u00ec santo). Rilevante anche il pluri-secolare Archivio parrocchiale, fonte di ricerca fondamentale per gli storici del luogo.\nAdiacente alla chiesa \u00e8 ancora visibile, ma non accessibile al pubblico, la storica canonica, una delle pi\u00f9 antiche ville casalesi (XVI sec.).\nArchitetture civili.\nNei dintorni di Casale sorsero numerose ville di patrizi veneziani. Da ricordare \"villa Cornaro-Gabbianelli\" (fine XV secolo) in frazione Lughignano, \"villa Mantovani-Orsetti\", \"villa Canossa\" (XVII secolo), \"villa Bembo-Caliari\" (prima del XVII secolo), \"Villa Malipiero-Frezza\" (XVII secolo) \u201c Villa Irene \u201c (XVII secolo)\nAree naturali.\nUn tempo, lungo questi argini, robusti animali da tiro trainavano -con spesse corde- i barconi e i burci carichi di materie prime, destinate anche alla Laguna di Venezia, e poi al mare aperto.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano 624, ovvero il 4,8% della popolazione. Di seguito sono riportati i gruppi pi\u00f9 consistenti:\nEconomia.\nOltre l'agricoltura, \u00e8 importante ricordare la presenza di attivit\u00e0 artigianali ed industriali. Notevole la lavorazione di minerali plastici non metallurgici (vetro, plastica, laterizi).\nIn passato una delle attivit\u00e0 economiche pi\u00f9 rilevanti era quella di zatterieri e barcari, che si basava sull'importanza del Sile. Nel 1559 essi risultavano addirittura organizzati in una Confraternita ed erano devoti a San Nicol\u00f2, cui dedicarono un altare nella Parrocchiale. Negli anni 50 del '900, l'iniziativa dell'allora Parroco port\u00f2 alla costituzione anche di una loro Cooperativa, a conferma della rilevanza socio-economica del settore nel territorio. Degna di menzione, pressoch\u00e9 ultima erede della grande tradizione dei barcari casalesi, la famiglia Stefanato organizza suggestive escursioni turistiche lungo il Sile fino alla laguna veneta.\nAmministrazione.\nAltre informazioni amministrative.\nLa specificazione \"sul Sile\" fu aggiunta alla denominazione ufficiale con RD 5 gennaio 1868 n. 4172.\nSport.\nTra gli sport pi\u00f9 praticati a Casale sul Sile ci sono il rugby e la pallavolo, con le prime squadre rispettivamente in serie A e serie C.\nIl Casale Rugby - che negli anni '70 ha militato in Serie A - \u00e8 stato fondato nel 1952 ed ha sede storica nello Stadio Comunale intitolato al compianto rugbista-centauro Enrico Eugenio. Da ricordare Sara Barattin, capitano della nazionale italiana di rugby femminile, che \u00e8 di Casale sul Sile;\nLa Polisportiva Casale, che comprende, oltre la pallavolo, molte altre discipline, \u00e8 diretta erede della precedente Polisportiva Casale, nata nel 1975.\nLa F.C.Casale \u00e8 la squadra di calcio locale.\nDa ricordare inoltre i campioni casalesi nell'ambito del tiro: Erica Gobbo, campionessa europea (TAV skeet), e i fratelli Marica ed Ivano Gobbo, pluricampioni nazionali nel tiro a segno con carabina."}
{"id": "37037", "revid": "124882765", "url": "https://it.wikipedia.org/wiki?curid=37037", "title": "Castello di Godego", "text": "Castello di Godego (\"G\u00f3dego\" in veneto) \u00e8 un comune italiano di abitanti della provincia di Treviso in Veneto.\nStoria.\nLe origini.\nFrequentato sin dall'epoca preromana, il territorio veniva identificato da Tito Livio come la\npropria patria e la sede storica dei veneti antichi. La testimonianza pi\u00f9 evidente dell'epoca \u00e8 rappresentata dalle Motte, un grandioso arginamento risalente all'et\u00e0 del bronzo allineata all'antico letto del fiume Muson dove abbondano i reperti. \u00c8 evidente che si tratta di un manufatto molto antico visto che non segue la regolarit\u00e0 della centuriazione romana, orientato verso nordovest-sudest.\nI Romani.\nBen pi\u00f9 abbondanti sono i reperti di epoca romana. Come gi\u00e0 accennato, sono ben visibili le tracce della centuriazione che, allora, rientrava nel territorio dell'attuale Padova (il Muson segnava il confine con Asolo).\nLe arature hanno restituito i resti di muraglie, sepolture, vasi e altro ancora. Spicca particolarmente un emblema bronzeo raffigurante Ercole con la clava. Si pu\u00f2 quindi concludere che anticamente Godego rappresentasse un villaggio di una certa rilevanza, vista anche la sua posizione favorevole lungo la via Postumia.\nVerso il IV-V secolo si ebbe l'evangelizzazione della zona di Castelfranco grazie all'influenza della diocesi di Padova. Si ritiene comunque che una prima comunit\u00e0 cristiana si fosse formata a Godego nel VI secolo, poco prima dell'invasione longobarda.\nL'et\u00e0 barbarica.\nL'importanza strategica del centro port\u00f2 successivamente gli Ostrogoti a installare nella zona un presidio militare. Il VI secolo fu segnato dalle conseguenze della guerra gotica, che vide la vittoria dei Bizantini. Il conflitto provoc\u00f2 lo spopolamento delle campagne a favore delle citt\u00e0 e dei villaggi pi\u00f9 grossi; tra questi, doveva esserci anche Godego.\nFu poi la volta dei Longobardi: secondo il Comacchio, furono loro a insediarsi, sulle rive del Muson, in un castello fondato su fortificazioni preesistenti, chiamato pi\u00f9 tardi Godego. Di fronte alla chiesa \u00e8 stata rinvenuta una sepoltura con un corredo di orecchini e fibule risalente al VII secolo.\nIl medioevo.\nGodego \u00e8 menzionata per la prima volta in un documento del 28 maggio 972: attesta che l'imperatore Ottone I donava ad Abramo, vescovo di Frisinga, alcuni possedimenti sparsi tra il Vicentino e il Trevigiano.\nIn questo periodo Godego rappresenta una corte, ovvero un distretto, che, dall'inizio del XII secolo, venne assegnata dal vescovo di Frisinga a Ecelo II degli Ezzelini, con l'obbligo di richiederne l'investitura nel caso in cui fosse passato ai discendenti. Non avendo Ezzelino I \"il Balbo\" adempiuto a ci\u00f2, nel 1159 il feudo ritorn\u00f2 al vescovo di Frisinga, ma l'anno successivo veniva ridato alla famiglia, ora con investitura perpetua.\nNel 1179 i Padovani, alleati ai coneglianesi che si erano ribellati a Treviso, invasero la Marca Trevigiana e espugnarono il castello di Godego, radendolo al suolo. Si ritiene che la fortezza fosse stata costruita dagli Ezzelini tra l'XI e il XII secolo, su un rialzo del terreno ancor oggi noto come \"castelliere di Ezzelino\".\nNel 1223 entr\u00f2 in possesso della corte di Godego il noto Ezzelino da Romano. Nel 1229 entr\u00f2 in guerra con i Padovani e il castello fu nuovamente distrutto. Con la tragica estinzione della famiglia, avvenuta nel 1260, il vescovo di Frisinga assegn\u00f2 il feudo a Tiso VII da Camposampiero.\nNel Trecento Godego era sede di una pieve da cui dipendevano anche gli abitati di Ramon, Castione e Villarazzo. Si trattava di un territorio ancora in gran parte coperto da boschi in cui abbondava la selvaggina, in particolare i lupi: un documento del 1318 ricorda che un tal Giovanni da Godego ricevette dal comune di Treviso 40 soldi per aver catturato una lupa.\nLa Repubblica di Venezia.\nDal 1339 Godego entr\u00f2 a far parte dei domini della Serenissima e venne assegnato alla podesteria di Castelfranco. La dominazione veneziana cess\u00f2 nel 1357, con l'arrivo delle truppe ungheresi; durante questo conflitto, nel 1378, Godego fu saccheggiata.\nLa Serenissima torn\u00f2, ora definitivamente, nel 1388. Cessata anche la parentesi della guerra della Lega di Cambrai, la popolazione pot\u00e9 godere di un periodo di pace, conclusosi nel 1797 con la caduta di Venezia per mano di Napoleone.\nNapoleone.\nIl periodo dell'occupazione francese port\u00f2 ancora gravi sofferenze dovute ai passaggi di truppe con i conseguenti saccheggi, ruberie e requisizioni.\nPrima guerra mondiale.\nNell'ambito della Battaglia degli Altipiani dal 12 giugno 1916 vi arriva la 43\u00aa Squadriglia che vi resta fino al 12 luglio successivo.\nDalla fine del 1917 arriva la 35\u00aa Squadriglia che resta fino al 14 maggio 1918, dal 3 novembre 1917 la 27\u00aa Squadriglia fino al 29 novembre 1918, dal 18 novembre 1917 la 48\u00aa Squadriglia fino al 25 novembre 1918, dal 6 dicembre 1917 la Escadrille 44 fino alla fine di febbraio 1918 e dal 16 dicembre 1917 la Escadrille 36 fino al 28 febbraio 1918; alla met\u00e0 di dicembre 1917 era presente anche la Escadrille SOP 206 sui Sopwith 1\u00bd Strutter.\nDal 31 gennaio 1918 arriva la Escadrille 22 fino al 13 marzo, dal 13 febbraio la Escadrille 14 fino al 26 marzo, da luglio il II Gruppo (poi 2\u00ba Gruppo volo) fino a dicembre e dopo il 20 ottobre 1918 la 1\u00aa Sezione seguita il 24 ottobre dalla 4\u00aa della 21\u00aa Squadriglia fino al 29 ottobre.\nSeconda guerra mondiale.\nDurante il conflitto fu luogo dell'eccidio di Castello di Godego, strage considerata l'ultima compiuta dall'esercito tedesco durante la seconda guerra mondiale in Italia, per questo \u00e8 significativo il gemellaggio con Boves, dove invece avvenne il primo eccidio.\nMonumenti e luoghi d'interesse.\nLe ville venete:\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nEconomia.\nL'economia locale, storicamente basata sull'agricoltura, ha visto sorgere negli anni sessanta i primi insediamenti industriali. Tra le aziende pi\u00f9 importanti, il pastificio Jolly Sgambaro, la Simec Spa (di propriet\u00e0 della famiglia Stangherlin, originaria proprio di Castello di Godego) e la Breton Spa.\nAmministrazione.\nIl 29 ottobre 2012 il prefetto di Treviso Aldo Adinolfi, a seguito delle dimissioni del 50% pi\u00f9 uno dei consiglieri comunali, ha disposto la sospensione del Consiglio comunale e nominato commissario prefettizio il vice prefetto vicario Pietro Signoriello. Il 7 novembre 2012, a causa dello scioglimento del vicino comune di Vedelago, il prefetto Adinolfi ha nominato il vice prefetto vicario Signoriello commissario prefettizio di Vedelago e il vice prefetto aggiunto Paola De Palma commissario prefettizio di Castello di Godego.\nCon le elezioni amministrative italiane del 2018 viene eletto sindaco Diego Parisotto.\nAltre informazioni amministrative.\nLa denominazione del comune fino al 1867 era Godego.\nTra il 1868 e il 1887 il comune ha compreso la frazione Castione, scorporata dal comune di Loria e poi reintegrata allo stesso (Censimento 1881: pop. res. 377).\nSport.\nGli sport principali sono la pallavolo, il basket, pattinaggio artistico e il calcio.\nIl basket milita in Prima divisione con The Team.\nLa pallavolo milita in Serie D."}
{"id": "37039", "revid": "322321", "url": "https://it.wikipedia.org/wiki?curid=37039", "title": "Cessalto", "text": "Cessalto (\"Ces\u00e0lto\" in veneto) \u00e8 un comune italiano di abitanti della provincia di Treviso in Veneto.\nOrigini del nome.\nIl nome deriva da \"caesus saltus\" \"bosco tagliato\" o da \"cessus saltus\" \"bosco lontano\"; si tratta in ogni caso di un chiaro riferimento alla vasta foresta planiziale di cui ancora sopravvive un lembo nel bosco Olm\u00e8.\nStoria.\nLa presenza umana ha lasciato notevoli tracce sin dall'epoca romana: ai reperti archeologici (si cita un pregevole monumento funerario ora collocato all'ingresso del municipio) si aggiungono i resti di una centuriazione ravvisabili nell'attuale disposizione di strade e fossati.\nDopo la decadenza seguita alla caduta dell'Impero Romano, l'insediamento risorse nel basso Medioevo. Pare che nel Duecento esistesse un fortilizio definito il \"castello dei castelli\", realizzato su un terrapieno presso un'ansa del Piavon. Fu proprio il Piavon a contribuire allo sviluppo del paese, grazie agli interventi promossi dai Caminesi che lo resero un importante via d'acqua, funzione che mantenne anche dopo l'arrivo dei Veneziani per collegare alla laguna le numerose ville patrizie.\nCaduta la Serenissima, Cessalto segu\u00ec le sorti di tutto il Veneto e, dopo la dominazione austriaca, fu annessa al Regno d'Italia nel 1866.\nMonumenti e luoghi d'interesse.\nChiesa della Santa Croce.\nParrocchiale della frazione capoluogo, di essa si hanno notizie sin dal 1334 come cappella dipendente dalla pieve di Chiarano. Assunse autonomia ecclesiastica nella prima met\u00e0 del Cinquecento e nel 1513 venne assegnata alla cura dei Canonici lateranensi. Nel 1773, dopo l'abolizione dell'ordine, fu assegnata in giuspatronato alla famiglia Soranzo-Zeno.\nL'attuale edificio \u00e8 stato costruito in epoca imprecisata, bench\u00e9 abbia subito una serie di interventi tra l'Otto e il Novecento; i pi\u00f9 rilevanti sono quelli del 1816-1845, conclusi con la consacrazione del 1846 officiata dal vescovo di Ceneda Manfredo Giovanni Battista Bellati.\nVilla Zeno.\nSita nella localit\u00e0 di Donegal, la villa risale al XVI-XVII secolo, periodo durante il quale fu edificata su progetto del celebre architetto Andrea Palladio (1508-1580).\nIl corpo centrale \u00e8 presente ne \"I quattro libri dell'architettura\" (1570), mentre probabilmente furono realizzate in epoca diversa le barchesse laterali. La villa risulta suddivisa in tre livelli e presenta al primo e al secondo piano un androne centrale con stanze disposte lungo le ali laterali cos\u00ec come \u00e8 disegnata nei libri del Palladio.\nIl complesso \u00e8 stato incluso nell'elenco dei patrimoni dell'umanit\u00e0 dell'UNESCO nel 1996, assieme alle altre ville palladiane del Veneto.\nDal punto di vista naturalistico, \u00e8 da far notare la presenza di un querco carpineto di origine naturale, probabilmente eredit\u00e0 di un'antica riserva di caccia.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nCultura.\nEventi.\nUna delle manifestazioni pi\u00f9 rilevanti \u00e8 \"Luci sul Brian\", che consiste in una sfilata di zattere sul fiume Brian organizzata durante la prima settimana di agosto. La prima edizione risale al 1955.\nSport.\nOriginaria di Cessalto \u00e8 l'ex rugbista Alice Trevisan per anni seconda linea del Riviera Rugby 2010 ASD e della Nazionale italiana di rugby a 15 femminile.\nAmministrazione.\nAltre informazioni amministrative.\nNel 1939 la circoscrizione territoriale ha visto il distacco di territori aggregati al comune di San Stino di Livenza, nella Citt\u00e0 metropolitana di Venezia (censimento 1936: pop. res. 14)."}
{"id": "37041", "revid": "125424277", "url": "https://it.wikipedia.org/wiki?curid=37041", "title": "Cimadolmo", "text": "Cimadolmo (\"Simadolmo\" in veneto) \u00e8 un comune italiano di abitanti della provincia di Treviso in Veneto.\nOrigini del nome.\nIl toponimo testimonia l'introduzione dell'olmo da parte dei monaci nonantolani nel corso delle bonifiche tardo-medievali; si tratta infatti di una specie che assorbe efficientemente l'umidit\u00e0 dal terreno.\nStoria.\n\u00c8 certo che un primo insediamento nella zona si fosse sviluppato in epoca romana, quando a Stabiuzzo venne fondato un presidio militare lungo la via Postumia e presso il Piave.\nPer secoli fu dunque questa la maggiore localit\u00e0 del territorio. sede di un mercato e di una pieve citata nel 1152 tra le dipendenze del vescovo di Treviso. Le continue piene del fiume la portarono per\u00f2 alla decadenza: la chiesa venne distrutta e il mercato trasferito dapprima a Ponte di Piave, quindi a Oderzo.\nNemmeno Cimadolmo ebbe una storia tranquilla, sempre condizionata dal tumultuoso fiume: tra il Quattro e il Cinquecento la chiesa di San Silvestro venne pi\u00f9 volte distrutta. Solo tra il 1884 e il 1886 venne costruita una diga che permise, nel corso del Novecento, uno sviluppo demografico ed economico stabile.\nNel corso della Grande Guerra fu teatro di aspri combattimenti vista la vicinanza al fronte del Piave.\nSimboli.\nIl DPR 21 dicembre 1989 ha concesso lo stemma del comune: \" di azzurro, all'olmo di verde, con tronco attraversante, al naturale, nodrito nella parte inferiore della campagna di verde, essa campagna caricata dal fiume di argento, uscente dai fianchi, posto a guisa di fascia-concava, fortemente diminuita, sdoppiata nel centro, tale da formare un ovale a modo d'isola, posta in fascia, di verde. Ornamenti esteriori di Comune.\"\nLa simbologia (l'olmo, la campagna, il fiume, l'isola) descrive l'ambiente del Comune ovvero le Grave di Papadopoli.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:"}
{"id": "37042", "revid": "322321", "url": "https://it.wikipedia.org/wiki?curid=37042", "title": "Cison di Valmarino", "text": "Cison di Valmarino (\"Cix\u00f3n\" in veneto) \u00e8 un comune italiano di abitanti della provincia di Treviso in Veneto.\nFa parte dei borghi pi\u00f9 belli d'Italia e dal 2019 si fregia del marchio di qualit\u00e0 turistico-ambientale della Bandiera arancione conferita dal Touring Club Italiano.\nGeografia fisica.\nTerritorio.\nIl comune copre un'area di 28,81 km\u00b2 ad un'altitudine di 261 m s.l.m.\nSi trova verso la fine della Vallata (chiamata anche Valsana), la vallata che da Vittorio Veneto arriva a Follina seguendo il corso del Soligo, chiusa a nord dalle Prealpi Bellunesi e a sud dalle Colline Trevigiane e dal Quartier del Piave.\nIl suo territorio fa parte della DOCG le Colline Unesco patrimonio dell'umanit\u00e0 del Prosecco e dell'Unione montana Prealpi Trevigiane.\nConfina a nord con la provincia di Belluno (con il nuovo comune di Borgo Valbelluna), a est con Revine Lago e Tarzo, a sud-est con Refrontolo, a sud con Pieve di Soligo e a ovest con Follina.\nDista circa 43\u00a0km da Treviso e 13 da Vittorio Veneto.\nStoria.\nPreistoria.\nFu certamente abitata fin dalla preistoria come testimoniano i ritrovamenti paleolitici a Follina, mesolitici a Valmareno e frammenti embrici dell'et\u00e0 del bronzo.\nL'et\u00e0 antica.\nPochi sono i reperti che testimoniano la presenza umana nel periodo precristiano. Forse in et\u00e0 romana di qui passava la via Claudia Augusta Altinate che collegava Altino alla Germania attraverso l'attuale passo di Resia. L'arteria, fondamentale sia dal punto di vista civile che militare, in questa zona valicava il passo di Praderadego e raggiungeva la Valbelluna.\nIl medioevo.\nDegli abitati stabili dovettero svilupparsi solo durante le invasioni barbariche (a questo periodo risale il primo nucleo dell'attuale Castelbrando, poi sede della signorie locali) e in particolare sotto il dominio dei Longobardi, la cui influenza era molto forte vista la vicinanza alla sede del Ducato di Ceneda. Secondo la tradizione, proprio allora fu costituito il feudo della Valmareno che, oltre a Cison, comprendeva anche le attuali Miane e Follina; sarebbe stato poi concesso ai vescovi di Ceneda dalla regina Teodolinda (fine VI secolo) e rimase sotto la loro autorit\u00e0 sia sotto il Regno dei Franchi, che durante il Sacro Romano Impero.\nAttorno all'XI secolo, ai vescovi succedettero le famiglie nobiliari. Il feudo pass\u00f2 ai conti di Porcia e, in seguito al matrimonio tra Sofia di Colfosco e Guecello Da Camino (XII secolo), ai Caminesi. Quando mor\u00ec senza eredi Rizzardo VI, ultimo dei Caminesi \"di Sopra\" (1335), il territorio pass\u00f2 per un breve periodo di nuovo ai vescovi, i quali infine lo diedero alla Repubblica di Venezia.\nLa Serenissima.\nSolo nel 1421, tuttavia, Venezia pot\u00e9 imporre definitivamente la propria podest\u00e0 a causa di una serie di eventi, come le rivendicazioni da parte dei Da Camino.\nIl 18 febbraio 1436 il doge Francesco Foscari affid\u00f2 il territorio a Erasmo da Narni (meglio conosciuto come \"Gattamelata\") e Brandolino da Bagnacavallo, noti condottieri che combatterono per la causa di Venezia. Tuttavia i conti erano costretti a pagare una gravosa tassa per i diritti feudali, sicch\u00e9 nel 1439 il primo rinunci\u00f2 ai suoi diritti cedendo tutta la signoria al secondo. I suoi discendenti, detti Brandolini e in seguito Brandolini D'Adda, tennero la Valmareno sino al 1797, quando la Serenissima cadde per mano di Napoleone.\nDall'Ottocento al fine Novecento.\nCison segu\u00ec le sorti di tutto il Veneto e, dopo essere passata dai francesi agli austriaci e viceversa, fu definitivamente austriaca divenendo parte del Regno Lombardo Veneto. Dal 1866 fu comune del Regno d'Italia.\nOggi.\nCison di Valmarino resta un borgo incantato meritevole di essere ammirato in tutte le stagioni grazie alle sue numerose manifestazioni che lo riempiono di turisti da tutta Italia.\nMonumenti e luoghi d'interesse.\nArchitetture religiose.\nChiesa dei santi Giovanni Battista e Maria Assunta.\nSi tratta di una pieve antichissima: un documento del 1170 asserisce che gi\u00e0 allora era parrocchia. L'attuale chiesa fu iniziata nel 1683, completata attorno al 1740 e consacrata il 31 maggio 1746 dal vescovo Lorenzo Da Ponte.\nAll'interno, a navata unica, si trovano statue di Marco Casagrande e, presso l'altare maggiore, due angeli di Antonio Bianchi. Di Egidio Dall'Oglio, pittore locale, sono un\"'Assunzione\" (copiata da una pala del Piazzetta ora conservata al Louvre) e una \"Nascita e morte del Battista\".\nArchitetture civili.\nPalazzo di Montalbano.\nLa costruzione era deputata all'esercizio di attivit\u00e0 politico-amministrative di Cison e conserv\u00f2 questo ruolo per secoli nonostante la presenza del castello. Quando nel 1337, il vicario generale del vescovo di Ceneda, Piero de Moxo, investe del feudo di Valmareno, i Caminesi Gerardo e Rizzardo tramite il loro procuratore Gaiacino di Aicardo, ha luogo una particolare cerimonia di consegna delle chiavi del feudo. La cerimonia si ripete tre volte, una presso il Castello di Costa di Cison, una presso la casa chiamata \u201cMons Albanus\u201d ed una presso la Chiesa Parrocchiale dei SS. Maria e Giovanni. Questo testimonia che il Palazzo di Montalbano era politicamente importante, paragonabile in termini giuridici e simbolici, alla Chiesa Parrocchiale ed al presidio militare del Castello. Quando nel 1349 il Castello e la curia di Valmareno sono venduti a Marin Faliero, costui affida ad un capitano la sorveglianza militare e ad un Gastaldo l'amministrazione civile (con i compiti di riscossione di rendite, decime, mude, e l'amministrazione della giustizia anche criminale). Il Gastaldo, notaio Enrico della Valmareno ha l'obbligo di abitare nel \u201cPalacium\u201d di Montalban e di curarne la manutenzione. Il palazzo di Montalbano \u00e8 stato distrutto quasi certamente dalle truppe di Francesco da Carrara, 200 padovani che nel mese di febbraio del 1383 stazionano nella valle per tre giorni e bruciano tutte le case assediando il Castello di Costa e andandosene solo dopo averne distrutto la porta e i belfredi\nLoggia.\nGi\u00e0 da fine Duecento su un lato della piazza \u00e8 attestata la presenza di strutture provvisorie e mobili (una tenda o una tettoia in legno) per l'espletamento degli atti amministrativi, queste strutture diventate col tempo solide strutture in muratura che assumono il nome di \u201cloggia\u201d. Cos\u00ec com'\u00e8 oggi la Loggia:\n\u201cLuogo deputato all'esercizio del potere feudale e allo scontro politico, la cancelleria. Nel 1599 gli abitanti di Cison e delle altre 11 regole del feudo di Valmareno, richiedono che gli statuti delle leggi fossero tradotti dal latino e pubblicati, la loro richiesta ebbe seguito nell'anno 1600.\nViene costruita tra 1647 e 1648 su progetto dell'architetto Michel Zambianco di Farra di Soligo oltre che da centro amministrativo, doveva funzionare da tribunale, dove, tre giorni alla settimana, il podest\u00e0 coadiuvato dal cancelliere doveva rendere giustizia penale e civile. Ai piani superiori aveva la sua residenza il Cancellier e il Cavalier di corte; nei sotterranei c'erano le carceri. \u00c8 nella sala delle udienze, riservata alle riunioni dei \u201cdodeci\u201d. \nNel 1653, in un momento di grave tensione politica tra i comuni e il podest\u00e0 Piccoli, questi tiene sotto sequestro i dodici rappresentanti per molte ore, minacciandoli \u201cdi voler far alla peggio\u201d e aggiungendo che gli abitanti del feudo \u201csino allora havevano bevuto vin dolce, ma che in avvenire volevano farli bever vin garbo, di quel bestiale, et voglio mortificarvi tutti\u201d. \nInoltre la piazza si trasformava, all'occorrenza, in triste palcoscenico per le esecuzioni delle condanne a morte, in verit\u00e0 non molte.\nCastelBrando.\n\u00c8 la fortezza che si erge sopra il paese e le sue aree rurali e industriali, dominando l'intera vallata.\nAree naturali.\nPlatano monumentale.\nNel giardino di Villa Brandolini sorge un grande \"Platanus orientalis\", la cui circonferenza \u00e8 di 6,2 metri, per un'altezza di 28; \u00e8 classificato nella lista dei circa 22.000 alberi monumentali italiani tutelati dalla guardia forestale e uno dei 16 dislocati in provincia di Treviso.\nCedro del Libano monumentale.\nNell'area del Castello sorge un grande \"Cedrus libani\", la cui circonferenza \u00e8 di 5,2 metri, per un'altezza di 22; \u00e8 classificato nella lista dei circa 22.000 alberi monumentali italiani tutelati dalla guardia forestale e uno dei 16 dislocati in provincia di Treviso.\nBosco delle Penne Mozze.\nIl Bosco delle Penne Mozze \u00e8 un\u2019area naturale e protetta compresa tra le Prealpi Trevigiane e il sistema collinare dell'Alta Pianura Trevigiana nel comune di Cison di Valmarino.\nGli alpini hanno posto al suo interno croci che rappresentano gli alpini trevigiani morti durante tutte le guerre, annualmente celebrano una messa in ricordo di questi alpini. Deriva da questo il nome \"penne mozze\".\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nDialetto.\nA Cison di Valmarino, oltre all'italiano, \u00e8 ovviamente parlato il veneto nella sua variante settentrionale, con marcate influenze bellunesi.\nEconomia.\nSin dal XVI secolo i Brandolini intrapresero una politica volta al potenziamento economico del feudo, intrattenendo rapporti commerciali con il Trevigiano, il Bellunese, il Friuli e la stessa Venezia. Negli anni venti del Settecento si tent\u00f2 di introdurre la produzione di tessuti di qualit\u00e0 che imitassero le tipologie straniere. Pi\u00f9 volte, inoltre, si cerc\u00f2 di istituire un mercato stabile nella contea. Ampiamente documentate sono le attivit\u00e0 artigianali e industriali, dalla lavorazione di lana e seta alla presenza di vari opifici (mulini, folli, segherie, fucina, fornaci), in gran parte mossi da un complesso sistema di canalizzazione. Il ruolo predominate dei conti nella vita economica e sociale di Cison era ben presente ancora nell'Ottocento, essendo ancora proprietari di gran parte dei terreni e degli opifici. In questo senso, si ricorda il ruolo di Luigi Alpago Novello, giovane medico condotto noto per le denunce rivolte contro i Brandolini, accusati di non curarsi della salute dei mezzadri.\nSull'esempio delle latterie bellunesi, nel 1882 fu aperta una latteria sociale con cui gestire al meglio questo genere di economia.\nFra le due guerre, il settore primario \u00e8 rappresentato ancora da un'agricoltura di sussistenza, basata sull'allevamento, la viticoltura e lo sfruttamento dei boschi. Le donne erano in gran parte occupate stagionalmente nelle filande. Come tutta la zona, tuttavia, molti abitanti furono costretti a trovare lavoro altrove, specie nella zona del Triangolo Industriale e nell'Europa centrale.\nInfrastrutture e trasporti.\nCison di Valmarino sorge poco distante (circa 14\u00a0km) dal casello di \"Vittorio Veneto Nord\" sull'Autostrada A27 d'Alemagna.\nLo scalo ferroviario pi\u00f9 prossimo \u00e8 situato anch'esso nel comune di Vittorio Veneto, ed \u00e8 l'omonima stazione, sulla linea Ponte nelle Alpi-Conegliano.\nAmministrazione.\nAltre informazioni amministrative.\nLa denominazione del comune fino al 1867 era Cison."}
{"id": "37043", "revid": "322321", "url": "https://it.wikipedia.org/wiki?curid=37043", "title": "Codogn\u00e8", "text": "Codogn\u00e8 o Codogn\u00e9 (pronuncia ; in veneto) \u00e8 un comune italiano di abitanti della provincia di Treviso in Veneto.\nOrigini del nome.\nIl toponimo \"Codogn\u00e8\" deriva dal latino *\"cot\u014dneum\" \u2018cotogno\u2019 (in latino classico \"cyd\u014dneum\"), con il suffisso collettivo comune -\"\u0113tum\", passato attraverso *\"-\u00e9t\" &gt; \"-\u00e9\".\nStoria.\nNel Medioevo, la localit\u00e0 veneta fu centro di una comunit\u00e0 benedettina.\nTra il XVIII e il XIX secolo a Codogn\u00e8 sostarono Napoleone, in transito durante la battaglia dei Camolli, e Ugo Foscolo, ospite a Villa Toderini, luogo di composizione di alcuni sonetti.\nMonumenti e luoghi d'interesse.\nArchitetture religiose.\nChiesa arcipretale di Sant'Andrea.\nLa chiesa parrocchiale di Codogn\u00e8, ubicata in localit\u00e0 \"Borgo Chiesa\", \u00e8 un edificio del XVIII secolo, con facciata a capanna, caratterizzata da un grande frontone dentellato e sovrastato da tre statue, sostenuto da quattro lunghe semicolonne corinzie. Al centro della facciata, un bassorilievo rettangolare rappresenta il santo a cui la chiesa \u00e8 consacrata.\nArchitetture civili.\nVille venete.\nDi seguito \u00e8 riportato un elenco delle ville venete presenti sul territorio comunale di Codogn\u00e8:\nAree naturali.\nIl territorio di Codogn\u00e8, fertile e perci\u00f2 in vasta parte agricolo, va ricordato per la presenza di diversi corsi d'acqua e di risorgive, ascrivibili al peculiare paesaggio dei \"pal\u00f9\" tra Livenza e Monticano, di cui Codogn\u00e8 \u00e8 il fulcro, assieme a San Fior di Sotto e Zopp\u00e8.\nPlatano monumentale.\nNel piazzale della chiesa di sant'Andrea sorge un grande \"Platanus orientalis\", la cui circonferenza \u00e8 di 4,3 metri, per un'altezza di 26; \u00e8 classificato nella lista dei circa alberi monumentali italiani tutelati dalla guardia forestale e uno dei 16 dislocati in provincia di Treviso.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il % della popolazione. Di seguito sono riportati i gruppi pi\u00f9 consistenti:\nGeografia antropica.\nFrazioni.\nAl comune di Codogn\u00e8 appartengono tre frazioni: Cimavilla e Cimetta, le pi\u00f9 a ovest, sorgono lungo la Strada Provinciale 15 Cadore-Mare, Roverbasso occupa invece l'area est del comune, comprendendo aree rurali di rilievo paesaggistico.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1869 aggregazione della frazione di Roverbasso staccata dal comune di Gaiarine.\nSport.\nCalcio.\nLa principale squadra di calcio del comune \u00e8 l\"U.S.C. Codogn\u00e8\" che milita in Seconda Categoria. I colori sociali sono il bianco e l'azzurro.\nPallavolo.\nLa squadra di volley del comune \u00e8 la \"Spaccio Occhiali Vision - Volley Codogn\u00e8\" che milita in serie B2. I colori della societ\u00e0 sono anch'essi bianco e blu."}
{"id": "37045", "revid": "322321", "url": "https://it.wikipedia.org/wiki?curid=37045", "title": "Cordignano", "text": "Cordignano (\"San Cas\u00e0n de 'l M\u00e8sch\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nSituato al confine tra Veneto e Friuli Venezia Giulia (provincia di Pordenone), il comune di Cordignano abbraccia una notevole porzione di territorio, di altitudine variabile tra i 25 e i , estendendosi dall'altopiano del Cansiglio alla pianura sottostante, a nord della Strada statale 13 Pontebbana.\nElemento che caratterizza fortemente il territorio \u00e8 la presenza del fiume Meschio, che attraversa tutto il comune, provenendo dal vittoriese.\nStoria.\nIl primo nucleo abitato del territorio dell'attuale comune risale alla preistoria. Si ha poi traccia di un castelliere (conosciuto come \"Castelir\") databile tra XIV e X secolo a.C., nell'area nord, ai piedi delle Prealpi bellunesi.\nIn et\u00e0 romana l'area continu\u00f2 a svilupparsi prevalentemente nel campo agricolo, costituendo un'attiva comunit\u00e0 agricola ancora testimoniata in et\u00e0 medievale. Fu in questo periodo che il centro assunse il toponimo \"Corticionus\" (da cui Cordignano).\nNel XIII secolo divenne curia dei Da Camino, poi tra XV e XVIII secolo fu feudo dei Rangoni di Modena, passando nel Settecento al ramo dei Mocenigo di Venezia aventi dimora a San Stae.\nNel Novecento Cordignano va ricordato per lo sviluppo dell'artigianato e poi dell'industria, ancora oggi fiorente, mutando in parte l'orientamento agricolo dei secoli precedenti e comportando, cos\u00ec, anche un ridisegno del territorio, con vaste zone industriali e nuove infrastrutture.\nMonumenti e luoghi d'interesse.\nArchitetture religiose.\nChiese.\nI diversi centri che disegnano il territorio comunale, di origine perlopi\u00f9 rurale, trovano il loro centro in antichi edifici religiosi; si elencano di seguito quelli di rilievo storico-architettonico:\nArchitetture civili.\nTra le architetture civili di una certa rilevanza, il passato agricolo ha lasciato vecchi borghi (tra i quali si ricordano quelli porticati del centro del capoluogo, di epoca seicentesca), case rurali e alcune ville padronali, sedi delle famiglie che hanno avuto influenza sul territorio ed espressioni architettoniche del loro prestigio.\nVille venete.\nDi seguito si elencano le principali ville venete presenti nel comune:\nPalazzo del dazio.\nEdificio del XVI secolo presente in frazione Ponte della Muda, il Palazzo del dazio era sede doganale posta nell'unico luogo di attraversamento del Meschio sulla linea Venezia-Udine, appunto il \"ponte della muda\" che ha dato nome alla localit\u00e0.\nLa struttura ha un ampio porticato coperto da volte a crociera al piano terra, con archi a tutto sesto sostenuti da colonne impreziosite da elementi scultorei; il primo piano \u00e8 aperto da monofore rettangolari e sovrastato da un ammezzato nel sottotetto.\nAree naturali.\nL'abitato di Cordignano \u00e8 lambito a sud dal fiume Meschio, che passa per il centro del paese all'altezza della piazza Italia, bagnando la parte nord del parco di villa Rota Brandolini d'Adda.\nLe numerose anse e gli argini verdi del corso d'acqua, circondati da numerose aree dove il paesaggio rurale conserva una certa integrit\u00e0, caratterizzano fortemente il territorio di Cordignano.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:"}
{"id": "37048", "revid": "125618458", "url": "https://it.wikipedia.org/wiki?curid=37048", "title": "Crocetta del Montello", "text": "Crocetta del Montello (\"Crozeta\" in veneto) \u00e8 un comune italiano di abitanti della provincia di Treviso in Veneto.\nOrigini del nome.\nIl toponimo Crocetta indicherebbe un incrocio fra strade attorno al quale si sarebbe sviluppata la localit\u00e0.\nStoria.\nLa nascita di Crocetta \u00e8 recente e in origine rappresentava una modesta localit\u00e0 di campagna dipendente da Nogar\u00e8. Quando Ciano e Nogar\u00e8 andarono a formare un comune autonomo (1902), si scelse di porre la sede comunale proprio alla Crocetta, a met\u00e0 strada fra le due frazioni; attorno al municipio fin\u00ec per svilupparsi l'odierna cittadina.\nDurante la seconda guerra mondiale la zona fu caratterizzata da un'attiva presenza partigiana. Il 26 agosto 1944 i tedeschi bruciarono per rappresaglia un'osteria del paese e poco lontano fucilarono sei partigiani prelevati dal carcere di Montebelluna. Quattro giorni pi\u00f9 tardi, nel corso di un rastrellamento nella frazione di Ciano, i nazisti catturarono ed impiccarono due civili.\nA Crocetta del Montello ebbe sede la Corte dei Conti della Repubblica Sociale Italiana, presidiata dalla X\u00aa Flottiglia MAS. Il 2 gennaio 1945 proprio i militi di questo reparto, dopo una serie di torture e sevizie, fucilarono presso il cimitero di Ciano cinque partigiani.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nCultura.\nCrocetta del Montello dispone di un museo civico di notevole interesse, in cui sono conservati un corno preistorico di Mammut e un piccolo scheletro di dinosauro, oltre a molti altri reperti archeologici.\nIl museo \u00e8 stato aperto al pubblico nel 1978 con il contributo di numerosi studiosi di archeologia, tra cui il prof. Giuliano Palmieri, docente di Greco e Latino al Liceo ginnasio statale Antonio Canova di Treviso fino ai primi anni 2000..\nEconomia.\nNel giro di una ventina d'anni, dal 1965 al 1985, grazie all'intraprendenza ed all'intelligenza di molti imprenditori, circa un centinaio di aziende artigianali ed industriali, anche di dimensione medio-grande, si sono inserite nel tessuto produttivo del Comune, alcune delle quali molto significative: una decina di calzaturifici, quattro-cinque aziende meccaniche, quattro di confezioni, tre aziende vinicole, ed altre nel settore conserviero e nel settore dei macchinari industriali.\nOggi l'economia di Crocetta si basa su una rete di agricoltura familiare, piccole industrie e servizi. Nella zona si producono ghiaia e calcare. Il paese beneficia indirettamente anche della produzione vinicola delle vicine colline, in particolare del Prosecco di Valdobbiadene.\nInfrastrutture e trasporti.\nPosta lungo la via Erizzo, dal 1913 al 1931 Crocetta del Montello fu servita da una stazione della Tranvia Montebelluna-Valdobbiadene che, al tempo, rappresent\u00f2 un importante strumento di sviluppo per l'economia della zona.\nAmministrazione.\nAltre informazioni amministrative.\nIl comune di Crocetta del Montello \u00e8 stato costituito nel 1902 staccando le frazioni Ciano e Nogar\u00e8 dal comune di Cornuda.\nLa denominazione del comune fino al 1928 era Crocetta Trevigiana e l'appellativo serv\u00ec per distinguerlo dall'omonimo comune della provincia di Rovigo. Nel 1928 cambi\u00f2 il predicato in \"del Montello\" in riferimento agli eventi della Grande Guerra."}
{"id": "37049", "revid": "125416115", "url": "https://it.wikipedia.org/wiki?curid=37049", "title": "Canopo", "text": "Canopo (: ; \u03b1 Car / \u03b1 Carinae / Alfa Carinae) \u00e8 la seconda stella pi\u00f9 brillante del cielo notturno, con una magnitudine apparente di \u22120,74; giace nella parte nordoccidentale della costellazione della Carena \u2013\u00a0di cui \u00e8 la stella pi\u00f9 luminosa\u00a0\u2013, a sud della Poppa e del Cane Maggiore.\nLa sua luminosit\u00e0 apparente \u00e8 pari, ad occhio nudo, a circa la met\u00e0 di quella di Sirio, mentre appare molto pi\u00f9 brillante della terza, il sistema di ; nonostante ci\u00f2, \u00e8 meno nota popolarmente di altre stelle anche meno brillanti, come Arturo, Vega e Rigel. La causa di ci\u00f2 \u00e8 che pu\u00f2 essere osservata solo da latitudini pi\u00f9 meridionali del 37\u00ba parallelo N; inoltre, appare in un'area di cielo relativamente isolata e lontana da grandi o caratteristiche formazioni stellari, come la Croce del Sud.\nCanopo \u00e8 propriamente una supergigante gialla, un rarissimo tipo di stella supergigante di classe spettrale F (data la sua temperatura superficiale pari a 7500 K, che invero le conferisce un colore bianco-giallastro), che si ritiene essere uno stato transitorio tra la fase di supergigante rossa e quella di supergigante blu. La sua magnitudine assoluta \u00e8 pari a \u22125,53, che, associata alla sua distanza dalla Terra, pari a circa 310 anni luce, ne fa una stella molto luminosa, circa 15.000 volte il nostro Sole. Nonostante la grande luminosit\u00e0, si ritiene che la stella non possieda una massa molto elevata: il valore su cui la comunit\u00e0 scientifica \u00e8 maggiormente orientata \u00e8 pari a circa 8-9 masse solari, il che la pone al limite tra le stelle di massa intermedia e le stelle massicce. Le dimensioni della stella sono vaste (il raggio sarebbe pari a circa 71,5 volte quello della nostra stella), ma comunque inferiori a quelle delle pi\u00f9 imponenti supergiganti rosse, come Betelgeuse o Antares.\nCanopo \u00e8 una stella nota fin dall'antichit\u00e0: era conosciuta dagli Egizi, i quali la potevano osservare senza difficolt\u00e0, cos\u00ec come dai Greci, che la consideravano il remo pi\u00f9 meridionale della grande costellazione della Nave Argo.\nOsservazione.\nCanopo si trova nell'emisfero australe, ad una declinazione di \u221252\u00b0 42' (all'epoca J2000.0); \u00e8 visibile sull'orizzonte meridionale nei mesi invernali anche dalle isole siciliane di Linosa e Lampedusa, o dalla costa africana del Mediterraneo, oltre che dagli stati meridionali degli Stati Uniti. Da localit\u00e0 come Melbourne, in Australia, o Wellington, in Nuova Zelanda, si presenta invece circumpolare, e domina i cieli notturni dell'estate australe. Si presenta ad occhio nudo come una stella di un colore bianco-giallastro, in una posizione relativamente isolata rispetto ad altre stelle appariscenti.\nCon una magnitudine apparente pari a \u22120,74, Canopo \u00e8 la seconda stella del cielo in ordine di luminosit\u00e0, dopo Sirio; la sua brillantezza pu\u00f2 rivaleggiare con quella di alcuni pianeti, come Mercurio e Marte, mentre appare decisamente meno luminosa di Giove e Venere. La sua grande lontananza dall'eclittica fa per\u00f2 in modo che gli oggetti brillanti del sistema solare si trovino sempre lontani, sulla volta celeste, dalla stella.\nDall'emisfero australe, Canopo \u00e8 una delle prime stelle a rendersi visibile subito dopo il tramonto del Sole e una delle ultime a sparire nel chiarore dell'alba; in particolari e rare situazioni potrebbe anche essere scorta con il Sole rasente l'orizzonte, a patto di trovarsi in alta quota e con condizioni eccezionali di visibilit\u00e0, come spesso accade in Antartide.\nSulla volta celeste, Sirio e Canopo distano fra loro circa 36\u00b0, quasi esclusivamente in declinazione, cos\u00ec di fatto Canopo si trova 36\u00b0 a sud di Sirio e le due stelle culminano a pochi minuti di differenza l'una dall'altra; alla latitudine di 35\u00b0S, molto prossima a quella di grandi citt\u00e0 come Buenos Aires e Sydney, quando le due stelle sono al culmine si trovano entrambe a 18\u00b0 dallo zenit, una verso nord e l'altra verso sud.\nCanopo nelle epoche precessionali.\nCanopo \u00e8 la stella luminosa pi\u00f9 vicina al polo sud dell'eclittica (ad appena 13\u00b052'); ci\u00f2 comporta che, nel corso dell'avanzamento della precessione degli equinozi, questa stella non raggiunga mai declinazioni inferiori ai \u221252\u00b0. In quest'epoca si trova nel punto pi\u00f9 settentrionale visibile, ed \u00e8 in lenta \"discesa\" verso sud, assieme a Sirio e ; nell'epoca precessionale opposta, avvenuta circa 12.000 anni fa, Canopo possedeva una declinazione molto pi\u00f9 australe di quella attuale, e poteva, con una buona approssimazione, essere utilizzata come \"Stella Polare Australe\", indicatrice del polo sud celeste. Per la precisione si trov\u00f2 a 9\u00b035' dal polo sud. L'epoca precessionale opposta alla nostra riavverr\u00e0 fra altri 13.000 anni circa.\nDurante l'et\u00e0 classica, circa 2000-3000 anni fa, la declinazione di questa stella era molto simile a quella attuale: non era osservabile n\u00e9 da Roma n\u00e9 da Atene, ma diventava visibile dalle coste africane, da Creta e da Cipro; era pertanto sconosciuta ai popoli del nord Europa, ma non a quelli mediterranei.\nGrazie proprio alla sua posizione, lontana dall'eclittica (il piano orbitale del sistema solare) a differenza di Sirio, e alla sua luminosit\u00e0, Canopo \u00e8 spesso usata dalle sonde spaziali per orientarsi nello spazio, usando una speciale camera conosciuta come \"Canopus Star Tracker\".\nAmbiente galattico.\nSecondo alcuni studi, Canopo farebbe parte della cosiddetta Associazione Scorpius-Centaurus, una brillante associazione stellare che raggruppa stelle che presentano valori di moto proprio simili che indicano una comune origine in una nube molecolare gigante; i membri pi\u00f9 brillanti di quest'associazione sono in prevalenza di colore blu e la loro et\u00e0 \u00e8 relativamente piccola, stimabile attorno ai 5-15 milioni di anni. In linea di massima si pu\u00f2 affermare che quasi tutte le stelle azzurre brillanti visibili fra le costellazioni dello Scorpione, del Lupo, del Centauro, della Croce del Sud e della Carena (compreso l'ammasso delle Pleiadi del Sud) facciano parte di quest'associazione.\nCanopo si trova nel Braccio di Orione, lo stesso braccio di spirale minore posto tra il Braccio di Perseo e il Braccio del Sagittario, al cui interno \u00e8 situato anche il nostro sistema solare; i due bracci sono separati da circa 6500 anni luce di distanza. Secondo la misura della parallasse operata dal satellite \"Hipparcos\", che ha restituito un valore di 10,43 \u00b1 0,53 millisecondi d'arco, Canopo si trova ad una distanza di 310 anni luce (96 parsec) dalla Terra. Prima di Hipparcos le stime variavano notevolmente, arrivando persino a fino a 1200 anni luce di distanza; se quest'ultimo valore fosse stato corretto, Canopo sarebbe stata una delle stelle pi\u00f9 brillanti della Via Lattea. Le difficolt\u00e0 nella misura della distanza di Canopo derivavano dalla sua natura inusuale; quella delle supergiganti gialle \u00e8 infatti una classe stellare molto rara e per certi versi ancora misteriosa.\nL'area di cielo in cui si trova Canopo \u00e8 visibilmente priva di altre stelle appariscenti: poco a nord-ovest si trova infatti , che \u00e8 solo di terza magnitudine; circa 17 gradi pi\u00f9 a sud si trova invece la Grande Nube di Magellano, la quale \u00e8 per\u00f2 una galassia satellite della nostra. La scia luminosa della Via Lattea corre invece una ventina di gradi a nord-ovest; questo tratto appare molto ricco di stelle grazie alla presenza di una vastissima fascia di stelle giovani e luminose lunga ben 3000 anni luce e nota come Cintura di Gould, in questo tratto particolarmente ricca.\nCaratteristiche fisiche e strutturali.\nCanopo \u00e8 una stella evoluta molto brillante: si tratta infatti non solo della seconda stella pi\u00f9 brillante del cielo vista dal nostro sistema solare, ma anche della stella supergigante di classe F pi\u00f9 luminosa nel nostro settore galattico, nonch\u00e9 la stella supergigante pi\u00f9 luminosa se osservata ai raggi X. Stelle come questa sono relativamente rare e per questo poco conosciute; secondo i modelli evolutivi tradizionalmente accettati, esiste una discrepanza fra la diffusione reale di questo tipo di stelle e quella prevista. Alcuni scienziati, studiando nel dettaglio alcune stelle come Canopo, giunsero alla conclusione che l'abbondanza di queste stelle sarebbe meglio spiegabile con modelli evoluzionistici che considerino pure gli effetti della rotazione.\nDimensioni, luminosit\u00e0 e massa.\nIl diametro di Canopo misurerebbe 0,6 UA (il diametro angolare misurato \u00e8 di 0,0066 secondi d'arco), pari a 65 volte quello del Sole. Se si immagina di porre Canopo al centro del sistema solare, occuperebbe 3/4 dell'orbita di Mercurio. Un pianeta con condizioni climatiche simili alla Terra, ossia posto nella zona abitabile, potrebbe stare ad una distanza tre volte superiore a quella di Plutone.\nLa sua distanza di 310 anni luce dalla Terra, associata alla vasta superficie radiante ed alla grande luminosit\u00e0 apparente ne fanno una stella 15.000 volte pi\u00f9 luminosa del Sole (alcune stime parlano di 200.000 volte), la pi\u00f9 brillante nel raggio di circa 700 anni luce. \u00c8 molto pi\u00f9 luminosa dell'unica stella che sembra pi\u00f9 luminosa vista dalla Terra: Sirio \u00e8 appena 22 volte pi\u00f9 luminosa del Sole, e sembra pi\u00f9 brillante solo perch\u00e9 enormemente pi\u00f9 vicina (8 anni luce contro i 310 di Canopo). In effetti, per una grande percentuale delle stelle relativamente vicine a noi, Canopo \u00e8 \"la stella pi\u00f9 brillante del cielo\".\nLa classificazione di Canopo secondo il SIMBAD \u00e8 F0II, ossia una stella gigante brillante; tuttavia secondo altri autori la classificazione pi\u00f9 corretta sarebbe F0Ia, che pi\u00f9 si adatterebbe ad una stella con una luminosit\u00e0 pari a 13.000 - 15.000 L. Le supergiganti di tipo F sono in effetti rare e abbastanza poco conosciute; gli astronomi le considerano uno stato transitorio verso o dallo stadio di supergigante rossa, nel primo caso lasciandosi alle spalle la sequenza principale, nel secondo caso evolvendo verso lo stadio di supergigante blu; per questa ragione l'et\u00e0 di Canopo \u00e8 ancora oggetto di dibattito.\nMetallicit\u00e0.\nNel corso degli anni ottanta \u00e8 stata analizzata in dettaglio la metallicit\u00e0 di questa stella. Secondo questi studi, l'azoto sarebbe presente in quantit\u00e0 5 volte superiore rispetto al Sole; tuttavia, questo valore non \u00e8 dato per certo, poich\u00e9 si basa su solo tre deboli linee di emissione e potrebbe dunque venire confutato nel corso di ulteriori studi, specialmente condotti nel vicino infrarosso. Il sodio sarebbe presente in percentuale leggermente superiore rispetto al Sole, una caratteristica in genere comune nelle stelle giovani. Tramite l'analisi dei parametri delle interazioni di Van der Waals 6C ottenute dalle righe spettrali si \u00e8 determinato che la presenza di alluminio \u00e8 tre volte inferiore alla percentuale riscontrata nello spettro della nostra stella; anche in questo caso, potrebbero esserci delle imprecisioni di calcolo. Pi\u00f9 in generale, si pu\u00f2 affermare che, con l'eccezione di alcuni elementi presenti in quantit\u00e0 maggiore o leggerissimamente minore, la composizione di Canopo non \u00e8 molto differente da quella del nostro Sole, specialmente se si considerano gli elementi pi\u00f9 pesanti.\nFotosfera, atmosfera e campo magnetico.\nLa fotosfera di Canopo \u00e8 stata studiata da un gran numero di interferometri a Terra. Sulla superficie della stella sono presenti diverse celle convettive. Alcuni scienziati utilizzarono il modello del trasferimento radiativo per mostrare che la convezione fotosferica sulle supergiganti rosse pu\u00f2 essere individuata dai moderni interferometri nel vicino infrarosso; sebbene Canopo sia una supergigante gialla e non una supergigante rossa, la presenza sulla sua superficie di strutture fotosferiche e di un campo magnetico variabile suggerisce che il modello sia valido anche per questo tipo di astri. La temperatura superficiale sarebbe compresa fra due valori estremi pari a 7350 \u00b1 30 K e a 7550 K.\nL'atmosfera di Canopo \u00e8 stata studiata tramite un gran numero di strumenti astronomici, fra i quali il Telescopio Spaziale Hubble, il Chandra X-ray Observatory e il FUSE; durante queste osservazioni sono state scoperte una serie di propriet\u00e0 inaspettate.\nLa caratteristica pi\u00f9 insolita \u00e8 la presenza di un vento stellare particolarmente forte, la cui velocit\u00e0 si aggira sui 4000 km/s, un valore eccezionale per un vento stellare relativamente basso, mentre la temperatura \u00e8 di circa 5000 kelvin; lo studio del vento stellare sulle supergiganti gialle \u00e8 particolarmente interessante, poich\u00e9 per questo tipo di stelle la sua struttura e il meccanismo di guida \u00e8 sconosciuto.\nIl telescopio Chandra ha rilevato la presenza di una corona con dei picchi di temperature che arrivano fino a 20 milioni di K; Nonostante ci\u00f2, l'estensione dell'atmosfera di Canopo \u00e8 relativamente piccola rispetto ad altre stelle, se rapportata al raggio della stella. La presenza di Fe I sulla superficie di Canopo \u00e8 notevolmente inferiore a quella del Sole.\nTramite l'effetto Zeeman, nel 1986 si \u00e8 indagato sulla natura del campo magnetico di Canopo; si \u00e8 cos\u00ec trovato che la stella possiede un campo molto debole e leggermente variabile da 2,5 a 5\u03c3. Tramite l'analisi del periodogramma si \u00e8 poi ottenuto il periodo del ciclo di variazione, che risulta essere di circa 6,90 giorni; la variazione \u00e8 armonica. Questo breve periodo tenderebbe a escludere l'interpretazione secondo la quale la variabilit\u00e0 del campo magnetico sarebbe legata ad una rotazione obliqua; il periodo di pulsazione radiale fondamentale di Canopo pu\u00f2 essere stimato come pari ad alcuni giorni, ma senza aver stabilito la natura armonica della variazione ogni speculazione \u00e8 prematura. Uno studio successivo mette per\u00f2 in dubbio la variabilit\u00e0 del campo magnetico; secondo questa ricerca, la causa della variabilit\u00e0 riscontrata nelle analisi non sarebbe dovuta al campo magnetico proprio della stella, ma all'instabilit\u00e0 degli stessi strumenti utilizzati per determinarla.\nEvoluzione futura.\nCanopo si trova in uno stadio avanzato della sua evoluzione: ha infatti gi\u00e0 concluso la fase stabile della sequenza principale ed attualmente si trova nella fase di supergigante gialla, ma \u00e8 previsto che Canopo possa evolvere entro tempi astronomicamente brevi verso la fase di supergigante blu o supergigante rossa. Gli astronomi ritengono che la stella, per via della sua massa, durante la sua fase di sequenza principale sia stata una stella di classe B, dal tipico colore bianco-azzurro. Conclusa questa fase di stabilit\u00e0, la stella avrebbe subito una serie di collassi che ne avrebbero innescato le successive reazioni nucleari, provocandone alla fine l'espansione allo stato attuale di stella supergigante.\nSecondo i modelli fisico-matematici dell'evoluzione stellare, nel nucleo di Canopo sarebbe attualmente in corso di svolgimento il processo di fusione dell'elio in carbonio e ossigeno tramite il processo tre alfa. Alcuni scienziati, studiando le stelle che sono state e che saranno le pi\u00f9 luminose viste dalla Terra, hanno suggerito che Canopo potrebbe esplodere come supernova di tipo II prima ancora di ritornare, con l'allontanamento di Sirio da noi, ad essere la stella pi\u00f9 luminosa del cielo notturno, in un tempo compreso fra 480.000 e 990.000 anni. D'altra parte, in studi pi\u00f9 recenti si \u00e8 ipotizzato che Canopo abbia una massa di poco inferiore a quella minima prevista per diventare una supernova; la sua luminosit\u00e0 suggerisce che la sua massa originaria sia di circa otto o nove volte quella del Sole, pertanto potrebbe accadere ci\u00f2 che \u00e8 successo alla compagna di Sirio, Sirio B, ossia che al termine della sua esistenza possa perdere gli strati esterni in una spettacolare nebulosa planetaria, mentre il suo nucleo collassa, degenerando, in una nana bianca con una densit\u00e0 particolarmente elevata. Gran parte delle nane bianche sono , ma in questo caso la sua massa sarebbe sufficiente per trasformarla in una rara .\nLuminosit\u00e0 apparente comparata nel tempo.\nCanopo divenne per la prima volta la stella pi\u00f9 brillante nel cielo terrestre circa 3,7 milioni di anni fa e vi rimase fino a 1,37 milioni di anni fa; il momento di massima vicinanza al Sole avvenne 3,11 milioni di anni fa, quando le due stelle si trovarono a circa 177 anni luce di distanza e Canopo raggiunse una magnitudine apparente pari a \u22121,86. In seguito, per alcune centinaia di migliaia di anni fu superata in luminosit\u00e0 da altre due stelle, fra le quali Algol, che transitarono a pochissimi anni luce da noi, diventando dei veri \"fari\" nel cielo stellato.\nCanopo ritorn\u00f2 ad essere la stella pi\u00f9 brillante del cielo circa 950.000 anni fa, quando si trovava a 252 anni luce di distanza e possedeva una magnitudine apparente di \u22121,09. Circa 420.000 anni fa, la sua luminosit\u00e0 fu nuovamente superata da altre due stelle che transitarono vicine a noi: la prima fu Aldebaran e la seconda Capella, entrambe visibili in particolare nel cielo boreale, quando transitarono nella direzione oggi occupata dalle attuali costellazioni di Cassiopea, Andromeda e Perseo. Quando queste stelle si allontanarono da noi, Canopo torn\u00f2 ad essere la pi\u00f9 luminosa: 160.000 anni fa, gi\u00e0 si trovava a 302 anni luce e la sua magnitudine era molto simile a quella odierna, ma nonostante ci\u00f2 rest\u00f2 la stella pi\u00f9 brillante del cielo fino all'avvicinarsi, 90.000 anni fa, della stella Sirio, che divenne da allora la stella pi\u00f9 luminosa del cielo.\nEntro 210.000 anni, la luminosit\u00e0 di Sirio, ormai in diminuzione, verr\u00e0 superata da quella di Vega, in avvicinamento a noi; probabilmente, quando anche Vega si sar\u00e0 riallontanata, la stella pi\u00f9 luminosa del cielo torner\u00e0 ad essere Canopo, che a quel punto, fra 480.000 anni, avr\u00e0 una magnitudine di \u22120,40. Affinch\u00e9, al ritmo attuale, la sua luminosit\u00e0 scenda alla magnitudine 0, occorreranno quasi un milione di anni, mentre per diventare di magnitudine 1 ce ne vorranno ben 5 milioni.\nCanopo nella storia e nella cultura.\nA causa della sua grande luminosit\u00e0, Canopo, nonostante sia una stella difficile da osservare da latitudini come quelle del bacino del Mediterraneo, ha avuto grande influenza nella cultura e nella mitologia di diversi popoli antichi; dalla Cina centro-meridionale e dall'India la stella appare invece perfettamente osservabile.\nEtimologia.\nIl nome \"Canopo\" viene fatto comunemente derivare da due origini diverse, entrambe menzionate nel noto testo di mitologia stellare, \"Star Names: Their Lore and Meaning\" di Richard Hinckley Allen; quale delle due sia corretta \u00e8 materia di speculazione.\nLa prima teoria deriva dalla leggenda della Guerra di Troia: poich\u00e9 la costellazione Carena faceva parte della gigantesca costellazione della Nave Argo, che rappresentava la nave usata da Giasone e gli Argonauti, alla stella pi\u00f9 brillante di questa costellazione fu dato il nome del pilota di una nave menzionata in un'altra leggenda greca; Canopus era infatti il pilota della nave di Menelao, che fece rotta verso Troia nel suo tentativo di riconquistare Elena di Troia dopo che era stata presa da Paride. Come la nave giunse in Egitto, Canopo fu morso da un serpente e mor\u00ec; fu cos\u00ec che in suo onore sarebbe stata intitolata sia la citt\u00e0 portuale che sorge nell'area dello sbarco, Canopo appunto, sia la stella pi\u00f9 brillante che appare poco sopra l'orizzonte meridionale in questo sito geografico.\nL'altra etimologia del nome \u00e8 quella che viene dal Copto \"Kahi Nub\" (\"Terra d'oro\"), che si riferisce al modo in cui questa stella appare vicino all'orizzonte in Egitto, arrossata dall'estinzione atmosferica. In Egitto c'\u00e8 anche l'antico porto, oggi in rovina, chiamato, come visto in precedenza, con lo stesso nome della stella, vicino alla foce del Nilo; la Battaglia del Nilo si svolse nelle vicinanze di questo sito.\nUna terza possibilit\u00e0 \u00e8 data dalle lingue semitiche, come ad esempio dall'arabo \"Janub\" (\u062c\u0646\u0648\u0628) che significa Sud. Il muro sudorientale della Ka\u02bfba islamica punta verso Canopo ed \u00e8 chiamato appunto Janub.\nPresso i Greci la stella era nota come \u039a\u03ac\u03bd\u03c9\u03b2\u03bf\u03c2 (\"K\u00e0nobos\"), come riporta Tolomeo nell'Almagesto e cos\u00ec era chiamata anche da Eratostene, o \u039a\u03ac\u03bd\u03c9\u03c0\u03bf\u03c2 (\"K\u00e0nopos\"), come riportato da Ipparco; il nome in seguito pass\u00f2 in latino, trascritto come \"Canobus\", o \"Canopus\", fino all'attuale nome, derivato dal \"Canopus\". L'astronomo greco Arato, nel 270 a.C., come pure Eudosso e Ipparco, la chiamano \"Pedalion\", ossia il timone, mentre l'oratore romano Cicerone la chiama con la variante latina del termine timone, \"Gubernaculum\". In inglese, vista la tradizione di mantenere la variante latina dei nomi delle stelle, il nome in uso \u00e8 Canopus.\nCulti medio-orientali.\nPer molti secoli, i popoli arabi provarono grande rispetto e fascino nei confronti della stella Canopo. Uno dei nomi che questi popoli assegnavano alla stella era \"Suhail\"; Suhail \u00e8 anche il nome assegnato a diverse altre stelle del sud, si pensi ad esempio alla stella , nota come \"Al Suhail\". Questa parola ha il significato di \"piano\", \"piatto\", probabilmente in riferimento al fatto che si osserva sempre pi\u00f9 alta sull'orizzonte scendendo verso sud, ossia verso le pianure del sud Arabia e specialmente dell'Africa sahariana; \u00e8 interessante notare infatti come \"Sahl\" sarebbe la parola all'origine del termine Sahel, che indica la fascia a sud del deserto del Sahara.\nContrapposto a \"Suhail\" vi \u00e8 il termine \"Wezen\", ossia \"pesante\"; Canopo riporta anche il nome Wezen, probabilmente in riferimento al fatto che una stella cos\u00ec luminosa, se resta vicina all'orizzonte, pu\u00f2 essere solo a causa della sua \"pesantezza\", che non la fa elevare nel cielo, restando sempre molto bassa e quasi rasente il suolo. Anche altre stelle riportano come nome proprio Wezen, come ad esempio .\nUna leggenda araba racconta la storia di un giovane chiamato Suhail, che potrebbe essere Canopo, che spos\u00f2 la nubile Al Jauzah, rappresentata dalla costellazione di Orione; egli in seguito la uccise e fu costretto a scappare, inseguito da Sirio. Un'altra versione della storia afferma che Al Jauzah ripudi\u00f2 Suhail, spingendolo con violenza verso sud a calci. Entrambe le versioni probabilmente sono nate per spiegare la grande separazione di Canopo, visibile molto a sud, rispetto ad altre stelle molto luminose ma pi\u00f9 alte nel cielo, come Sirio, la costellazione di Orione, Procione e le altre brillanti costellazioni invernali.\nAnche presso i beduini del Negev e del Sinai la stella era nota come \"Suhayl\"; assieme alla Stella Polare, era l'astro principale utilizzato per orientarsi durante la notte. Poich\u00e9, a differenza della Polare, che \u00e8 sempre visibile, appare e sparisce sotto l'orizzonte, Canopo venne associata alla imprevedibilit\u00e0 e alla instabilit\u00e0 della natura.\nIn altre culture.\nIn Cina Canopo \u00e8 nota come \u8001\u4eba\u661f (L\u01ceor\u00e9nx\u012bng, la stella dell'Anziano) oppure \u0633\u0647\u064a\u0644 (Suhayl) in una variante araba; presso il popolo cinese fu oggetto di culto fino al 100 a.C. Presso gli aborigeni australiani invece, la stella era chiamata \"Waa\", il corvo.\nSecondo l'astronomia Hindu, Canopo \u00e8 invece chiamata \"Agasti\" o \"Agastya\"; Agastya \u00e8 il pi\u00f9 grande dei rishi di Saptarshi, ossia dei sette saggi che percepiscono dall'essere supremo Brahman gli inni dei Veda, mentre si trovano in meditazione profonda. Figlio di Varu\u1e47a, la divinit\u00e0 dell'acqua, Agastya \u00e8 spesso citato dalla letteratura in sanscrito. L'associazione fra questa stella con una figura legata all'acqua \u00e8 probabilmente dovuta al fatto che la presenza di Canopo in cielo indica l'acquietarsi della stagione monsonica, mentre il suo tramontare nelle ore serali preannuncia l'arrivo della stagione delle piogge.\nNella mitologia guanci dell'isola di Tenerife (Spagna), la stella Canopo era legata alla dea Chaxiraxi.\nNella fantascienza.\nNel Ciclo di Dune di Frank Herbert intorno a Canopo, precisamente nella terza posizione orbitale, ruota il pianeta desertico Arrakis, conosciuto col nome di Dune dai nativi Fremen. Il pianeta ha un ruolo notevole nei romanzi in quanto \u00e8 l'unico luogo conosciuto nell'Universo dal quale pu\u00f2 essere estratta la spezia \"melange\", capace, attraverso una speciale lavorazione, di permettere ai Navigatori della potente Gilda Spaziale di individuare la rotta corretta attraverso lo spazio-tempo senza l'uso di computer e permettere in questo modo la navigazione e il commercio interstellare monopolizzato dalla Gilda e dalla CHOAM, l'ente per lo sviluppo economico dell'Impero.\nAstronautica.\nLa sonda Mariner IV lanciata dalla NASA nel 1964 us\u00f2 la stella Canopo come punto di riferimento nel suo viaggio verso Marte; due sensori puntavano uno il Sole e l'altro la stella Canopo, per mantenere la sonda orientata verso la giusta rotta."}
{"id": "37053", "revid": "597169", "url": "https://it.wikipedia.org/wiki?curid=37053", "title": "Personaggi di Neon Genesis Evangelion", "text": "I personaggi di \"Neon Genesis Evangelion\" sono presenti, oltre che nell'omonima serie televisiva anime, anche nei relativi manga spin-off, nelle trasposizioni videoludiche, nei due lungometraggi conclusivi e \"\", nella tetralogia cinematografica \"Rebuild of Evangelion\" e nell'original net anime \"Petit Eva - Evangelion@School\". Essi vivono nella futuristica citt\u00e0 di Neo Tokyo-3, costruita in seguito a una catastrofe di impatto planetario accaduta quindici anni prima degli eventi della serie e detta Second Impact. La storia \u00e8 incentrata su Shinji Ikari, un ragazzo che viene reclutato dall'agenzia speciale Nerv per pilotare un mecha gigante noto con il nome Eva e combattere in questo modo contro dei misteriosi esseri chiamati angeli. A lui si affiancano le colleghe Rei Ayanami e Asuka S\u014dry\u016b Langley, il compagno di classe T\u014dji Suzuhara e Kaworu Nagisa, che si scopre poi essere il diciassettesimo e ultimo angelo, Tabris.\nIl \"character design\", curato dall'artista Yoshiyuki Sadamoto, venne concepito affinch\u00e9 ogni singolo individuo potesse essere facilmente identificato dalla semplice silhouette. Le differenti personalit\u00e0 vennero sviluppate a partire da quella di Hideaki Anno, regista e principale sceneggiatore dell'opera, che prima e durante la produzione affront\u00f2 un difficile periodo di depressione; il protagonista Shinji in particolare venne ideato come un suo riflesso. La maggior parte di loro fu sommariamente definita nel 1993, durante le prime fasi di pianificazione dell'anime, ma poi ognuno di essi venne sviluppato in maniera differente da quanto originariamente progettato per volont\u00e0 dello stesso Anno e del personale. Molti degli eroi nella seconda met\u00e0 della serie subiscono traumi o violenze fisiche, che ne acuiscono ansie e paure, e degli episodi danno ampio spazio ai loro monologhi interiori, con cui si interrogano sul significato delle proprie azioni e della vita. Questa scelta narrativa culmina nei due episodi finali, il cui fulcro narrativo sono i flussi di coscienza di Shinji, che per\u00f2 non portano a una chiara conclusione dell'intreccio.\nI personaggi in Giappone incontrarono subito il favore del pubblico, divenendo protagonisti di articoli di \"merchandising\" e vincitori di diversi sondaggi di popolarit\u00e0. Molti comparvero anche in altri prodotti distaccati dal \"franchise\" di \"Evangelion\", come videogiochi, fumetti o serie televisive. La critica specializzata accolse in maniera contrastante il loro approfondimento psicologico: sebbene dei recensori ne apprezzarono la complessit\u00e0 e l'approfondimento, lodando la sceneggiatura di Anno, altri invece lo trovarono in certi casi stereotipato o problematico e non apprezzarono l'insistenza sulle loro debolezze e la loro caratterizzazione; in particolare gli ultimi due episodi attirarono delle polemiche, dal momento che la trama viene completamente eclissata dai momenti d'introspezione. Alcuni eroi principali divennero una fonte d'ispirazione e un modello cui attinsero numerosi anime successivi, in particolare per quanto riguarda Rei Ayanami, creando o contribuendo a diffondere nuovi stereotipi nella produzione animata nipponica.\nIdeazione.\nCreazione e \"character design\".\nCome tema principale dell'anime lo studio Gainax scelse il problema della comunicazione interpersonale, insistendo in particolare su quella fra generazioni diverse, come genitori e figli. Lo scopo era quello di creare una serie che riflettesse sull'incomunicabilit\u00e0 della societ\u00e0 nipponica contemporanea, considerata allo sfacelo. Il regista della serie, Hideaki Anno, \"otaku\" fin dalla giovent\u00f9, dopo la conclusione di \"Nadia - Il mistero della pietra azzurra\" cadde in depressione e rivers\u00f2 pertanto il proprio vissuto personale in \"Neon Genesis Evangelion\", rendendolo un riflesso dei suoi sentimenti:\nPer ciascun personaggio egli prese spunto da una parte della sua personalit\u00e0, dichiarando: \u00abTutti i personaggi di \"Evangelion\" sono me\u00bb. Shinji, ad esempio, venne modellato e concepito come uno specchio del suo Io, \u00absia della parte cosciente, sia di quella incosciente\u00bb. Stando a quanto dichiarato dallo stesso regista, Kaworu Nagisa e il comandante Ikari rappresenterebbero la sua ombra, cio\u00e8 il lato oscuro e incosciente della psiche di un individuo. Secondo Kazuya Tsurumaki, assistente alla regia, l'intento autobiografico potrebbe essere individuato anche nelle protagoniste femminili e in personaggi apparentemente secondari, come Misato, Rei e Ry\u014dji Kaji: \u00abTutti i personaggi [di \"Evangelion\"] hanno la stessa personalit\u00e0. A livello superficiale sono stati usati diversi \"condimenti\", ma in fondo sono estremamente simili fra di loro\u00bb. Anno ha inoltre sottolineato come Shinji e gli altri protagonisti non siano da considerarsi uno specchio della propria esperienza personale soltanto, ma anche un riflesso di tutti gli altri membri del personale creativo della serie.\nNel 1993, cio\u00e8 circa due anni prima della messa in onda della serie, lo studio di produzione stabil\u00ec una pista temporanea sulla creazione dei personaggi in un documento di presentazione intitolato . Gran parte di loro era gi\u00e0 delineata, nonostante le differenze di sceneggiatura. Malgrado le indicazioni generali, infatti, Anno non segu\u00ec un piano ben definito per lo sviluppo dei protagonisti, improvvisando con il passare degli episodi e seguendo il proprio istinto, come in un \u00abconcerto dal vivo\u00bb. Nel progetto originale era previsto inoltre un personaggio mai apparso nella versione finale del prodotto, una ragazza simile a Rei ma dai capelli scuri chiamata Yui Ichij\u014d. \nIl gruppo sanguigno e la data di nascita di ogni protagonista vennero quasi sempre fatti coincidere con quelli del corrispettivo doppiatore. Le uniche eccezioni per quanto riguarda i compleanni sono rappresentate da T\u014dji, Kensuke, Kaworu e Rei, di cui non viene mai rivelata esplicitamente la data nella serie originale. Per i nomi invece Anno si ispir\u00f2 nella maggior parte dei casi al mondo nautico, mutuando alcuni di essi da delle navi della Marina imperiale giapponese della seconda guerra mondiale; altri furono invece tratti da personaggi di fumetti o anche dal romanzo dello scrittore giapponese Ry\u016b Murakami, da cui provengono i nomi di T\u014dji Suzuhara e Kensuke Aida. Come \"character designer\" della serie la Gainax scelse Yoshiyuki Sadamoto, che aveva gi\u00e0 lavorato con Anno in \"Nadia\". Una delle indicazioni che gli venne data fu quella di sviluppare un design dall'aspetto contenuto ed egli li concep\u00ec tutti dando loro delle fattezze e delle \"silhouette\" immediatamente distinguibili, cercando di riflettere per quanto pi\u00f9 possibile l'interiorit\u00e0 di ciascuno di loro. Inizialmente Anno gli propose di inserire una ragazza come protagonista, seguendo l'orma delle precedenti opere della Gainax \"Punta al top! - GunBuster\" e \"Nadia\", ma Sadamoto si mostr\u00f2 titubante all'idea, non comprendendo \u00abperch\u00e9 una ragazza dovrebbe voler pilotare un robot\u00bb. Su suo suggerimento il personaggio principale divent\u00f2 un ragazzo e Asuka venne declassata al ruolo di coprotagonista.\nSviluppo.\nAnno cominci\u00f2 a lavorare a \"Evangelion\" con l'idea che l'ambientazione e i personaggi sarebbero cambiati e si sarebbero evoluti in corso d'opera, cercando di imprimere i propri sentimenti nella pellicola. Egli continu\u00f2 a basarsi sulla propria esperienza personale ed evit\u00f2 di rappresentare quelli che vengono spesso definiti dei \u00abdrammi umani\u00bb, percependo il compito come molto difficile, e prefer\u00ec definire \"Evangelion\" un \u00abdocumentario\u00bb piuttosto che un racconto drammatico. Attorno al terzo e al quarto episodio si diede l'obiettivo di superare in sviluppo e approfondimento psicologico quanto raggiunto dalle altre serie televisive. In particolare le prime puntate vennero incentrate sui problemi di relazione di Shinji e dei suoi costanti tentativi di avvicinamento con Rei. Il personale creativo per\u00f2 si sent\u00ec insoddisfatto del risultato ottenuto, ritenuto troppo greve e opprimente. Per dare un impulso diverso si inser\u00ec quindi il personaggio irriverente ed esuberante di Asuka nell'ottavo episodio, causa e centro di numerose situazioni comiche e tipicamente adolescenziali. Negli episodi seguenti i protagonisti, pur con le loro difficolt\u00e0 di comunicazione, vennero ritratti con la leggerezza tipica della commedia, seguendo un convenzionale schema da anime fantascientifico tradizionale. Grazie all'intervento dello sceneggiatore dell'episodio, Shinji Higuchi, noto per il carattere umoristico e spensierato delle proprie opere, lo sviluppo dei personaggi assunse tinte sempre pi\u00f9 positive: nelle puntate seguenti Misato riesce ad aprirsi a Shinji e a parlargli del suo passato doloroso, Asuka mostra un carattere pi\u00f9 dolce e premuroso, il freddo comandante Ikari aiuta i suoi sottoposti ed elogia suo figlio per i risultati ottenuti.\nLe ultime puntate avrebbero chiuso il cerchio degli eventi e concluso il percorso dei protagonisti; nella conclusione originariamente prevista dal personale ci sarebbe stata una scena in cui il freddo comandante Gend\u014d, separandosi dal figlio, avrebbe detto , in maniera simile al finale della precedente opera dello studio Gainax, \"Il mistero della pietra azzurra\", in cui il capitano Nemo, padre di Nadia, pronuncia la stessa frase prima di sacrificarsi. Durante la prima messa in onda della serie per\u00f2 il regista incominci\u00f2 a scagliarsi contro gli appassionati di animazione, accusandoli di essere eccessivamente chiusi e introversi; per questo motiv\u00f2 modific\u00f2 l'atmosfera della seconda met\u00e0 dell'anime, rendendo la narrazione ancora pi\u00f9 cupa e introspettiva. Tale cambio di rotta si riflett\u00e9 anche sullo sviluppo dei protagonisti. Pur subendo numerose critiche, Anno decise di far subire ai propositivi personaggi di Asuka e T\u014dji gravi violenze fisiche e psicologiche, ritenute poco adatte a un prodotto televisivo in fascia oraria protetta. Come riportato da Michael House, all'epoca traduttore inglese madrelingua della Gainax, questi aveva da principio l'idea di concludere l'anime con una scena di Shinji sorridente e con la piena maturazione dei personaggi, che sarebbero stati in grado di instaurare relazioni pi\u00f9 sane, ma verso met\u00e0 del lavoro si rese conto che ci\u00f2 non sarebbe potuto avvenire in modo credibile; Anno avrebbe dunque fallito nel proprio intento, creando personaggi troppo chiusi e problematici. Asuka, ad esempio, all'inizio fu inserita per alleggerire i toni della serie e solo in corso d'opera si decise di calcare la mano sulla sua fragilit\u00e0. Allo stesso tempo, rompendo un tab\u00f9 della televisione giapponese, dedic\u00f2 ampio spazio alla sessualit\u00e0 dei protagonisti, inserendo nella ventesima puntata una sequenza di sesso implicito, con un lungo fuoricampo di Misato che emette versi di piacere a letto con Kaji. Il regista dichiar\u00f2 infatti di voler mostrare al pubblico, e in particolare ai bambini, come il sesso e la violenza siano parte integrante della vita umana.\nNel quattordicesimo episodio della serie egli volle approfondire Rei Ayanami, che sentiva di non aver adeguatamente indagato e con cui si percepiva meno affine rispetto agli altri personaggi. Trovandosi a corto di idee, un suo conoscente gli prest\u00f2 un libro sulle malattie mentali. Da allora cerc\u00f2 di inserire sempre pi\u00f9 concetti mutuati dalla psicologia e la psicoanalisi; in tal modo la tematica principale degli episodi divenne l'approfondimento dell'interiorit\u00e0 umana e le riflessioni sulla comunicazione interpersonale vennero portate avanti tramite diversi flussi di coscienza dei protagonisti. Shinji in particolare venne approfondito tramite numerosi monologhi interiori, come nel sedicesimo e nel ventesimo episodio. Le ultime puntate inoltre soffrirono della stretta tabella di marcia della produzione e molti episodi vennero realizzati in poco tempo, pur di rispettare le scadenze. Nel venticinquesimo i protagonisti si sottopongono tutti insieme a una seduta psicoanalitica in un teatro buio, ripercorrendo la propria infanzia tramite numerose analessi. Riscrivendo da capo la sceneggiatura Anno si focalizz\u00f2 solo sulla psicologia dei personaggi principali e di Shinji in particolare, abbandonando completamente la trama principale e senza offrire una conclusione chiara all'intreccio narrativo dell'anime. Egli, in questo modo, cerc\u00f2 di lanciare un messaggio e una critica al mondo \"otaku\" e a s\u00e9 stesso, in quanto \"otaku\" di vecchia data.\nPiloti.\nNell'edizione giapponese della serie originale i piloti di Evangelion sono chiamati . Il termine rimane plurale anche se riferito a un singolo individuo e tale scelta rimane nel doppiaggio italiano. Nella tetralogia cinematografica \"Rebuild of Evangelion\" invece i piloti sono indicati come \"ragazzi\", come nel caso di Shinji, indicato come , o Rei, indicata come .\nShinji Ikari.\n \u00e8 il figlio di Gend\u014d Rokubungi e Yui Ikari. In seguito alla prematura perdita della madre, scomparsa in un misterioso incidente davanti ai suoi occhi, il padre lo affida a un tutore. Una volta raggiunti i quattordici anni il genitore lo richiama a Neo Tokyo-3 per assumere il ruolo di Third Children, pilota assegnato al comando dell'Eva-01. Shinji, a causa dell'abbandono subito, si sente fortemente indesiderato e, come detto da Hideaki Anno, \u00abha rinunciato al tentativo di comprendere s\u00e9 stesso\u00bb, convincendosi di essere un individuo completamente inutile, schivo al contatto umano e incapace di suicidarsi. Rispetto all'eroe stereotipato di un tradizionale anime mecha risulta privo di energia, chiuso verso gli altri e caratterizzato da un atteggiamento negativo e pessimista. Dopo essersi trasferito a Neo Tokyo-3 egli inizia a stringere delle relazioni che hanno il merito di influenzarlo positivamente, soprattutto grazie agli altri piloti, i suoi compagni di classe e agli altri membri della Nerv, come Misato Katsuragi, sua superiore, e Ry\u014dji Kaji. Nel doppiaggio originale \u00e8 interpretato dalla \"seiy\u016b\" Megumi Ogata. Nel primo adattamento italiano \u00e8 doppiato da Daniele Raffaeli, mentre nel ridoppiaggio Netflix \u00e8 interpretato da Stefano Broccoletti.\nRei Ayanami.\n \u00e8 la pilota assegnata al comando dell'Evangelion 00 in qualit\u00e0 di First Children. La sua data di nascita \u00e8 sconosciuta. \u00c8 una ragazza taciturna e schiva che esegue meccanicamente qualsiasi ordine le venga impartito dai suoi superiori, anche se particolarmente crudele. Pare che si impegni nella lotta contro gli angeli come se fosse l'unico punto di collegamento fra lei e le altre persone, facendone la propria unica ragione di vita. Limita al minimo i contatti con il prossimo. L'unica eccezione in questo \u00e8 rappresentata da Gend\u014d Ikari, al quale sembra aprire il proprio cuore. Rei \u00e8 in realt\u00e0 un clone creato artificialmente dai geni di Yui Ikari, moglie di Gend\u014d; ogni volta che una Rei muore essa viene sostituita da un nuovo esemplare, fattore che fa nascere in lei la consapevolezza di essere sempre sostituibile in caso di morte. Nel corso degli eventi stringe lentamente amicizia con Shinji, suo collega alla Nerv e compagno di classe, relazione che le fa scoprire le emozioni e la aiuta ad acquistare maggiore consapevolezza di s\u00e9 e della propria identit\u00e0. Anno richiese a Sadamoto di conferirle le sembianze di \u00abuna ragazza profondamente triste e di scarsa presenza\u00bb. Secondo la doppiatrice nordamericana del personaggio, Amanda Winn Lee, dietro un'apparenza fredda e distaccata in Rei \u00e8 presente una \u00abpiccola scintilla di umanit\u00e0\u00bb, offuscata per\u00f2 dalla scarsa stima che ella nutre di s\u00e9. Nel doppiaggio originale \u00e8 interpretata da Megumi Hayashibara. Nel primo adattamento italiano \u00e8 doppiata da Valentina Mari e, nel ridoppiaggio Netflix, da Lucrezia Marricchi.\nAsuka S\u014dry\u016b Langley.\n \u00e8 la pilota assegnata al comando dell'Evangelion 02 in qualit\u00e0 di Second Children. \u00c8 una ragazza dai capelli rossi e gli occhi azzurri nippo-tedesca, cresciuta ed educata in Germania. Un prodigio, gi\u00e0 laureata a quattordici anni, coraggiosa, positiva e entusiasta del suo ruolo di pilota, soffre di uno spiccato complesso di inferiorit\u00e0 nei confronti del sesso maschile, bramosa di raggiungerne o di superarne l'immagine. Con le persone appena conosciute si dimostra autoritaria e, bench\u00e9 dotata di una naturale spontaneit\u00e0, soffre di problemi psichici, che, addizionati a un eccessivo amor proprio, le fanno perdere la capacit\u00e0 di pilotare il proprio Evangelion nella seconda met\u00e0 della serie. In un primo momento \u00e8 emotivamente attratta dal collega Shinji Ikari, ma con il progredire degli eventi inizia a sviluppare un ambivalente sentimento di amore e odio nei suoi riguardi. Negli ultimi episodi dell'anime matura un profondo disgusto nei confronti di s\u00e9 e incomincia a provare ansia all'idea di rimanere sola, in un quadro simile al disturbo d'ansia da separazione. Nella tetralogia \"Rebuild of Evangelion\" il suo nome viene cambiato in Asuka Langley Shikinami e le viene attribuito il grado di capitano dell'aeronautica militare europea. Nel doppiaggio originale \u00e8 interpretata da Y\u016bko Miyamura. Nell'adattamento italiano \u00e8 doppiata da Ilaria Latini e Domitilla D'Amico (nelle scene da bambina), mentre nel ridoppiaggio Netflix \u00e8 interpretata da Sara Labidi.\nT\u014dji Suzuhara.\n \u00e8 uno studente della 2-A della prima scuola media comunale di Neo Tokyo-3. In un primo momento dimostra di nutrire un forte astio nei confronti di Shinji, ritenendolo direttamente responsabile di un incidente che ha colpito la sorella pi\u00f9 piccola durante lo scontro fra il terzo angelo e l'Unit\u00e0 01; nel terzo episodio arriva anche a picchiarlo, sferrandogli due pugni poco prima dell'arrivo del quarto angelo, Shamshel. Tuttavia, dopo aver assistito in prima persona allo scontro, insorgono in lui numerosi sensi di colpa per il gesto compiuto e diventa sinceramente preoccupato per Shinji, nonostante il carattere orgoglioso e fiero che gli impedisce di dimostrare apertamente i propri sentimenti. Bench\u00e9 si reputi un tipo duro e ostenti un carattere forte, nasconde un lato onesto, generoso e un po' introverso. Il suo approccio umano e il suo carattere espansivo hanno una positiva influenza su Ikari, nonch\u00e9 su tutti gli altri Children. Nella seconda met\u00e0 della serie viene scelto come Fourth Children, quale soggetto qualificato e pilota assegnato alla guida dell'Eva-03. T\u014dji accetta il compito assegnatogli a condizione che sua sorella venga trasferita presso l'ospedale del quartier generale della Nerv. Durante il suo esperimento di attivazione per\u00f2 l'Unit\u00e0 03 va fuori controllo, infettata dall'angelo Bardiel. L'Eva si scontra con lo 02 e lo 00, sconfiggendoli senza difficolt\u00e0, per poi ingaggiare una lotta corpo a corpo con lo 01, scontro che ha come risoluzione la sua completa distruzione. Pur sfuggendo alla morte, T\u014dji perde la gamba sinistra. Nel doppiaggio originale \u00e8 interpretato da Tomokazu Seki, mentre nell'adattamento italiano \u00e8 doppiato da Corrado Conforti e nel ridoppiaggio Neflix da Alex Polidori.\nKaworu Nagisa.\n \u00e8 il Fifth Children, spedito alla Nerv come pilota di rimpiazzo dell'Unit\u00e0 02 in seguito al crollo psicologico di Asuka. Stringe immediatamente amicizia con Shinji Ikari, verso il quale nutre un sincero e incondizionato affetto, per poi rivelarsi nei panni del diciassettesimo e ultimo angelo, Tabris. Penetra nel cosiddetto Terminal Dogma del quartier generale della Nerv nel tentativo di ricongiungersi con il primo angelo, apparentemente custodito nel livello pi\u00f9 profondo della base, ma, dopo aver scoperto che l'essere rinchiuso nel Terminal Dogma \u00e8 in realt\u00e0 il secondo angelo Lilith, chiede a Shinji di ucciderlo. \u00c8 nato il 13 settembre dell\u2019anno 2000, nel giorno esatto del Second Impact. Nel doppiaggio originale \u00e8 interpretato da Akira Ishida. Nella serie animata originale e nel lungometraggio \" \u00e8 doppiato da Massimiliano Alto, mentre nel ridoppiaggio Netflix \u00e8 interpretato da Gabriele Patriarca. Nelle restanti apparizioni a prestare la voce \u00e8 David Chevalier.\nMari Illustrious Makinami.\n \u00e8 un personaggio introdotto in \", secondo capitolo della tetralogia \"Rebuild of Evangelion\". Apparentemente originaria dell'Inghilterra, \u00e8 una pilota della filiale europea della Nerv. In un primo momento compare come pilota assegnata all'Unit\u00e0 provvisoria 05, per poi combattere a bordo dell'Eva-02 di Asuka. Nel doppiaggio originale \u00e8 interpretata da Maaya Sakamoto, mentre nell'adattamento italiano \u00e8 doppiata da Monica Ward.\nPersonale della Nerv.\nGend\u014d Ikari.\n \u00e8 il comandante supremo della Nerv, marito di Yui Ikari nonch\u00e9 padre di Shinji, con il quale vive un rapporto difficile. Porta avanti il Progetto Adam e il cosiddetto Progetto per il Perfezionamento dell'Uomo. Uomo freddo, pragmatico e calcolatore, mantiene un atteggiamento distante nei confronti di tutti i suoi sottoposti; soltanto Fuyutsuki sembra in grado di comprendere i suoi pensieri. Il suo atteggiamento lo porta a usare qualsiasi mezzo pur di raggiungere i propri scopi personali, intraprendendo una relazione sentimentale e sessuale con la dottoressa Naoko Akagi prima e con sua figlia Ritsuko poi; egli persegue in realt\u00e0 il Progetto per il perfezionamento nella speranza di poter incontrare nuovamente sua moglie, Yui, morta anni prima in un misterioso incidente, ricongiungendosi con lei. Egli svolge inoltre il ruolo di principale antagonista nella saga del \"Rebuild\", e in particolare in \"\", l'ultimo capitolo della saga. Nel doppiaggio originale \u00e8 interpretato da Fumihiko Tachiki. Nell'adattamento italiano \u00e8 doppiato da Massimo Corvo e nel ridoppiaggio Netflix da Roberto Draghetti.\nK\u014dz\u014d Fuyutsuki.\n \u00e8 il vicecomandante dell'agenzia speciale Nerv. Dopo aver ottenuto la cattedra di insegnante di biologia metafisica all'Universit\u00e0 di Kyoto nel 1999 incontra Yui Ikari, una promettente studentessa del medesimo dipartimento; \u00e8 in questo periodo che conosce il fidanzato di lei, Gend\u014d, verso cui nutre immediatamente sospetti. In seguito al Second Impact inizia a lavorare come medico non accreditato per aiutare gli sfollati e i profughi. Viene poi chiamato dalle Nazioni Unite per condurre una formale indagine sull'avvenimento e si imbatte nuovamente in Gend\u014d, rafforzando i sospetti che nutriva gi\u00e0 nei suoi riguardi. Comincia infatti a pensare che lui e una misteriosa organizzazione chiamata Seele possano essere i responsabili della catastrofe e della morte di miliardi di persone. Nel 2003 continua a investigare per conto proprio sulla faccenda; giunto nel Laboratorio per l'Evoluzione Artificiale, minaccia di rendere pubblica la verit\u00e0 scoperta, ma Ikari lo conduce in un posto chiamato Central Dogma, nel quale incontra la dottoressa Naoko Akagi e apprende il nome dell'associazione in cui entrambi operano segretamente, il Gehirn. Ikari chiede a Fuyutsuki di collaborare con lui per costruire \u00abla nuova storia del genere umano\u00bb, invito che, per motivi sconosciuti, accetta. In seguito diventa vicecomandante della Nerv e spalla di Ikari.\nBench\u00e9 condivida gli obiettivi di fondo della Nerv, in alcune occasioni dimostra di non approvarne i mezzi. Ha un carattere equilibrato e non si lascia prendere dal panico neanche nelle situazioni drammatiche. Malgrado il suo ruolo di vice Fuyutsuki mantiene una personalit\u00e0 affettuosa e un approccio umano verso i suoi sottoposti, inclusi i piloti. Nel lungometraggio \"The End of Evangelion\" durante il cosiddetto Perfezionamento dell'uomo gli appare una visione di Yui Ikari e la accoglie sorridendo; egli assiste con serenit\u00e0 al processo nell'attesa di poter rivedere la donna, che non ha mai smesso d'amare. Il suo nome proviene dall'omonimo cacciatorpediniere di classe Akizuki. Nel doppiaggio originale \u00e8 interpretato da Motomu Kiyokawa. Nell'adattamento italiano \u00e8 doppiato da Oliviero Dinelli.\nMisato Katsuragi.\n \u00e8 il capitano del reparto operativo della Nerv e tutrice di Shinji. A causa di una serie di traumi emotivi infantili ha sviluppato un carattere frivolo ed esuberante, ostentando un atteggiamento estroverso e conducendo uno stile di vita sciatto e disordinato. La sua affettuosa personalit\u00e0 le fa talvolta dare la precedenza ai sentimenti umani piuttosto che al suo dovere di impiegata della Nerv, e la sua posizione lavorativa suscita in lei conflitti e la porta a dover fare delle scelte difficili. Nella saga del \"Rebuild\" svolge il ruolo di capitano della Wille, un'organizzazione nata per distruggere la Nerv. Nel doppiaggio originale \u00e8 interpretata da Kotono Mitsuishi. Nell'adattamento italiano il suo ruolo \u00e8 stato affidato a Stella Musy. Nella prima edizione di ' e ' viene doppiata da Francesca Guadagno, da Rachele Paolelli nel lungometraggio \"\", e da Domitilla D'Amico nel ridoppiaggio Netflix.\nRitsuko Akagi.\n \u00e8 la responsabile della prima sezione del reparto tecnologico del quartier generale della Nerv, nonch\u00e9 una delle principali artefici dello sviluppo degli Evangelion. Nel 2005, durante l'universit\u00e0, incontra Misato Katsuragi, con cui stringe amicizia, e il fidanzato di lei, Kaji, verso il quale prova un forte senso di fastidio. Dopo aver completato gli studi a Neo Tokyo-2, nel 2008 entra nel centro di ricerca Gehirn come responsabile del Progetto E. In seguito al suo trasferimento presso l'agenzia speciale Nerv inizia a occuparsi della gestione del supercomputer Magi. Qui entra a stretto contatto con l'amante della madre, il comandante Ikari, venendo a conoscenza di informazioni segrete precluse a quasi tutti gli altri membri dell'organizzazione.\n\u00c8 una donna razionale, con uno spiccato senso della disciplina e una distaccata capacit\u00e0 di giudizio. Per lei risulta difficile conciliare tutti questi lati del proprio carattere, spesso fonte di violenti contrasti emotivi. Dimostra grande determinazione e sangue freddo e anche nei confronti degli amici di lunga data esita a parlare di s\u00e9 stessa. Nonostante per\u00f2 l'apparenza razionale e riservata dimostra di essere una donna sensibile, espressiva e passionale. All'inizio della sua carriera universitaria tinge i suoi capelli di biondo, cos\u00ec da differenziarsi e allontanarsi dall'ingombrante figura della madre Naoko. Ella alla fine si innamora dello stesso uomo di lei, ovvero Ikari, con cui stringe una relazione sentimentale segreta e al quale offre tutte le proprie competenze scientifiche e il proprio corpo. Nutre gelosia nei confronti di Rei, centro delle attenzioni del comandante, e con il tempo si spinge in avventate azioni di vendetta contro di lui, sentendosi usata e tradita. In \"The End of Evangelion\", non riuscendo pi\u00f9 a gestire i propri sentimenti di amore e odio, tenta di distruggere il quartier generale della Nerv, pronunciando la frase \u00abMamma, vuoi morire assieme a me?\u00bb. Tuttavia, il computer Casper, all'interno del quale \u00e8 impressa la personalit\u00e0 di Naoko quale donna, rifiuta il comando di autodistruzione. Ritsuko finisce cos\u00ec con l'essere uccisa da un colpo di pistola del comandante Ikari. La rivista \"Newtype\" l'ha paragonata a dei precedenti personaggi di Anno, come Kazumi Amano di \"Gunbuster\" e Electra di \"Nadia\". Nel doppiaggio originale \u00e8 interpretata da Yuriko Yamaguchi. Nell'adattamento italiano \u00e8 doppiata da Liliana Sorrentino e nel ridoppiaggio Netflix da Barbara De Bortoli.\nRy\u014dji Kaji.\n \u00e8 un membro del reparto indagini speciali della Nerv. Durante l'universit\u00e0 conosce Ritsuko Akagi e Misato Katsuragi, con la quale intraprende una relazione sentimentale e una convivenza, interrotte due anni dopo. Una volta entrato nella Nerv viene trasferito in Germania e nominato tutore di Asuka. Nel 2015 si reca assieme alla ragazza in Giappone, ove incontra di nuovo i suoi ex compagni universitari. Durante il viaggio trasporta in assoluta segretezza l'embrione del primo angelo, Adam, e lo consegna al comandante Ikari. Per costui sabota il cosiddetto Jet Alone, un robot costruito dalla comunit\u00e0 delle industrie chimiche rivali della Nerv. Kaji in realt\u00e0 \u00e8 anche un membro dell'agenzia investigativa del ministero degli affari interni del governo giapponese e viene inoltre incaricato dalla Seele di sorvegliare Ikari. Da tutto ci\u00f2 si evince che egli \u00e8 una spia al soldo di tre organizzazioni differenti. Anche il comandante sembra giovare del massimo profitto dalla sua presenza, pur essendo consapevole del suo doppio gioco.\nBench\u00e9 resti sconosciuto il movente delle sue azioni, Kaji cerca di far luce sulla verit\u00e0 riguardo i reali obiettivi della Nerv. Dopo la battaglia contro l'angelo Zeruel, tradito da uno dei suoi informatori, viene assassinato da un terzo uomo e lascia i risultati delle proprie indagini a Misato. In merito alla vera identit\u00e0 del suo assassino fra gli appassionati della serie nacquero subito delle teorie: a partire da alcune sequenze del ventesimo episodio molti di loro pensarono che la responsabile fosse proprio Misato, che prende una pistola nella scena prima della sua uccisione. L'ipotesi per\u00f2 venne smentita dagli autori della serie, per i quali il responsabile sarebbe da ricercare fra i membri della Seele oppure nei servizi segreti. Al fine di evitare equivoci di questo tipo alcune scene della versione \"director's cut\" della serie vennero cambiate. Per la realizzazione del personaggio gli autori si ispirarono al capitano Foster della serie televisiva inglese \"UFO\". Nel doppiaggio originale \u00e8 interpretato da Kouichi Yamadera, mentre nell'adattamento italiano \u00e8 doppiato da Francesco Prando e nel ridoppiaggio Netflix da Emanuele Ruzza.\nShigeru Aoba.\n \u00e8, assieme a Makoto Hyuga e Maya Ibuki, uno dei tre operatori tecnici del Centro di comando operativo del quartier generale della Nerv. Shigeru \u00e8 una persona realista, seria, professionale ed emotivamente distaccato. Non ha l'abitudine di parlare di s\u00e9 stesso o della propria vita privata e non frequenta i propri colleghi, bench\u00e9 abbia con loro dei buoni rapporti. Al lavoro dimostra grande calma e sangue freddo. Shigeru \u00e8 un grande appassionato di musica e suona la chitarra. In \"The End of Evangelion\", durante il Perfezionamento dell'uomo, rimane terrorizzato dalla vista di tante Rei Ayanami. Mentre i suoi colleghi si trasformano in LCL con serenit\u00e0, sul suo volto \u00e8 visibile un'espressione di terrore e le Rei non assumono le sembianze di nessuna persona cara. L'avvenimento \u00e8 stato a lungo fonte di diverse interpretazioni. Secondo quanto riportato dal libro \"The Essential Evangelion Chronicle\", volume ufficiale dedicato al \"franchise\" di \"Evangelion\", ci\u00f2 sarebbe dovuto al fatto che Shigeru \u00abnon ha mai amato un'altra persona\u00bb. Durante la produzione era prevista una scena nel finale dell'undicesimo episodio della serie in cui Aoba avrebbe dovuto suonare un pezzo ad Asuka, Rei e Shinji sdraiati su una collina dopo la battaglia contro l'angelo Matarael. Gli autori inoltre volevano che nella sequenza finale della ventiseiesima puntata, in cui tutti i personaggi applaudono all'unisono Shinji con una versione strumentale della sigla \"Zankoku na tenshi no these\", Shigeru li accompagnasse suonando la chitarra. Il suo cognome proviene dall'omonimo incrociatore della Marina imperiale giapponese; il nome Shigeru invece venne scelto per creare un gioco di parole con \"Aoba Shigereru\", una pellicola giapponese del 1974 diretta da Kihachi Okamoto. Nel doppiaggio originale \u00e8 interpretato da Takehito Koyasu. Nell'adattamento italiano il suo ruolo \u00e8 stato affidato a Davide Marzi nel doppiaggio Panini di \"Death &amp; Rebirth\" e \"The End of Evangelion\" e a Vittorio Guerrieri in tutte le altre apparizioni. Nel ridoppiaggio Netflix \u00e8 interpretato da Raffaele Carpentieri.\nMakoto Hy\u016bga.\n \u00e8 uno dei principali operatori della Nerv che, dal ponte di comando, segue e controlla tutte le operazioni delle unit\u00e0 Eva. Assiste il maggiore Misato Katsuragi nell'elaborazione strategica delle battaglie contro gli angeli. Makoto ha un carattere cordiale, gentile e compassionevole. Nonostante la cordialit\u00e0, Makoto non esita a dire la propria e non si lascia intimidire neanche di fronte ai propri superiori. Rispetto ai propri colleghi riesce ad acquisire maggiore confidenza con il maggiore Katsuragi, grazie alle sue competenze e alla sua spiccata capacit\u00e0 di raccogliere informazioni segrete. In alcune occasioni si lancia in azioni alquanto avventate e sembra che nutra dei sentimenti nei confronti di Misato. Malgrado il suo amore segreto non sia ricambiato e ne sia cosciente, continua ad assisterla e a lanciarsi in azioni pericolose per aiutarla. In \"The End of Evangelion\" durante il Perfezionamento dell'uomo le appare Misato e sul suo volto \u00e8 visibile un'espressione mista di terrore e di piacere. Il suo cognome \u00e8 attinto dall'omonima nave da battaglia della Marina imperiale giapponese. Per quanto riguarda il nome invece Hideaki Anno dichiar\u00f2 in un'occasione di non ricordare di preciso il perch\u00e9 di Makoto, rintracciando per\u00f2 una possibile influenza del romanzo \"Shinsengumi Keppuroku\" di Ry\u014dtar\u014d Shiba. \u00c8 interpretato da Hiro Y\u016bki, laddove nell'adattamento italiano \u00e8 doppiato da Francesco Bulckaen e nel ridoppiaggio Netflix da David Chevalier.\nMaya Ibuki.\n \u00e8 uno dei tre operatori tecnici principali del centro di comando operativo del quartier generale della Nerv. Il suo compito principale \u00e8 quello di riferire il tasso di sincronia dei piloti. Essendo direttamente coinvolta nel Progetto E, Maya \u00e8 subordinata alla dottoressa Ritsuko Akagi, verso la quale prova un sentimento di venerazione; esegue fedelmente le direttive che lei le impartisce, ma bench\u00e9 sia un'assistente assidua e competente sembra soffrire di immaturit\u00e0 emotiva, tanto da essere tacciata di eccessivo idealismo dalla stessa Ritsuko. Il suo carattere scrupoloso le fa provare un sentimento di totale avversione nei confronti del sistema noto come Dummy System, che ritiene disumano. In pi\u00f9, durante gli scontri bellici in molte occasioni prova ribrezzo o vomita. Nel corso della serie diverse allusioni suggeriscono che la ragazza maturi a poco a poco qualcosa di pi\u00f9 che semplice rispetto professionale verso la sua \"senpai:\" dalla semplice ammirazione professionale Maya sviluppa un desiderio nei confronti della superiore, trasformatosi poi in amore saffico. Per i nomi Maya e Ibuki Anno si ispir\u00f2 a due incrociatori della Marina imperiale giapponese, nonch\u00e9 a un comandante presente nella serie \"Kaettekita Ultraman\". Nel doppiaggio originale \u00e8 interpretata da Miki Nagasawa, mentre nell'adattamento italiano \u00e8 doppiata da Barbara De Bortoli e nel ridoppiaggio Netflix da Eva Padoan.\nPersonale del Gehirn.\nKy\u014dko Zeppelin S\u014dry\u016b.\n \u00e8 la madre di Asuka S\u014dry\u016b Langley. Nata nel 1974, in una data non precisata entra presso la divisione tedesca del centro di ricerca Gehirn, futura Nerv. Nel 2005 viene sottoposta a un esperimento di contatto con l'Unit\u00e0 02, di cui aveva promosso la costruzione. Durante il test per\u00f2 subisce una contaminazione mentale, uscendone psicologicamente distrutta. Ricoverata in ospedale, la donna diventa incapace di riconoscere Asuka e parla a una bambola di stoffa credendo che sia sua figlia. Il marito intraprende intanto una relazione con un'altra scienziata. Poco dopo Asuka viene scelta come Second Children e pilota dell'Unit\u00e0 02; la piccola, credendo che l'avvenimento possa in qualche modo indurre la madre a riconoscerla di nuovo, corre nella sua stanza d'ospedale, trovando il suo corpo appeso al soffitto. Si suppone che una parte della sua anima, o il suo lato materno, sia rimasto racchiuso all'interno dell'Eva-02. Per i nomi Zeppelin e S\u014dry\u016b gli autori si ispirarono a due navi da guerra, una tedesca e l'altra giapponese, mentre per il nome Ky\u014dko presero spunto da un personaggio di un fumetto di Shinji Wada. Nel doppiaggio originale \u00e8 interpretata da Maria Kawamura, mentre nell'adattamento italiano \u00e8 doppiata da Francesca Fiorentini.\nNaoko Akagi.\n \u00e8 la madre e collega della dottoressa Ritsuko Akagi. Scienziata di fama mondiale, in un tempo non precisato diventa membro del centro di ricerca Gehirn, e in quanto tale viene a sapere la verit\u00e0 sul Second Impact e sul progetto di creazione degli Eva. Naoko intraprende una relazione segreta con il comandante in capo del Gehirn, Gend\u014d, mentre egli \u00e8 ancora sposato con la moglie Yui. Nel 2008 riesce a completare la teoria fondamentale del supercomputer Magi System, portato a termine solo due anni pi\u00f9 tardi. Nei tre biocomputer Magi da lei sviluppati trascrive digitalmente i principali aspetti della sua personalit\u00e0: quello di donna, di scienziata e di madre. Con il tempo si rende conto di essere sfruttata dal comandante Ikari per il proprio talento di scienziata e ricercatrice, ignorando per\u00f2 la verit\u00e0 e continuando la relazione. Nel 2010 Gend\u014d giunge alla base con una bambina somigliante a Yui chiamata Rei Ayanami. La sera della sua visita Rei si smarrisce nella sala comandi del Gehirn e si imbatte in Naoko, cui si rivolge chiamandola \u00abvecchia\u00bb, per poi confessarle che \u00e8 stato Gend\u014d a chiamarla cos\u00ec. Nel viso di Rei la donna riconosce i tratti della rivale, e in un impeto di rabbia e di violenta emozione la strangola, per poi suicidarsi schiantandosi sul computer Caspar. Per il nome del personaggio Hideaki Anno si ispir\u00f2 a una sua vecchia compagnia delle scuole elementari. Nel doppiaggio originale \u00e8 interpretata da Mika Doi. Nel primo adattamento italiano \u00e8 doppiata da Serena Verdirosi, mentre nel ridoppiaggio Netflix da Rachele Paolelli.\nYui Ikari.\n \u00e8 la madre di Shinji e moglie di Gend\u014d. Ha una personalit\u00e0 solare e ottimista. Nel 1999, da brillante studentessa dell'Universit\u00e0 di Kyoto, incontra il professor Fuyutsuki e discute con lui in merito a una ricerca sull'evoluzione artificiale. Nell'autunno dello stesso anno si lega sentimentalmente con Gend\u014d Rokubungi, convolando a nozze con grande disappunto di Fuyutsuki. In seguito lavora con il marito presso il Laboratorio per l'evoluzione artificiale. Nel 2004, all'et\u00e0 di ventisette anni, si propone di propria spontanea volont\u00e0 come cavia in un esperimento di attivazione dell'Unit\u00e0 01. Durante il test, per cause mai chiarite, perde la vita sotto gli occhi di Gend\u014d, degli altri membri del Laboratorio e di suo figlio Shinji. La donna viene assorbita dall'umanoide e il suo corpo scompare nel nulla. Tutti i tentativi di recupero si rivelano infruttuosi e il caso viene archiviato come incidente, diventando tuttavia di dominio pubblico. Nelle ultime puntate della serie e in \"The End of Evangelion\" viene rivelato per\u00f2 che l'incidente fu frutto di una sua scelta deliberata. La sua anima viene custodita all'interno dell'unit\u00e0 e in diverse occasioni sembra riuscire ad aiutare il figlio controllandone i movimenti. Lo spirito di Yui fa s\u00ec che in \"The End of Evangelion\" suo figlio trovi il coraggio necessario per scegliere il proprio avvenire e quello dell'intera umanit\u00e0, rinunciando al Perfezionamento dell'uomo. Il nome Yui venne scelto da Hideaki Anno perch\u00e9 simile a quello di Rei; mentre significa \"zero\", \"nullit\u00e0\", si pu\u00f2 tradurre come \"unico\". Nel doppiaggio originale \u00e8 interpretata da Megumi Hayashibara e nell'adattamento italiano da Valentina Mari; in ambedue i casi la doppiatrice \u00e8 la stessa di Rei Ayanami.\nPersonale della Wille.\nIn \"\", terzo capitolo della serie \"Rebuild of Evangelion\", viene introdotta una nuova organizzazione chiamata Wille (dal tedesco \"volont\u00e0\"), nata per distruggere la Nerv e capitanata da Misato Katsuragi.\nSumire Nagara.\n \u00e8 la responsabile del sistema antigravit\u00e0 di una nave volante chiamata AAA Wunder. \u00c8 una ragazza fra i venticinque e i trent'anni dalla pelle scura, dai lunghi capelli castani raccolti in una coda di cavallo. Il suo nome deriva da quello della classe di incrociatori leggeri impiegati durante la seconda guerra mondiale dalla Marina imperiale giapponese. Nel doppiaggio originale \u00e8 interpretata da Sayaka \u014chara, mentre nella versione italiana da Alessandra Chiari. \u014chara cerc\u00f2 di darle un'interpretazione che la rendesse una sorta di sorella maggiore; la descrisse infatti come una donna forte che ha dovuto affrontare momenti difficili e diverse perdite di persone care e che guida l'equipaggio della nave seguendo le orme di Misato. Secondo la doppiatrice inoltre ella tradisce le sue emozioni pi\u00f9 segrete attraverso le espressioni facciali, scegliendo con calma e saggezza le sue parole.\nK\u014dji Takao.\n \u00e8 uno degli ingegneri della Wille, responsabile della sequenza d'accensione del motore della nave Wunder. Si presenta come un uomo dalla corporatura robusta, calvo e con un pizzetto unito a un paio di baffi neri. Takao \u00e8 un conoscente di Kaji e grazie a lui \u00e8 entrato in contatto con Misato. Il suo nome \u00e8 ispirato a quello della classe di quattro incrociatori pesanti della Marina imperiale giapponese, sfruttati per la guerra del Pacifico. Nel doppiaggio originale \u00e8 interpretato da Akio \u014ctsuka, mentre nella versione italiana da Roberto Stocchi. \u014ctsuka aveva gi\u00e0 doppiato un personaggio di una serie di Hideaki Anno, ovvero il Nemo di \"Nadia - Il mistero della pietra azzurra\" e descrisse K\u014dji come un uomo d'affari efficiente che si \u00e8 fatto strada nel proprio campo.\nHideki Tama.\n \u00e8 un giovane ingegnere, collega di Takao sulla Wunder. Magro e dai capelli folti e neri, \u00e8 timido e riservato; durante le operazioni tiene sempre dei manuali sotto mano da poter consultare come riferimento. Il suo nome deriva da quello dell'omonimo incrociatore usato nella seconda guerra mondiale. Nel doppiaggio originale \u00e8 interpretato da Anri Katsu, il quale venne incaricato da Anno di trasmettere debolezza e umanit\u00e0 nel personaggio, mentre nella versione italiana ha la voce di Andrea Mete. Katsu lo descrisse come un ragazzo che prende il proprio tempo, abituato a seguire le regole e un po' codardo, che riesce per\u00f2 a fare comunque il proprio dovere nei momenti di pericolo e che \u00e8 stato addestrato a fare il minimo indispensabile.\nMidori Kitakami.\n \u00e8 una degli ingegneri in servizio sull'AAA Wunder. \u00c8 una ragazza magra dai capelli rosa, pigra e timorosa. Il suo pannello di controllo \u00e8 ricoperto di note autoadesive. Il suo nome \u00e8 preso dall'incrociatore giapponese in servizio dal 1920 al 1945. Nel doppiaggio originale \u00e8 interpretata da Mariya Ise, mentre nella versione italiana da Eva Padoan. Ise descrisse Midori come una ragazza moderna, poco disposta a fare cose difficili e a usare toni formali con i propri superiori. Anno le chiese di farla sembrare una ragazza della generazione Yidori, nata a cavallo fra gli ottanta e i novanta.\nSakura Suzuhara.\n \u00e8 uno dei membri della Wille. Presentata brevemente per la prima volta in \"\", ma senza avere delle linee di dialogo, Sakura \u00e8 la sorella minore di T\u014dji. Prova un profondo senso di ammirazione per Misato, che prende a modello; \u00e8 una ragazza gentile, semplice e solare. \u00c8 doppiata in giapponese da Miyuki Sawashiro e nella versione italiana da Letizia Ciampa.\nAltri personaggi della serie e dei lungometraggi.\nLorenz Keel.\n \u00e8 il presidente della Commissione per il Perfezionamento dell'Uomo e dell'organizzazione segreta Seele. Nel suo corpo sono innestate molteplici componenti cibernetiche, che gli consentono di possedere ancora energia vitale nonostante la sua lunga et\u00e0. Manipola di nascosto le sorti del mondo per vedere concretizzato il Third Impact. Ha una personalit\u00e0 calma e razionale ed \u00e8 di nazionalit\u00e0 tedesca. Per il nome del personaggio gli autori si ispirarono al biologo austriaco Konrad Lorenz; nel documento di presentazione della serie il suo nome avrebbe dovuto essere proprio Konrad, mentre la sua et\u00e0 venne esplicitamente specificata in sessantasette anni. Nel doppiaggio originale \u00e8 interpretato da Mugihito. Nell'adattamento italiano il suo ruolo \u00e8 stato affidato a Gianni Musy, sia nella serie televisiva originale, sia in alcuni lungometraggi. Le uniche eccezioni sono rappresentate dal quattordicesimo, dal diciannovesimo, dal ventitreesimo e dal ventiquattresimo episodio dell'anime, nei quali \u00e8 interpretato da Glauco Onorato, e dal lungometraggio \"Evangelion: 3.0 You Can (Not) Redo\", in cui \u00e8 doppiato da Luciano De Ambrosis. Nel ridoppiaggio Netflix invece ha la voce di Edoardo Siravo.\nHikari Horaki.\n \u00e8 la capoclasse della 2-A della scuola media comunale di Neo Tokyo-3. Ha una sorella maggiore, Kodama, e una minore, chiamata Nozomi. Hikari ha un carattere scontroso, rigido e ligio alle regole, nascondendo un lato dolce e paziente: verso le proprie sorelle e i propri amici in particolare d\u00e0 prova di essere premurosa e attenta ai loro bisogni. Schernisce e riprende continuamente il suo compagno T\u014dji Suzuhara, probabilmente per nascondere e reprimere un sentimento d'amore nei suoi confronti. Fra tutte le ragazze della 2-A \u00e8 l'unica a riuscire a stringere realmente amicizia con Asuka. Negli ultimi episodi della serie la compagna attraversa un grave tracollo emotivo e Hikari le rimane vicina ospitandola in casa propria, dimostrandole fino alla fine un affetto sincero e incondizionato. Per il cognome del personaggio Anno prese spunto dal romanzo \"Ai to gens\u014d no fascism\" di Murakami; i nomi delle sue due sorelle, Kodama e Nozomi, sono invece presi da dei treni ad alta velocit\u00e0 della linea T\u014dkaid\u014d Shinkansen. Nel doppiaggio originale \u00e8 interpretata da Junko Iwao, laddove nell'adattamento italiano \u00e8 doppiata da Federica De Bortoli e nel ridoppiaggio Netflix da Agnese Marteddu.\nKensuke Aida.\n \u00e8 uno degli studenti della classe 2-A della prima scuola media comunale di Neo Tokyo-3. Dotato di una spiccata capacit\u00e0 dialettica, \u00e8 un fervido appassionato di vita militare e interpreta spesso dei \"survivor game\" quando \u00e8 da solo in mezzo alla campagna. Come gli altri suoi compagni di classe Shinji Ikari, T\u014dji Suzuhara, Rei Ayanami e Hikari Horaki \u00e8 orfano di madre. Da alcuni dialoghi del diciassettesimo episodio viene lasciato intendere che suo padre faccia parte dell'amministrazione della Nerv, al settore ricerche oppure alla divisione degli affari generali. Insieme al resto della scuola si trasferisce altrove dopo la distruzione di Tokyo-3. Nel gioco \"\" per PlayStation 2 Kensuke \u00e8 il pilota assegnato all'Unit\u00e0 04. Nel doppiaggio originale \u00e8 interpretato da Tetsuya Iwanaga, mentre nell'adattamento italiano \u00e8 doppiato da Stefano Crescentini e nel ridoppiaggio Netflix da Riccardo Suarez.\nPen-Pen.\n, PenPen o \"Pen2\", \u00e8 un piccolo pinguino domestico e animale di compagnia di Misato Katsuragi. L'animale appartiene alla cosiddetta nuova razza delle sorgenti termali; Pen-Pen \u00e8 molto probabilmente il risultato di un qualche esperimento di biotecnologia e dispone di un numero di serie sul collare, BX 293A. Di fatto pare abbia un alto quoziente intellettivo, che gli permette di farsi il bagno da solo, comprendere il linguaggio degli esseri umani, leggere il giornale e vivere in totale autonomia all'interno dell'appartamento di Misato. Negli ultimi episodi viene trasferito in una casa di campagna con la famiglia Horaki. Yoshiyuki Sadamoto ide\u00f2 il personaggio per andare incontro alla richiesta del personale di inserire un essere che potesse fungere da mascotte della serie. Vista l'ambientazione, cio\u00e8 Hakone, localit\u00e0 nota per le sue sorgente termali, si pens\u00f2 in un primo momento a una scimmia, ma l'idea venne scartata perch\u00e9 giudicata poco accattivante. Pen-Pen potrebbe essere ispirato a , un pinguino geneticamente modificato apparso in un anime del 1986. Nel doppiaggio originale \u00e8 interpretato da Megumi Hayashibara, laddove nell'adattamento italiano dei film \u00e8 doppiato da Fabrizio Mazzotta, mentre nell'anime rimane la voce di Hayashibara.\nShiro Tokita.\n \u00e8 un rappresentante della Comunit\u00e0 delle industrie chimiche unite nipponiche, principale responsabile della costruzione del Jet Alone, un robot umanoide sviluppato appositamente per poter competere con gli Eva della Nerv, dei quali \u00e8 al corrente di molte informazioni segrete grazie a delle operazioni di spionaggio. Appare soltanto nel settimo episodio della serie, nel quale ironizza apertamente sulle capacit\u00e0 dei concorrenti e mette in ridicolo gli Evangelion di fronte alla responsabile del progetto, Ritsuko Akagi. Durante l'esperimento di attivazione il Jet Alone, contro ogni sua previsione, va fuori controllo, minacciando una crisi atomica. Dopo una iniziale titubanza Tokita cede al capitano Misato Katsuragi il codice d'accesso segreto per attivare il comando di arresto. Per il nome del personaggio Anno attinse da \"Ai to gens\u014d no fascism\" di Murakami; il settimo episodio nomina anche due uomini chiamati Manda e Yasugi, i cui nomi sono presi in prestito dallo stesso romanzo. Nel doppiaggio originale \u00e8 interpretato da Yoshitada Otsuka, mentre in quello italiano da Massimo Rossi.\nPersonaggi in altri media.\n\"Detective Evangelion\".\nNel videogioco , pubblicato per PlayStation 2 nel 2007 da Broccoli e tratto dal manga spin-off \"Evangelion - Detective Shinji Ikari\", compaiono tre operatrici della Nerv mai apparse nella serie originale: ognuna di loro sovrintende uno dei computer del Magi System e tutte insieme rispecchiano gli aspetti della personalit\u00e0 di Naoko Akagi contenuti nelle macchine.\nKaede Agano.\n \u00e8 una donna semplice con capelli castano chiaro corti. Ha un forte senso della famiglia, \u00e8 gentile ed \u00e8 una buona cuoca; \u00e8 responsabile di Baltashar, in cui \u00e8 racchiuso il lato materno della dottoressa Akagi. \u00c8 doppiata da Ai Shimizu.\nSatsuki \u014ci.\n, una russo-giapponese sensuale dai capelli lunghi e con il vizio per la vodka. Vive da sola e beve molto per poter dimenticare la propria solitudine. \u00c8 responsabile di Casper, il lato femminile di Naoko, e del programma di miglioramento della sensibilit\u00e0 di Shinji. \u00c8 doppiata da Maria Yamamoto.\nAoi Mogami.\n, una ragazza con gli occhiali, molto intelligente e diretta, addetta a Melchior, che contiene la Naoko quale scienziata, e al programma di miglioramento dell'intelligenza di Shinji. \u00c8 doppiata da Yui Horie.\nVittime e personaggi minori.\nIl titolo presenta anche numerosi altri personaggi, che vengono brutalmente assassinati e sul cui caso indaga Shinji Ikari:\nNel gioco compaiono inoltre il , sindaco di Neo Tokyo-3, un uomo chiamato , direttore di un impianto chiamato Kichijoji Bowl, e il dottor , padre di Misato e capo del gruppo di ricerca responsabile del Second Impact.\n\"Evangelion Battlefields\".\n \u00e8 un \"mobile game\" uscito per i sistemi iOS e Android il 2 aprile 2020, che permette al giocatore di comandare e combattere con vari Evangelion. \u00c8 stato prodotto dallo studio Khara e realizzato da Mobcast e Takara Tomy Arts.\nKotone Suzunami.\n \u00e8 un'allegra ragazza di quattordici anni, nuova collega pilota di Shinji. \u00c8 solita riferirsi ai propri compagni di classe con il termine onorifico giapponese di \"senpai\". Viene doppiata da Megumi Han.\nHitomi Amagi.\n \u00e8 una donna di ventisette anni introdotta sia come operatrice della Nerv e sia come consulente per la salute mentale; nella seconda stagione del titolo diventa un personaggio giocabile. Viene doppiata da Mai Nakahara.\n\"Neon Genesis Evangelion RPG: The Nerv White Paper\".\n \u00e8 un gioco di ruolo da tavolo pubblicato dalla Kadokawa Shoten nel 1996. Il gioco, ambientato durante gli eventi della serie classica, introduce un nuovo pilota e alcuni angeli differenti.\nComandante Nikolayev.\nIl \u00e8 il capo della sezione russa della Nerv. Apparentemente amichevole, amabile e di buone maniere, in realt\u00e0 con questo atteggiamento positivo potrebbe fare soltanto \"stonewalling\" verso il quartier generale della Nerv e celare la sua vera indole e il suo vero carattere.\nMarie Vincennes.\n \u00e8 una ragazza di quattordici anni nata negli Stati Uniti; un prodigio con un dottorato di ricerca, \u00e8 chiamata dalla Nerv il 7 luglio 2005 per contribuire all'avanzamento scientifico dei programmi sugli Evangelion. Nonostante abbia una voce gentile e delle buone maniere Marie \u00e8 egocentrica e arrogante. Durante una festa di benvenuto a lei dedicata presso l'appartamento di Misato, in cui tutti i principali membri dell'organizzazione si presentano, non lega con nessuno se non con il pinguino Pen-Pen, che abbraccia a fine serata. Sentendosi trattata come una estranea, Marie vende alcune tecnologie da lei sviluppate alla CIA, che l'aveva contattata precedentemente. In seguito all'uccisione di due agenti americani e all'incidente causato dalle sue invenzioni si rende conto dell'errore fatto e confessa tutto quanto dopo un ricovero in ospedale. Egli rivela ai membri della Nerv di aver inserito un chip contenente il programma per annullare le modifiche agli Entry Plug da lei introdotte nel collare di Pen-Pen. Una volta scampato il pericolo Marie viene spedita in Cina e le viene assegnato lo sviluppo dell'Eva-08, e a fine gioco saluta i membri della Nerv alla stazione di Neo Hakone Yumoto dicendo: \u00abCi vediamo, amici miei\u00bb.\n\"Secret of Evangelion\".\n \u00e8 un videogioco per PlayStation 2 sviluppato da West One e pubblicato da Jinx il 21 dicembre 2006. Si inserisce tra gli eventi degli ultimi episodi dell'anime televisivo e \"The End of Evangelion\" e presenta trenta scenari diversi e dieci finali differenti.\nKy\u014dya Kenzai.\n \u00e8 un membro della prima sezione del reparto investigativo dell'agenzia speciale Nerv. Egli \u00e8 il protagonista del gioco; ha ventinove anni, dimostra un atteggiamento calmo e accorto e porta costantemente gli occhiali da sole. Ky\u014dya svolge fedelmente i propri compiti, non teme la morte e non gli importa di andare d'accordo con le altre persone. Conosce Misato, Kaji e Ritsuko fin dai tempi dell'universit\u00e0. All'inizio di \"Secret of Evangelion\" \u00e8 incaricato di consegnare l'Eva-04 al quartier generale della Nerv, ma si imbatte in dei misteriosi incidenti, attacchi terroristici e in una cospirazione all'interno della stessa organizzazione. Il suo design \u00e8 stato curato da Shunji Suzumi, gi\u00e0 membro del personale della serie originale.\nHitomi Kaga.\n \u00e8 una scienziata nel primo reparto scientifico della Nerv; \u00e8 una donna intelligente e brillante, ma al tempo stesso distratta e imbranata. Ky\u014dya \u00e8 laureata in biologia metafisica e partecipa al Progetto E assieme a Ritsuko Akagi, venendo pertanto coinvolta nello sviluppo degli Eva e nella creazione dei Dummy System e dei Dummy Plug. Gioca un ruolo centrale durante un'operazione di recupero di Shinji Ikari, rimasto intrappolato all'interno di un'unit\u00e0 Evangelion.\nAltri.\nMana Kirishima.\n \u00e8 un personaggio introdotto nella visual novel del 1997 \"Shin seiki Evangelion - K\u014dtetsu no girlfriend\", pubblicata da Bandai e ambientata poco prima del tredicesimo episodio della serie animata. \u00c8 una timida e gentile ragazza di quattordici anni dai capelli rossicci originaria della citt\u00e0 di Akune. Si trasferisce nella classe 2-A della scuola media di Neo Tokyo-3, attirando subito le attenzioni dei suoi compagni maschi e in special modo di Shinji. Fra i due si instaura subito un rapporto di grande affinit\u00e0: Ikari \u00e8 attratto dal suo comportamento schietto e diretto e si avvicina a lei nonostante le accuse della gelosa Asuka, che pensa sia una spia che vuole sfruttarlo per i suoi fini.\nMana tratta subito Shinji come se fosse il suo ragazzo e i due, dopo un consiglio di Kaji, hanno il loro primo appuntamento. Nel corso degli eventi si scopre che Mana \u00e8 effettivamente una spia agli ordini di una societ\u00e0 rivale della Nerv e uno dei piloti assegnati a un mecha chiamato Trident, assieme ad altri due ragazzi chiamati e . A un certo punto del gioco il mecha va fuori controllo e i tre piloti della Nerv vengono incaricati di abbatterlo. A seconda delle opzioni scelte dal giocatore vengono proposti diversi finali, in cui Mana si trasferisce in un'altra citt\u00e0, muore in combattimento o entra a far parte della Nerv. Il suo nome viene dall'incrociatore Kirishima. Oltre che in \"K\u014dtetsu no girlfriend\" la giovane compare nel manga \"Neon Genesis Evangelion The Shinji Ikari Raising Project\" e in \"Petit Eva - Evangelion@School\". La sua personalit\u00e0 e il suo aspetto sono a met\u00e0 fra quelle di Asuka e Rei e in giapponese \u00e8 doppiata da Megumi Hayashibara, la stessa interprete di Ayanami.\nMayumi Yamagishi.\n \u00e8 un personaggio introdotto nel videogioco , pubblicato nel 1997 per Sega Saturn da Sega-AM2. \u00c8 una ragazza timida dai lunghi capelli neri e gli occhiali che si trasferisce nella 2-A della scuola media comunale di Neo Tokyo-3. Il gioco ruota attorno al suo sempre pi\u00f9 stretto rapporto con Shinji, che sembra nutrire dei sentimenti verso di lei. \u00c8 una studentessa molto diligente e ha la passione per il canto e la lettura. In seguito alla comparsa di un angelo chiamato \"Angelo originale\" si scopre che Mayumi custodisce all'interno del proprio corpo il nucleo del nemico, ovvero il suo unico punto debole. In uno degli scenari del videogioco Mayumi chiede a Shinji di ucciderla, per poi tentare lei stessa il suicidio; Shinji riesce a salvare la ragazza, che a battaglia conclusa si trasferisce in un'altra scuola. \u00c8 doppiata da Ky\u014dko Hikami.\nNene Matsukaze.\n \u00e8 stata introdotta nella visual novel , pubblicato il 30 maggio 2006 da Tin Machine. \u00c8 una nuova studentessa della classe 2-A della scuola media di Neo Tokyo-3. Porta costantemente con s\u00e9 un orsacchiotto di \"peluche\", che crede contenere uno spirito chiamato Sandy. Il suo design nacque da un concorso indetto dalla Gainax per la creazione di un personaggio originale da presentare nel videogioco disegnato dagli appassionati.\nAccoglienza.\nIl successo di pubblico.\nI personaggi di \"Neon Genesis Evangelion\" furono immediatamente molto apprezzati dal pubblico giapponese, comparendo in cima a diverse classifiche di popolarit\u00e0. Secondo il sito Sora News 24 essi godrebbero di \u00abeterna popolarit\u00e0\u00bb, come testimoniato dal loro massiccio uso per gli articoli di \"merchandise\" rivolti agli otaku. La serie stessa svett\u00f2 per pi\u00f9 anni negli Anime Grand Prix, i grandi sondaggi annuali condotti dalla rivista \"Animage\". Nel 1996 Shinji e Gend\u014d occuparono il secondo e il sedicesimo posto fra i personaggi maschili pi\u00f9 amati; Rei, Asuka e Misato il primo, il terzo e l'ottavo fra quelli femminili. Nel 1997 le classifiche videro la presenza di Shinji (1\u00ba), Kaworu (2\u00ba), Kaji (10\u00ba), Gend\u014d (14\u00ba), T\u014dji (44\u00ba) e Fuyutsuki (57\u00ba) fra quelli maschili e Rei (1\u00ba), Asuka (4\u00ba), Misato (8\u00ba), Maya (19\u00ba), Ritsuko (27\u00ba) e Hikari (47\u00ba) fra quelli femminili. Nel 1998 Shinji e Kaworu mantennero il loro piazzamento, mentre Rei, Asuka e Misato scesero al quinto, al sesto e al dodicesimo. Per diversi anni alcuni di loro comparvero anche nelle classifiche mensili del periodico, come Shinji, Asuka, Rei e Maya. \nAnche nei sondaggi della rivista \"Newtype\" comparvero spesso i protagonisti dell'opera, anche a distanza di anni dalla prima messa in onda; da agosto a ottobre 2009 essi si imposero fra i pi\u00f9 popolari fra i lettori del periodico, tanto nella categoria maschile quanto in quella femminile. L'anno seguente, a marzo 2010, \"Newtype\" nomin\u00f2 Rei il personaggio femminile pi\u00f9 popolare degli anni novanta e posizion\u00f2 Shinji e Kaworu al primo e al secondo posto nella categoria maschile.\nI giudizi della critica.\nI personaggi di \"Neon Genesis Evangelion\" divisero la critica. Peter Harcoff del webzine The Anime Critic per esempio non apprezz\u00f2 la personalit\u00e0 debole di Shinji e quella scontrosa di Asuka, lodando per\u00f2 le relazioni che si costruiscono fra i protagonisti e le loro motivazioni. Anche il sito Anime Planet, critico nei confronti di alcuni aspetti della serie, espresse parole di elogio per i personaggi, mentre Movie Rapture, pur giudicando positivamente in genere la loro personalit\u00e0 e il loro design, dimostr\u00f2 di non ammirare Rei e Shinji. Anche Raphael See di T.H.E.M. Anime Reviews trov\u00f2 la loro caratterizzazione \u00abun po' irritante\u00bb e ricca di clich\u00e9, sottolineando di aver visto personalit\u00e0 simili in diversi anime precedenti. Dello stesso pensiero si dimostr\u00f2 il suo collega Tim Jones, che disprezz\u00f2 la psicologia dei vari protagonisti, tutti con un passato tragico e con problemi di relazione, con l'eccezione di Kaji. Una scena di sesso implicito nella ventesima puntata suscit\u00f2 delle polemiche, vista la fascia oraria pomeridiana di trasmissione della serie, e gli ultimi due episodi, completamente incentrati sull'approfondimento psicologico e su monologhi interiori di Shinji, alzarono ulteriori polemiche e polarizzarono ancora di pi\u00f9 le opinioni dei critici. Per l'antropologo Lawrence Eng il finale non darebbe una conclusione sensata alla maggior parte degli archi narrativi dei personaggi e molti appassionati si sarebbero sentiti traditi da Anno. Ricardo Conteras di \"Vice\", pur non ritenendo la conclusione incomprensibile, la descrisse comunque come incongruente con quanto affrontato dai protagonisti in tutto il resto della serie.\nAltri recensori e giornalisti espressero parole di elogio per la caratterizzazione dei protagonisti, ritenuta complessa e realistica. Secondo Rita Jackson di Kotaku \u00abnon \u00e8 divertente passare del tempo con questi personaggi\u00bb, vista la forte pressione emotiva e le angosce che sono costretti a subire; secondo lei inoltre \u00aba volte i personaggi sembrano pi\u00f9 dei portavoce dei pensieri di Anno sulla societ\u00e0 che dei veri personaggi\u00bb, apprezzando comunque il \u00abbrillante\u00bb lavoro dello sceneggiatore. Morgan Lewis del webzine VG Culture HQ afferm\u00f2 che \u00abnessun personaggio \u00e8 bianco e nero\u00bb e \u00abtutti quanti sono incasinati oltre ogni immaginazione\u00bb; egli inoltre defin\u00ec Shinji quello pi\u00f9 stratificato, sostenendo esplicitamente come \"Evangelion\" non sia adatto a un pubblico disattento. Parere simile venne dato da Nick Creamer di Anime News Network, secondo cui uno dei punti di forza dell'anime risiederebbe proprio nel fatto che nessun protagonista sia ingabbiato in un semplice ruolo narrativo, visto che \u00ab\"Evangelion\" ritrae l'interiorit\u00e0 dei personaggi con empatia e sfumature\u00bb. Secondo Matthew Perez della rivista \"Anime Reign\" \u00abi personaggi sono di gran lunga l'aspetto pi\u00f9 odiato di \"Neon Genesis Evangelion\"\u00bb; pur notando come molti siano inizialmente archetipici e stereotipati, Perez lod\u00f2 il loro realismo e ne giudic\u00f2 alcuni i \u00abmeglio costruiti dell'animazione giapponese\u00bb.\nPer lo scrittore Andrea Fontana \"Evangelion\" sarebbe \u00abun vero e proprio trattato sociologico e psicologico\u00bb, del quale lod\u00f2 la capacit\u00e0 di approfondimento introspettivo dei suoi protagonisti e il messaggio di fondo di \u00abimparare a essere s\u00e9 stessi\u00bb. Ugualmente positivi furono i giudizi di vari autori di Comic Book Resources. Ajay Aravind elogi\u00f2 la personalit\u00e0 di Rei, Misato e Yui; Anthony Gramuglia defin\u00ec i vari protagonisti \u00abincredibilmente complessi e affascinanti\u00bb; Reuben Baron apprezz\u00f2 la tridimensionalit\u00e0 e l'esplorazione dei traumi dei personaggi, criticando per\u00f2 il \"fan service\" e la sessualizzazione di quelli adolescenti. Landon Wright di Global Comment espresse un'opinione simile, criticando la rappresentazione di nudit\u00e0 senza necessit\u00e0 narrativa. Altri scrittori di Comic Book Resource descrissero i personaggi femminili come forti, determinati e indipendenti, considerando la serie in anticipo rispetto ai propri tempi. Martin Theron di Anime News Network elogi\u00f2 il \u00abdistintivo\u00bb \"character design\" di Sadamoto. Allen Divers, altro editor di Anime News Network, afferm\u00f2: \u00abI personaggi e la trama di \"Evangelion\" sarebbero capaci di complessare Sigmund Freud in persona\u00bb. Anche il collega Matt Jong ne apprezz\u00f2 lo sviluppo, definendolo \u00abprovocante\u00bb, e Paul Fargo, altro recensore del webzine, lod\u00f2 la tragicit\u00e0 e l'approfondimento psicologico della seconda met\u00e0 della serie, soprattutto nella versione \"director's cut\" delle edizioni \"home video\".\n\"Merchandising\" e influenza culturale.\nSecondo la \"Neon Genesis Evangelion: The Unofficial Guide\", scritta da Kazuhisa Fujie e Martin Foster, l'uscita dell'anime provoc\u00f2 \u00abun'esplosione di \"merchandise\" senza precedenti in un paese gi\u00e0 inondato da tali prodotti\u00bb, con oltre seicento oggetti differenti realizzati per celebrare l'evento. I personaggi furono usati per magliette, accessori, manifesti e orologi. Le \"action figures\" diventarono gli articoli pi\u00f9 popolari, in particolare quelle di Rei; anche i libri che ritraevano la sua immagine in copertina vendevano velocemente e i media la soprannominarono \u00abla \"Premium Girl\"\u00bb. Quando usc\u00ec nelle sale nel 1997 ' la societ\u00e0 UCC Ueshima Coffe mise in commercio delle lattine di caff\u00e8 con i personaggi della serie, vendendo quattrocentomila casse, equivalenti a circa dodici milioni di lattine; a questi dati vanno aggiunti quelli per l'uscita di ' dieci anni dopo, quando vennero comprate altre trecentomila casse, per circa nove milioni di lattine. Nel 1997 fu pubblicata una serie di libri dedicata ai vari protagonisti dell'opera: Rei, Asuka, Shinji e Kaworu, assieme a due volumi intitolati \"Photo File Eve\", sulle sole protagoniste femminili, e \"Photo File Adam\", dedicato ai personaggi maschili. Nello stesso anno fu pubblicato anche un catalogo contenente gli articoli sulla serie e i personaggi intitolato \"E Mono\"; in esso furono elencate anche delle \"d\u014djinshi\", cio\u00e8 dei fumetti non ufficiali fatti dagli appassionati.\n\"Asia Scape\" ha descritto la rappresentazione dei personaggi di \"Neon Genesis Evangelion\" come \u00abl'aspetto probabilmente pi\u00f9 influente e innovativo\u00bb della serie. Secondo Vox \u00ab\"Neon Gesis Evangelion\" diede vita a innumerevoli clich\u00e9 per le serie animate giapponesi\u00bb, fornendo inoltre un modello per poter integrare stereotipi stilistici con tematiche serie, alte aspirazioni artistiche e una profonda caratterizzazione dei personaggi: \u00abIn Giappone \u00e8 tutt'ora cosa comune vedere personaggi come Shinji, Rei e Asuka apparire nelle pubblciit\u00e0 o nelle sale di \"pachinko\", e l'iconografia della serie resta un elemento ampiamente riconoscibile nel paese. Fuori dal Giappone i personaggi di \"Evangelion\" sono ben noti, amati e memati dagli appassionati di anime\u00bb. I protagonisti della serie apparvero sulle copertine di diverse riviste specializzate in anime e manga, come \"Animage\" o \"Newtype\", e l'anime divent\u00f2 il prodotto pi\u00f9 discusso dell'industria dell'animazione giapponese: fin dalla trasmissione del primo episodio nei convegni Comiket si impose con forza nel mercato delle \"d\u014djin\", attraendo pubblico maschile e femminile in egual misura. Justin Wu di \"The Artifice\" imput\u00f2 tale successo a una serie di fattori, come il \"design\" di Sadamoto e la natura aperta del prodotto, caratterizzato da punti oscuri e fatti lasciati all'interpretazione e alla fantasia degli spettatori; secondo lui \"Evangelion\" fu uno spartiacque per la storia del \"merchandise\", che divenne un mercato importante su cui puntare. Le alte vendite del \"merchandise\" su Ayanami in particolare sono state descritte da Patrick Galbraith come un punto di svolta per il mercato giapponese, avendo contributito ad estendere il settore delle \"figures\" e delle \"fanzines\", con \u00abintere fiere di \"fanzine\" dedicate alla serie e ai suoi personaggi\u00bb.\nPer la rivista \"Newtype\" in seguito al successo dell'anime \u00aborde di \"otaku\" si sono riversate ad Akihabara alla ricerca dell'enigmatica Rei Ayanami, e le aziende hanno capito per la prima volta che servire le masse di \"geek\" poteva rivelarsi una cosa molto redditizia\u00bb. Un cos\u00ec alto commercio di \"figures\", carte collezionabili e prodotti simili sarebbe all'origine del fenomeno \"moe\", in cui l'attenzione del pubblico si concentra sull'empatia e l'attrazione verso i personaggi piuttosto che sulla trama. Lo stesso quartiere di Akihabara si trasform\u00f2 da una cittadella per elettrodomestici a un luogo di ritrovo per \"geek\", e \u00absenza \"Eva\" non ci sarebbero i \"maid caf\u00e9\"\u00bb. Secondo Pier Francesco Cantelli di Cinema Errante \u00ab\u00e8 impossibile fare un tour per Akihabara senza trovarsi davanti almeno a un poster ritraente i suoi protagonisti\u00bb, paragonando il lascito del \"franchise\" di \"Eva\" alla popolarit\u00e0 di \"Guerre stellari\" negli Stati Uniti d'America.\nSecondo Brett Fujioka di Game Developer \u00ab\"Eva\" ha ribaltato i clich\u00e9 e i banali archetipi degli anime attraverso i propri personaggi\u00bb, e \u00abi personaggi psicologicamente scontenti [di Anno] hanno risuonato con la giovent\u00f9 giapponese dell'epoca\u00bb. Il successo dei protagonisti della serie venne studiato anche da importanti ricercatori. Il sociologo giapponese Shinji Miyadai, fra gli altri, riport\u00f2 casi di universitari che si identificavano con Shinji o con Asuka; secondo il saggista Satomi Ishikawa tali episodi sarebbero un riflesso di \u00abquanto l'impatto di questo particolare anime \u00e8 stato influente\u00bb per la giovent\u00f9 giapponese di quell'epoca. Ishikawa infatti not\u00f2 come negli anni dopo la messa in onda della serie essa avesse guadagnato grande popolarit\u00e0, dando origine all'espressione \u00abfenomeno \"Eva\"\u00bb, e come molti appassionati si rivedessero nei protagonisti. L'elemento centrale e il motivo di tanta attrattiva verso \"Evangelion\" per lui risiederebbero in quella che in giapponese \u00e8 definita , una tematica che poi suscit\u00f2 nella giovent\u00f9, che rivedeva i propri problemi in Shinji e in Asuka. L'opera venne associata al concetto di \"adult children\" (cio\u00e8, \"bambini adulti\"), inizialmente sviluppato da psicologi statunitensi e poi al centro dell'attenzione mediatica giapponese negli ultimi anni novanta.\nIn seguito al successo della serie si diffuse e conobbe popolarit\u00e0 il genere \"sekaikei\", le cui trame combinano il tema della crisi apocalittica con la commedia sentimentale di ambientazione scolastica; le storie d'amore dei protagonisti di tali opere inoltre sono direttamente collegate al destino dell'intero mondo. Diversi rappresentanti di tale genere si ispirarono alla serie di Anno, orientata principalmente sulla psicologia dei personaggi e le loro relazioni piuttosto che sulla trama in s\u00e9, diventando uno dei motivi principali della subcultura giapponese. Lo stesso neologismo \"sekaikei\" venne spesso sostituito dall'espressione \"sindrome post-\"Evangelion\"\". I critici ad esempio hanno individuato degli elementi \"sekaikei\" in \"La voce delle stelle\", \"Lei, l'arma finale\", \"Iriya no sora, UFO no natsu\", \"Your Name.\" e \"La malinconia di Haruhi Suzumiya\", interpretato come una sua parodia. Per Patrick Drazen \"Evangelion\" avrebbe avuto \u00abuna forte influenza sui \"character design\" degli anime venuti dopo\u00bb. Secondo Timothy Donohoo di Comic Book Resources inoltre Rei e Asuka sarebbero due eroine \u00abestremamente importanti per lo sviluppo degli anime moderni\u00bb: \u00abTutti i personaggi di \"Evangelion\" sono diventati influenti e sono stati imitati, ma Rei e Asuka in particolare hanno creato un prototipo [...] che le serie future hanno usato pi\u00f9 e pi\u00f9 volte\u00bb. Rei \u00e8 ritenuta particolarmente popolare e influente, avendo ispirato diverse eroine venute dopo e contribuito al diffondersi dello stereotipo dei \"kuudere\", personaggi apparentemente freddi, apatici e misteriosi. Anche Asuka, Shinji, Misato e Gend\u014d ispirarono artisti, personaggi di altre serie animate, videogiochi o fumetti venuti dopo. Asuka su tutti \u00e8 citata come un influente esempio di protagonista \"tsundere\", cio\u00e8 scontroso, irascibile e autoritario ma con un passato tragico alle spalle e profonde motivazioni dietro. Per Gene Park del \"The Washington Post\" inoltre una considerevole porzione della cybercultura affonderebbe le proprie radici nel successo di \"Evangelion\", popolare su 4chan e altri siti della rete; gli appassionati della serie, divisi fra Asuka e Rei, secondo Park avrebbero generato le \"waifu wars\" (), un fenomeno in cui gli utenti di vari blog e siti internet si scontrano per stabilire con diverse argomentazioni quale sia l'eroina pi\u00f9 attraente. Maria R. Rider di Ex.org not\u00f2 come la serie della Gainax avesse ispirato il \"character design\" di \"Gasaraki\", e in particolare quello di Miharu, simile a Rei. Nobuhiro Watsuki, autore del manga \"Kenshin - Samurai vagabondo\", paragon\u00f2 il personaggio di Tomoe Yukishiro a quello di Rei; Yui invece ispir\u00f2 il viso di Kamatari Honjo. Molti dei protagonisti apparvero e vennero usati, oltre che nei videogiochi tratti dalla serie animata originale, in media non appartenenti al \"franchise\" di \"Evangelion\", come nei titoli videoludici \"Monster Strike\", \"Super Robot Wars\", \"Tales of Zestiria\", \"Puzzle &amp; Dragons\", \"Keri hime sweets\", \"Summons Board\" e \"Puyopuyo!! Quest\" e in un episodio dell'anime \"Shinkansen henkei robo Shinkalion\"."}
{"id": "37054", "revid": "124779348", "url": "https://it.wikipedia.org/wiki?curid=37054", "title": "Hipparcos", "text": "Hipparcos (acronimo di High Precision Parallax Collecting Satellite, traducibile come \"satellite per ottenere parallassi ad alta precisione\"), detto anche Hipparcos Space Astrometry Mission (\"missione di astrometria spaziale Hipparcos\"), la prima missione spaziale dedicata all'astrometria, accettata nel programma scientifico dell'ESA nel 1980.\nIl progetto \u00e8 stato chiamato in questo modo in onore di Ipparco di Nicea, noto astronomo dell'antica Grecia, vissuto tra il 190 a.C. ed il 120 a.C. che diede un notevole apporto alla comprensione della precessione degli equinozi.\nIl satellite \u00e8 stato ideato e costruito, sotto la supervisione dell'ESA, da un consorzio industriale costituito dalla Matra Marconi Space (Francia) e dall'Alenia Spazio (Italia).\nIl progetto era dedicato alla misura delle parallassi stellari, cosa che permette di ricavare la distanza di una stella, e del moto proprio delle stelle. Il satellite \u00e8 stato utilizzato per misurare la distanza di 2 milioni e mezzo di stelle, situate fino a 150 parsec (circa 400 anni luce) di distanza, raccolte nel Catalogo Tycho.\nIl progetto iniziale del satellite fu proposto nel 1980, e fu presto approvato vista l'importanza del fornire misure di base su cui poi le teorie astrofisiche potessero basarsi. Il satellite fu lanciato da un razzo Ariane 4 l'8 agosto 1989, dalla base spaziale di Kourou, nella Guyana francese.\nL'obiettivo originale era di piazzarlo in un'orbita geostazionaria, ma un guasto al razzo (si dimenticarono di levare lo spinotto di sicurezza nell'innesco del motore di apogeo) risult\u00f2 in un'orbita altamente ellittica. Nonostante questa difficolt\u00e0, quasi tutti gli obiettivi della missione furono realizzati. Il satellite \u00e8 stato spento il 17 agosto 1993.\nIl programma di lavoro era diviso in due parti: l\"esperimento Hipparcos\", il cui obiettivo era di misurare i parametri astrometrici di circa 120.000 stelle con una precisione da 2 a 4 milli-arcosecondi, e l\"esperimento Tycho\", la misura delle propriet\u00e0 astrometriche e di fotometria in due colori di 400.000 stelle ad una precisione leggermente inferiore.\nIl Catalogo Hipparcos finale (120.000 stelle con risoluzione di 1 milliarcosecondi) e il Catalogo Tycho finale (pi\u00f9 di un milione di stelle con risoluzione di 20-30 milliarcsec e fotometria a 2 colori) furono completati nell'agosto del 1996, e pubblicati dall'ESA nel giugno del 1997.\nI dati dei due cataloghi sono stati utilizzati per realizzare il Millennium Star Atlas (\"Atlante Stellare del Millennio\"): un atlante di tutto il cielo, comprendente un milione di stelle fino alla magnitudine 11 dai dati Hipparcos, pi\u00f9 circa 10.000 oggetti non stellari.\nSebbene poco appariscente, il lavoro di Hipparcos \u00e8 di importanza fondamentale: senza misure accurate di posizione e soprattutto di distanza non si pu\u00f2 fare astrofisica. La parallasse stellare \u00e8 l\"unico\" metodo diretto per misurare le distanze delle stelle: tutti gli altri, come le candele standard, sono metodi indiretti e incerti che si basano sulla parallasse per essere calibrati correttamente.\nC'\u00e8 da dire che \u00e8 stato riscontrato un errore di tracciamento delle stelle in Hipparcos (dovuto a leggere variazioni di temperatura), per cui Floor van Leeuwen, dell'osservatorio di Cambridge, ha compiuto un lavoro decennale di ricalcolo delle posizioni stellari. Il risultato \u00e8 il catalogo di stelle pi\u00f9 accurato che esista, che si intitola \"Hipparcos-2 Catalogue\", la cui validit\u00e0 \u00e8 stata confermata nel 2007."}
{"id": "37057", "revid": "2207", "url": "https://it.wikipedia.org/wiki?curid=37057", "title": "Tipo stellare", "text": ""}
{"id": "37058", "revid": "767487", "url": "https://it.wikipedia.org/wiki?curid=37058", "title": "Anno giuliano", "text": "In astronomia, un anno giuliano \u00e8 un'unit\u00e0 di misura temporale uguale a 365,25 giorni, corrispondenti a 31\u00a0557\u00a0600 secondi. Questa unit\u00e0 di tempo non fa parte del sistema internazionale di unit\u00e0 di misura, ma il suo utilizzo \u00e8 tollerato in astronomia.\nIl simbolo dell'anno giuliano \u00e8 la lettera minuscola a.\nL'aggettivo giuliano deriva dal fatto che tale durata corrisponde alla lunghezza media di un anno nel calendario giuliano utilizzato in passato nelle societ\u00e0 occidentali.\nGli astronomi usano ancora l'anno giuliano come un'unit\u00e0 di tempo per le effemeridi, perch\u00e9 fornisce una conversione tra date giuliane veloce e semplice.\nOccorre notare che un anno giuliano \u00e8 diverso da un anno del calendario gregoriano, da un anno tropico e da un anno sidereo."}
{"id": "37060", "revid": "399", "url": "https://it.wikipedia.org/wiki?curid=37060", "title": "Giorno giuliano", "text": "Il giorno giuliano (Julian Day, JD) \u00e8 il numero di giorni passati dal mezzogiorno del luned\u00ec 1\u00ba gennaio 4713 a.C. Il sistema dei giorni giuliani \u00e8 stato progettato per fornire agli astronomi un singolo sistema di date che potesse essere usato per lavorare con differenti calendari, e per unificare differenti cronologie storiche, giacch\u00e9 esso non presenta la difficolt\u00e0 di anni bisestili, cambi di calendario, eccetera.\nLa data giuliana \u00e8 il giorno giuliano combinato con la frazione di giorno trascorso, a partire dal mezzogiorno del tempo universale (precedentemente chiamato GMT, Greenwich Mean Time). La frazione \u00e8 trovata dividendo il tempo, espresso in ore, per 24 (ponendo 00:00 uguale a mezzogiorno, e 12:00 mezzanotte). L'espressione \"data giuliana\" \u00e8 anche usata per riferirsi a una data del calendario giuliano, oppure a una \"data ordinale\" (l'anno e il numero del giorno dell'anno), perci\u00f2 occorre fare attenzione a cosa ci si riferisce.\nGli astronomi utilizzano spesso un anno giuliano di esattamente 365,25 giorni per le effemeridi, per facilitare i conti, mentre per il calcolo di alcuni coefficienti usano il secolo giuliano, di esattamente 36525 giorni.\nStoria.\nIl giorno giuliano \u00e8 basato sul \"periodo giuliano\" proposto da Giuseppe Scaligero nel 1583, al tempo della riforma del calendario gregoriano. \u00c8 un multiplo di tre cicli di calendario:\nLa sua \"epoca\" (punto iniziale) \u00e8 posta l'ultima volta che tutti questi tre cicli si trovavano assieme nel loro primo anno, e Scaligero la scelse perch\u00e9 era precedente a tutte le date storiche conosciute.\nNel suo libro \"Lineamenti di astronomia\", pubblicato nel 1849, l'astronomo John Herschel raccomand\u00f2 di utilizzare una versione dello schema di Scaligero per realizzare un sistema standard di date astronomiche, contando il \"giorno del periodo giuliano\". Questo sistema \u00e8 diventato il sistema standard dei giorni giuliani. Il sistema ha il vantaggio di poter calcolare facilmente relazioni tra date lontane (per esempio nello studio di antichi scritti), e perch\u00e9 il punto iniziale a mezzogiorno fa cadere un'intera notte di osservazioni in un solo giorno giuliano, invece che in due.\nAnche se molte fonti dicono che la parola \"giuliano\" si riferisce al padre di Scaligero, Giulio Cesare Scaligero, nell'introduzione del quinto libro del suo \"Opus de emendatione temporis\" (\"Opera sulla correzione del tempo\") Scaligero scrive: \"Iulianum vocauimus: quia ad annum Iulianum dumtaxat accommodata est\" che significa \"Lo abbiamo chiamato Giuliano: poich\u00e9 si conforma solamente all'anno Giuliano\", intendendo il calendario giuliano introdotto da Gaio Giulio Cesare nel 46 a.C.\nCalcolo.\nConversione da data normale a data giuliana.\nIl seguente algoritmo \u00e8 valido dal 4712 a.C. in poi; inoltre tiene conto della riforma gregoriana, tramite cui si pass\u00f2 direttamente dal 4 ottobre 1582 al 15 ottobre dello stesso anno. L'ora \u00e8 da intendersi in formato 24h ed espresso in UT.\ninputs: dataAttuale, oraAttuale, reset(2415020.50);\n// Estrazione Valori dalla data, per esempio, 12 febbraio 1980\nanno = anno ( dataAttuale ); // 1980\nmese = mese ( dataAttuale ); // 02\ngiorno = giorno ( dataAttuale ); // 12\n// Estrazione Valori dall'ora, per esempio, 15:32.12\nore = ora ( oraAttuale ); // 15\nminuti = minuti ( oraAttuale ); // 32\nsecondi = secondi ( oraAttuale ); // 12\nif mese = 1 or mese = 2 then begin\n anno = anno - 1;\n mese = mese + 12;\nend;\nif dataAttuale &lt; \" 15 ottobre 1582 \" then begin\n a = 0;\n b = 0;\nend else begin\n a = ParteIntera( anno / 100 );\n b = 2 - a + ParteIntera( a / 4 );\nend;\nc = ParteIntera( 365.25 * anno );\nd = ParteIntera( 30.6001 * ( mese + 1 ) );\n// attualmente si riferisce all'inizio della giornata, in pi\u00f9 viene sottratto\n// un reset che permette di avere una migliore definizione della parte decimale\n// (limiti rappresentativi dipendenti dalle strutture dati); il reset indicato\n// si riferisce al 1\u00ba gennaio 1900, ma \u00e8 una scelta mia arbitraria\ndataGiuliana = b + c + d + giorno + 1720994.50 - reset;\n// ora la definizione del punto della giornata dipende dall'utilizzo, e se ne sceglie\n// solamente una delle seguenti\n// 1. definizione all'ora (non mi interessano i minuti e i secondi)\noffsetGiornata = ore / 24;\n// 2. definizione al minuto (non mi interessano i secondi)\noffsetGiornata = ( 60 * ore + minuti ) / 1440;\n// 3. definizione al secondo\noffsetGiornata = ( 3600 * ore + 60 * minuti + secondi ) / 86400;\n// data giuliana completa\ndataGiuliana = dataGiuliana + offsetGiornata;\nAccenni matematici:\nNote: l'algoritmo richiede un certo livello di precisione nella parte decimale (es. 10 decimali con offset al minuto)\nConversione da data giuliana a data normale.\nQuesto algoritmo serve per invertire il precedente; si noti che i decimali di troncamento (parametro) dipendono in particolare dalle variabili usate nell'implementazione, pi\u00f9 sono i decimali e meglio \u00e8, ed in questo caso ne vengono utilizzati 9 poich\u00e9 bastano.\ninputs: dataGiuliana, reset(2415020.50), decimaliTroncamento(9); \n// riaggiusto la mia data con il reset usato nella conversione\njd = dataGiuliana + reset;\ni = ParteIntera( jd + 0.5 );\nf = ParteDecimale( jd + 0.5 );\nif i &lt;= 2299160 then begin\n b = i;\nend else begin\n a = ParteIntera( ( i - 1867216.25 ) / 36524.25 );\n b = i + 1 + a - ParteIntera( a / 4);\nend;\nc = b + 1524;\nd = ParteIntera( ( c - 122.1 ) / 365.25 );\ne = ParteIntera( 365.25 * d );\nh = ParteIntera( ( c - e ) / 30.6001 );\ngiorno = c - e + f - parteIntera( 30.6001 * h );\nif h &lt; 14 then begin\n mese = h - 1;\nend else begin\n mese = h - 13;\nend;\nif mese &lt; 3 then begin\n anno = d - 4715;\nend else begin\n anno = d - 4716;\nend;\n// a questo punto ho estratto la data normale\ndataAttuale = creaData ( ParteIntera( anno ), ParteIntera( mese ), ParteIntera( giorno ) );\n// ora estraggo l'ora dalla giornata, tenendo presente la rappresentazione usata in\n// precedenza nella conversione, secondo le seguente modalit\u00e0\n// 1. definizione all'ora (non mi interessano i minuti e i secondi)\noffsetGiornata = Tronca( ParteDecimale( dataGiuliana ) * 24, 0 );\nore = offsetGiornata;\nminuti = 0;\nsecondi = 0;\n// 2. definizione al minuto (non mi interessano i secondi)\noffsetGiornata = Tronca( ParteDecimale( dataGiuliana ) * 1440, decimaliTroncamento );\nore = ParteIntera( offsetGiornata / 60 );\nminuti = offsetGiornata - 60 * ore ; \nsecondi = 0;\n// 3. definizione al secondo\noffsetGiornata = Tronca( ParteDecimale( dataGiuliana ) * 86400, decimaliTroncamento );\nore = ParteIntera( offsetGiornata / 3600 );\nminuti = ParteIntera( ( offsetGiornata - 3600 * ore ) / 60 );\nsecondi = offsetGiornata - 3600 * ore - 60 * minuti;\n// a questo punto ho estratto l'ora\noraAttuale = creaOra ( Modulo( ore, 24 ), Modulo( minuti, 60 ), Modulo( secondi, 60 ) );\nAccenni matematici:\nNote: l'algoritmo richiede un certo livello di precisione nella parte decimale (es. 10 decimali con offset al minuto)\nCalcolo del giorno della settimana.\n// la data giuliana si intende riferita alla mezzanotte del giorno d'interesse\ninputs: julian;\ngiornoSettimana = Mod( julian + 0.5 , 7);\nAccenni matematici:\nCon giornoSettimana che assume i seguenti valori:\nNote: l'algoritmo richiede un certo livello di precisione nella parte decimale (es. 10 decimali con offset al minuto)\nAlternative.\nPoich\u00e9 il punto di partenza \u00e8 cos\u00ec lontano nel tempo, i numeri dei giorni giuliani possono essere molto grandi e difficili da maneggiare. A volte viene usato un punto di partenza pi\u00f9 recente, per esempio semplicemente ignorando le cifre pi\u00f9 significative, per poter entrare nella memoria limitata dei computer con una precisione sufficiente.\nAltre epoche.\nAltri sistemi di conteggio dei giorni, chiamati anche \"date intere\", includono la \"Data Liliana\", il cui giorno 1 \u00e8 il 15 ottobre 1582 (JD 2299161, giorno dell'adozione del calendario gregoriano); \"Rata Die\", che conta dall'inizio dell'era Cristiana, il 1\u00ba gennaio dell'anno 1 (JD 1721425)."}
{"id": "37061", "revid": "1305772", "url": "https://it.wikipedia.org/wiki?curid=37061", "title": "B-17 Flying Fortress (videogioco)", "text": "B-17 Flying Fortress \u00e8 un simulatore di volo prodotto dalla MicroProse che d\u00e0 al giocatore la possibilit\u00e0 di muoversi all'interno dell'aereo Boeing B-17 Flying Fortress e di assumere il controllo di ogni parte di esso, ogni componente dell'aereo \u00e8 completamente gestibile.\nDurante le missioni \u00e8 possibile decidere se pilotare l'aereo, occuparsi della navigazione su carta oppure occuparsi di una delle 7 postazioni di mitragliamento come \u00e8 possibile occuparsi dell'aspetto fondamentale di tutto l'aereo, la postazione di bombardamento.\nImportante \u00e8, per\u00f2, occuparsi dell'intero equipaggio dell'aereo, che risentir\u00e0 della stanchezza e dei danni riportati dal velivolo.\nLe carte militari sono complete di segnalazioni per le postazioni antiaeree e delle zone di pattugliamento dei caccia della Luftwaffe.\n\u00c8 possibile organizzare la propria missione a seconda delle scelte tattiche del giocatore nella pi\u00f9 completa libert\u00e0."}
{"id": "37065", "revid": "1333385", "url": "https://it.wikipedia.org/wiki?curid=37065", "title": "AppleScript", "text": "AppleScript \u00e8 un sistema di scripting introdotto dalla Apple Inc. e integrato nel proprio sistema operativo macOS.\nCon l'avvento di Mac OS X Tiger, \u00e8 possibile usare Automator per generare script disegnando un diagramma di flusso. Il manager del progetto AppleScript \u00e8 Sal Soghoian.\nStoria.\nIl progetto AppleScript pu\u00f2 essere considerato come una prosecuzione di HyperTalk, il linguaggio utilizzato da HyperCard per gestire la logica e l'interfaccia grafica. Il progetto AppleScript nacque dalla convinzione Apple secondo cui un simile linguaggio poteva essere usato con ogni applicazione.\nLa metafora della lingua naturale.\nMantenendo la tradizionale semplicit\u00e0 d'uso del macOS, il linguaggio AppleScript \u00e8 costruito come una metafora di una lingua naturale, allo stesso modo in cui la normale interfaccia grafica desktop \u00e8 costruita come metafora della scrivania. In questo modo, il concetto di gerarchia di un oggetto viene espresso mediante delle proposizioni concatenate (in lingua inglese):\npixel 7 of row 3 of TIFF image \"miaImmagine\"\nche in un altro linguaggio di alto livello potrebbe essere scritto come:\ngetTIFF( \"miaImmagine\" ) -&gt; getRow(3) -&gt; getPixel(7)\nCompiti principali di AppleScript.\nL'uso primario di AppleScript doveva essere quello di controllare altre applicazioni; per questo scopo dipende dal protocollo di comunicazione del macOS chiamato AppleEvents. Si tratta essenzialmente di messaggi spediti tramite codici da un'applicazione a un'altra: AppleScript usa i dizionari di ogni applicazione per associare a tali codici dei termini comprensibili, permettendo quindi la comunicazione nei due sensi tra codici AppleEvents e termini AppleScript.\nL'applicazione alla quale il messaggio deve essere spedito \u00e8 richiamata dal comando \"tell\":\ntell application \"Microsoft Word\" to quit\nD'altra parte, AppleScript non ha bisogno di altre applicazioni per effettuare operazioni su dati. Per esempio, il codice seguente:\nset pix to 72\nset answer to text returned of (display dialog \"Inserire la misura in cm\" default answer \"1\")\ndisplay dialog answer &amp; \"cm = \" &amp; (answer * pix / 2.54) &amp; \"pixel\"\nmostra una finestra di dialogo, per l'inserimento da parte dell'utente dei centimetri. La risposta viene convertita in pixel per un sistema a 72 pixel per pollice; il risultato viene mostrato tramite una seconda finestra di dialogo.\nAppleScript Studio.\nCon l'avvento di macOS, AppleScript \u00e8 andato ben oltre le sue origini: Applescript Studio \u00e8 un ambiente di sviluppo gratuito che usa AppleScript come linguaggio principale e in cui l'interfaccia grafica viene progettata tramite il framework ProjectBuilder.\nCon l'uscita di Mac OS X Panther, AppleScript Studio e Project Builder sono stati inseriti nell'ambiente di sviluppo integrato Xcode. Il tutto permette di costruire l'interfaccia grafica tramite \"drag and drop\" (similmente a quanto avviene, ad esempio, con Visual Basic) e verificare immediatamente come verr\u00e0 vista nell'applicazione.\nMac OS X 10.3 contiene, come tutte le precedenti versioni di macOS, anche uno editor di script che, pur mantenendo la semplicit\u00e0 originale, permette di costruire script anche complicati, utilizzando alcune caratteristiche di aiuto che ne permettono l'uso anche a principianti.\nDialetti.\nPer un certo periodo, AppleScript support\u00f2 il linguaggio in diverse lingue (tra le quali, oltre all'inglese, ci furono francese, giapponese e italiano). Esso era in grado di compilare uno script scritto in una qualsiasi di queste lingue e di salvare in un dialetto diverso; anche se il progetto rappresent\u00f2 un successo tecnico, pochi sviluppatori fornirono dizionari nelle varie lingue per le proprie applicazioni. Inoltre, il supporto e le prove di controllo qualit\u00e0 si rivelarono molto dispendiose rispetto al possibile guadagno: dalla versione Mac OS 8.5 si torn\u00f2 ad una sola lingua supportata (l'inglese)."}
{"id": "37068", "revid": "77358", "url": "https://it.wikipedia.org/wiki?curid=37068", "title": "S.S. Calcio Napoli", "text": ""}
{"id": "37069", "revid": "2207", "url": "https://it.wikipedia.org/wiki?curid=37069", "title": "A.C. Chievo Verona", "text": ""}
{"id": "37070", "revid": "633", "url": "https://it.wikipedia.org/wiki?curid=37070", "title": "Hellas Verona F.C.", "text": ""}
{"id": "37076", "revid": "125475187", "url": "https://it.wikipedia.org/wiki?curid=37076", "title": "Asola (Italia)", "text": "Asola (\"\u00c0sula\" in dialetto alto mantovano) \u00e8 un comune italiano di abitanti della provincia di Mantova in Lombardia.\nGeografia fisica.\nIl comune \u00e8 tradizionalmente indicato come appartenente al territorio dell'Alto Mantovano, la zona della provincia di Mantova situata a nord del capoluogo a ridosso dell'anfiteatro morenico del lago di Garda.\nConfina a ovest con la provincia di Brescia e il capoluogo si trova a un'altitudine di 42 m s.l.m.. \nSi trova a met\u00e0 strada fra Mantova e Cremona, dalle quali dista circa 35\u00a0km, mentre dista da Brescia circa 50\u00a0km.\nClima.\nIl clima di Asola \u00e8 quello tipico dell'alta pianura padana di tipo temperato sub\u2010continentale: gli inverni sono moderatamente rigidi, poco piovosi e con giornate di nebbia; le estati sono calde e afose con precipitazioni a carattere temporalesco; le primavere e gli autunni sono generalmente piovosi.\nOrigini del nome.\nAsola \u00e8 diminutivo del latino \"ansa\", curva del fiume Chiese presso il quale la citt\u00e0 fu fondata.\nStoria.\nAsola sorge in un'area frequentata fin dai tempi preistorici, come testimoniano i reperti conservati nel locale museo. Sporadici risultano invece i ritrovamenti dell'et\u00e0 del ferro, periodo caratterizzato dallo stanziamento nel territorio di popolazioni celtiche.\nSuccessivamente la zona \u00e8 interessata dall'occupazione romana intorno al I secolo a.C., attestata soprattutto dai monumenti e corredi funerari.\nNegli anni finali del Medioevo, intorno al XII e XIII secolo, con la propria rocca fortificata rientra nella giurisdizione comitale di Brescia controllata dai Visconti, nel 1348 passa al dominio dei Malatesta, poi ancora dei Veneziani e di seguito dei Gonzaga.\nNel 1440 decide di assoggettarsi liberamente alla Serenissima divenendo una fortezza di confine estremamente importante per il controllo della terraferma da parte della Repubblica.\nAsola rester\u00e0 sotto il controllo di Venezia fino all'arrivo di Napoleone nel 1797. L'arrivo dei Francesi segna quindi il ritorno al territorio mantovano a cui rimarr\u00e0 legata anche nel 1814 con l'annessione al dominio austriaco.\nAttiva anche nelle vicende risorgimentali, lotta per l'indipendenza nazionale con l'impegno di patrioti come \"Don Ottaviano Daina\" e \"Francesco Fario\".\nNel 1859 viene liberata e annessa al Regno di Piemonte e infine all'Italia unita.\nSociet\u00e0.\nEtnie e minoranze straniere.\nGli stranieri residenti nel comune sono pi\u00f9 di 2.000. Di seguito sono riportati i gruppi pi\u00f9 consistenti:\nGeografia antropica.\nUrbanistica.\nLo sviluppo urbanistico post-risorgimentale ha mantenuto intatta l'eleganza del centro abitato. Sulla grande piazza XX Settembre, affiancata da comodi portici, si affacciano la cattedrale e il palazzo municipale; da qui si ripartono, a raggiera, le vie principali.\nInfrastrutture e trasporti.\nStrade.\nIl comune \u00e8 attraversato dalla Strada statale 343 a cui Asola d\u00e0 il nome.\nFerrovie.\nLa stazione di Asola, posta sulla ferrovia Brescia-Parma, \u00e8 servita da treni regionali eserciti da Trenord e cadenzati a frequenza oraria nell'ambito del contratto di servizio stipulato con la Regione Lombardia.\nIn passato la stessa offriva coincidenze con due tranvie extraurbane, la Cremona-Asola, attiva fra il 1929 e il 1955, e la Mantova-Asola, attiva fra il 1886 e il 1933.\nMobilit\u00e0 urbana.\nLa citt\u00e0 \u00e8 collegata a Mantova da due linee dell'APAM: una diretta a Castiglione delle Stiviere e l'altra a Mantova; mentre da KM s.p.a da una linea diretta a Cremona."}
{"id": "37077", "revid": "76069", "url": "https://it.wikipedia.org/wiki?curid=37077", "title": "Bagnolo San Vito", "text": "Bagnolo San Vito (\"Bagn\u00f6l\" in dialetto mantovano) \u00e8 un comune italiano di abitanti della provincia di Mantova in Lombardia.\nGeografia fisica.\nIl territorio comunale \u00e8 delimitato dal fiume Po a sud e dal Mincio a nord. Il paesaggio risulta caratterizzato da molte opere idrauliche, specialmente gli argini maestri del Po e del Mincio e relative vaste aree golenali. Una fitta rete di canali destinati all'irrigazione, gestita dal Consorzio di Bonifica Sud-Ovest di Mantova \u00e8 di supporto a una rilevante attivit\u00e0 agricola.\nIl comune consta di sei centri abitati: Bagnolo San Vito, Campione, Correggio Micheli, San Biagio, San Giacomo Po, San Nicol\u00f2 Po. Quest'ultima frazione \u00e8 stata a lungo la pi\u00f9 importante del comune, ma nel corso del Novecento il baricentro si \u00e8 spostato lungo l'ex SS \"Romana\" e a cavallo del casello autostradale \"Mantova Sud\" dell'autostrada del Brennero, causando una concentrazione della popolazione comunale in San Biagio e in Bagnolo San Vito. Il loro incremento demografico \u00e8 proseguito anche nel primo decennio del XXI secolo e al 31 dicembre 2008 queste due frazioni assommano circa l'80% della popolazione comunale: 2.510 abitanti a Bagnolo San Vito e 2.109 a San Biagio. Ad accentuare ulteriormente i movimenti della popolazione verso le due principali frazioni \u00e8 stato l'insediamento del centro commerciale \"Citt\u00e0 della Moda\" nei pressi del casello autostradale nei primi anni duemila.\nOrigini del nome.\nIl nome di Bagnolo San Vito discende forse dal latino \"balneum\" (acquitrino) e dal santo Vito.\nCultura.\nSono state girate in questo territorio, nel 2005, quasi tutte le scene del film \"Centochiodi\", diretto da Ermanno Olmi. La storia \u00e8 ambientata proprio nel comune di Bagnolo San Vito.\nEconomia.\nNelle immediate vicinanze dell'uscita autostradale Mantova Sud si \u00e8 insediato nei primi anni del 2000 il centro commerciale \"Citt\u00e0 della Moda\" facente parte del gruppo di Outlet Italiani \"Fashion District\". La grossa struttura ha incrementato l'economia del comune e dell'intera provincia divenendo il principale motore economico di Bagnolo San Vito. Il resto dell'attivit\u00e0 economica vede prevalere, accanto al commercio, le attivit\u00e0 legate al settore primario con la presenza di diversi caseifici e macelli che affiancano le attivit\u00e0 di allevamento bovino ed ovino.\nLa domenica si svolge il mercato settimanale.\nInfrastrutture e trasporti.\nAll'interno del territorio comunale (nell frazione di San Biagio) insiste l'uscita autostradale Mantova Sud dell'autostrada del Brennero.\nIl comune \u00e8 attraversato dall'ex strada statale Romana.\nFino al 1934 il comune era attraversato dalla linea tranviaria extraurbana Mantova-Ostiglia che effettuava due fermate lungo l'attuale strada statale Romana, una in frazione San Biagio e una a ponte Travetti. La linea si addentrava poi in direzione di Governolo e del Mincio; nell'attuale via Levatella era posta una terza fermata.\nAmministrazione.\nSindaco: Roberto Penna - lista civica \"Bagnolo Vive\" (centrodestra), eletto il 26/05/2019."}
{"id": "37078", "revid": "123128435", "url": "https://it.wikipedia.org/wiki?curid=37078", "title": "Bigarello", "text": "Bigarello (\"Bigar\u00e8l\" in dialetto mantovano) \u00e8 una frazione geografica di abitanti di San Giorgio Bigarello in provincia di Mantova in Lombardia.\nStoria.\nSi trattava di un comune sparso in quanto la sede municipale era nella localit\u00e0 di Gazzo, sita al centro del territorio comunale, e non in quella che dava il nome al comune. Da marzo 2016, con il comune di San Giorgio di Mantova, ha fatto parte dell'Unione di comuni lombarda San Giorgio e Bigarello. In seguito al referendum popolare del 9 settembre 2018 ha cessato di esistere, con decorrenza 1-1-2019, venendo incorporato nel comune confinante, il quale ha contestualmente mutato denominazione in San Giorgio Bigarello.\nOrigini del nome.\nIl nome di Bigarello deriva forse dalla biga dei romani.\nMonumenti e luoghi d'interesse.\nNel territorio si trova la Foresta della Carpaneta, rimboschimento realizzato dalla Regione Lombardia su terreni di propriet\u00e0 regionale.\nCultura.\nTradizioni e folclore.\nA Bigarello si svolge la sagra di Arlecchino, originario della localit\u00e0 che d\u00e0 il nome al comune e simbolo dello stesso.\nInfrastrutture e trasporti.\nIl territorio \u00e8 attraversato dalla ex strada statale 10 Padana Inferiore e dalla ex strada statale 249 Gardesana Orientale.\nGli abitati sono serviti dalla linea 6 Mantova - Canedole del trasporto pubblico locale interurbano della provincia di Mantova. La localit\u00e0 Stradella \u00e8 servita anche dalla linea urbana n\u00b04 del trasporto pubblico locale della citt\u00e0 di Mantova. In entrambi i casi, il servizio \u00e8 affidato all'azienda APAM.\nFerrovie.\nA Gazzo si trova la Stazione di Gazzo di Bigarello sulla linea Mantova-Monselice."}
{"id": "37079", "revid": "1543377", "url": "https://it.wikipedia.org/wiki?curid=37079", "title": "Borgoforte (Borgo Virgilio)", "text": "Borgoforte (\"Brochf\u00f2rt\" in dialetto mantovano) \u00e8 una frazione di abitanti del comune di Borgo Virgilio in provincia di Mantova.\nCon referendum popolare consultivo tenutosi in data 1\u00ba dicembre 2013 \u00e8 stata accolta la proposta di fusione con il comune di Virgilio. Con la stessa consultazione referendaria i cittadini dei due comuni hanno scelto la nuova denominazione: Borgo Virgilio. Il Consiglio della Regione Lombardia, nella seduta del 21 gennaio 2014, ha votato favorevolmente per la fusione. \nStoria.\nPunto nevralgico del commercio fluviale e nodo di raccordo fondamentale nei trasporti al tempo dei Gonzaga, fu fondato come \"Rocca\" nel 1216, come sbarramento difensivo delle scorrerie armate dei ferraresi-reggiani e modenesi; \u00e8 per\u00f2 nel 1254 che l'avamposto difensivo prese il nome definitivo di Borgoforte. Nello stesso anno venne costruito il primo ponte sul fiume Po, che pose il borgo al centro di accese dispute territoriali con conseguenti battaglie sia navali che terrestri. Sub\u00ec il primo assedio nel 1348 dall'esercito del Visconte di Milano che fu poi sconfitto da Filippo di Gonzaga. Nel 1368 il ponte fu incendiato dall'esercito visconteo. Nello stesso anno, avvenne la prima battaglia navale tra Bernab\u00f2 Visconti e Nicol\u00f2 d'Este che rimase sconfitto.\nCon la crescente minaccia di un attacco da parte dei Visconti di Milano, nel 1384 si provvide ad ampliare ed a rinforzare la \"Rocca\" che venne cinta di mura e fosse profonde diventando cos\u00ec una delle pi\u00f9 importanti della zona. Nel 1397, il ponte, che nel frattempo era stato ricostruito e fortificato, fu assediato e distrutto dall'esercito visconteo. Tuttavia, successivamente, un'alleanza fra mantovani e ferraresi sconfisse il Visconte di Milano. In tale guerra che coinvolse il Gonzaga e il Duca di Milano, si distinse, il capitano Carlo Malatesta. Gian Francesco Gonzaga nel suo testamento assegna al suo primogenito fra i possessi \"Rochetam Burgi fortis cum toto eius vicariatu ultra padum\". Alcune leggende popolari narrano del passaggio, nei primi anni del Cinquecento, di Giovanni de' Medici detto delle \"Bande Nere\" che fu ferito nella battaglia contro i Lanzichenecchi.\nNel 1596, Elena Aliprandi, moglie e vedova di Rodolfo Gonzaga da Castiglione, si trasfer\u00ec con le sue tre figlie Cinzia, Olimpia e Gridonia a Borgoforte ove eresse un oratorio, dedicato alla Concessione di Nostro Signore. Nel 1629 Borgoforte fu saccheggiata e conquistata dalle truppe imperiali e nuovamente recuperata dai Gonzaga nel 1702. Nel 1717 Eugenio Gonzaga fece demolire l'originaria \"Rocca\" che fu poi sommersa dalle inondazioni del 1731. Nel 1772 sua maest\u00e0 Maria Teresa d'Austria decret\u00f2 il distacco dal territorio comunale di \"Borgoforte a destra del Po\", in seguito chiamato Motteggiana. \nNel 1796 avvennero due importanti fatti d'armi fra i francesi ed austriaci con la sconfitta degli Asburgo.\nNel 1815 per sovrana determinazione le Province Lombarde e Venete il territorio di Borgoforte, e tutti i suoi possedimenti, fu incorporato all'Impero austriaco sotto la denominazione di \"Regno Lombardo-Veneto\". Nel periodo del Risorgimento il Borgo venne nuovamente fortificato con mura che partendo dal forte centrale raggiungevano la localit\u00e0 dell'antica \"Rocca\" sull'argine Po che conduce all'odierna frazione di Scorzarolo. Nello stesso anno fu costruito il Forte di Borgoforte detto anche Forte Centrale o Forte Magnaguti, e con questo anche altri tre: il Forte Noyon di Motteggiana, sulla riva destra del Po, e i Forti di Rocchetta e di Bocca di Ganda, rispettivamente a monte e a valle dell'argine maestro del Po.\nQuesti quattro Forti costituirono testa di ponte posta a difesa della linea di difesa Mantova-Verona, considerata di grande importanza strategica dagli austriaci, in vista di un probabile attacco da parte italiana. Attualmente il Forte di Borgoforte, che insiste su di terreno, \u00e8 stato acquistato dal Comune e utilizzato come sede di attivit\u00e0 culturali e ricreative. Nel fossato circostante la costruzione \u00e8 stata creata una riserva di pesca sportiva.\nSimboli.\nLo stemma di Borgoforte era stato concesso con regio decreto del 20 giugno 1930.\nFerrovia.\nLa cittadina \u00e8 attraversata dalla ferrovia Verona - Mantova - Modena, inaugurata nel 1873. Il ponte metallico sul fiume Po, per Motteggiana, fu inaugurato l'anno successivo. \nLa fermata di Borgoforte fu dismessa nel\u00a02012.\nCuriosit\u00e0.\nUna fiaba italiana raccolta da Italo Calvino chiamata \"il lupo e le tre ragazze\" si svolge a Borgoforte."}
{"id": "37081", "revid": "287204", "url": "https://it.wikipedia.org/wiki?curid=37081", "title": "Borgofranco sul Po", "text": "Borgofranco sul Po (\"Bufr\u00e0nch\" in dialetto basso mantovano) \u00e8 una frazione geografica di 775 abitanti del comune italiano di Borgocarbonara della provincia di Mantova in Lombardia.\nStoria.\nL'originaria denominazione di Borgofranco, comune creato nel 1816 dai governanti tedeschi dell\u2019allora Regno Lombardo-Veneto staccandolo da Revere, si trasform\u00f2 nell'attuale con Regio Decreto del 9 giugno 1867. Da settembre 2015, con i comuni di Carbonara di Po, Felonica, Magnacavallo, Poggio Rusco e Sermide, ha fatto parte della soppressa Unione dei comuni Sei Oltrep\u00f2.\nDal 1\u00ba gennaio 2019, a seguito del referendum popolare consultivo dell'11 febbraio 2018, si \u00e8 fuso con il comune di Carbonara di Po per dare vita al nuovo comune di Borgocarbonara.\nLo zona \u00e8 situata a ridosso dell'argine del fiume Po, nel cuore del Basso mantovano, ed \u00e8 caratterizzata da terreni alluvionali e da un clima umido continentale che consentono lo sviluppo del pregiato tartufo in maniera spontanea e senza inquinamento. I suoi argini sono quindi contraddistinti da secolari tartufaie.\nEtimologia.\nCome per altri centri omonimi, il nome deriva probabilmente dalla sua condizione di territorio \"franco\" cio\u00e8 libero da dazi, essendo sul confine tra le province di Mantova e Rovigo.\nCultura.\nA Borgofranco sul Po si svolge una fiera dedicata al tartufo bianco \"Tuberfood - Fiera Nazionale del Tartufo Bianco di Borgofranco sul Po\", attiva dal 1995.\nBorgofranco ospita anche un museo dedicato al tartufo, il Tru.Mu. - Truffle Museum7Museo. Un altro piatto tipico sono i turt\u00e8l sguasar\u00f2t."}
{"id": "37082", "revid": "1516566", "url": "https://it.wikipedia.org/wiki?curid=37082", "title": "Bozzolo (Italia)", "text": "Bozzolo (\"B\u00f2sul\" in dialetto mantovano) \u00e8 un comune italiano di abitanti della provincia di Mantova in Lombardia.\nOrigini del nome.\nBozzolo, cittadina in provincia di Mantova, sotto il nome latino di \"Vaudiolo\", \"Vauxiolo\", \u201cpiccolo guado\u201d, compare gi\u00e0 in atti notarili del IX e X secolo; nel 949 \u00e8 definito \"castrum\", luogo fortificato, accanto al quale sorgono trenta case rustiche.\nStoria.\nL\u2019abitato si sviluppa su un terrazzo alluvionale sovrastante l\u2019Oglio, il quale nei secoli sposta il suo letto verso nord, liberando la fertile Regona. Come tutte le terre alla destra del fiume, Bozzolo appartiene alla diocesi di Cremona ed \u00e8 dominato, durante il Medioevo, da grandi famiglie feudali cremonesi, come i Dovara e i Cavalcab\u00f2. Indipendente dal vescovo \u00e8 invece la vicina Abbazia benedettina di santa Maria della Gironda, attestata in epoca matildica da un\u2019investitura del 1101 e abbandonata dai monaci nel XIV secolo. Il borgo fu concesso dal Barbarossa in signoria ai Cavalcab\u00f2 di Cremona che lo possiedono fino al XV secolo. Come altri paesi dell\u2019Oltre Oglio, cos\u00ec Bozzolo nel 1408 passa sotto il dominio dei Gonzaga, signori di Mantova e, nel 1478, con Gazzuolo, San Martino, Rivarolo, Commessaggio, Sabbioneta, Pomponesco e Isola Dovarese, viene incluso in una consignoria, autonoma rispetto ai Gonzaga di Mantova e dipendente solo dal Sacro Romano Impero, assegnata per testamento da Lodovico, secondo marchese di Mantova, ai figli cadetti cardinal Francesco e Giovan Francesco, e ai loro eredi. Le \u201cterre\u201d di questa consignoria vengono gestite come una sorta di \u201ccondominio\u201d e costituiscono uno stato autonomo.\nDal 1315 al 1701 fu possedimento del ramo cadetto dei Gonzaga di Sabbioneta e Bozzolo. Alla fine del Cinquecento, per volere del duca Vespasiano Gonzaga, Bozzolo venne cinta da mura. Nel 1594 ottenne il titolo di citt\u00e0.\nLa famiglia distribuisce le diverse terre ai propri membri, che le governano e le abbelliscono. Ricordiamo i pi\u00f9 importanti signori di Bozzolo. Vespasiano (1531-1591), bench\u00e9 risieda a Sabbioneta, di cui \u00e8 duca, tuttavia riorganizza urbanisticamente Bozzolo, ne raddoppia la popolazione, portandola a quasi quattromila persone, e pone le premesse per la nascita di una seconda parrocchia; inoltre, munisce il castello, gi\u00e0 ricostruito secondo moduli rinascimentali dal capostipite Giovan Francesco, di una possente cinta fortificata con baluardi a prova di cannone; il complesso verr\u00e0 demolito nel 1812. Il suo successore Giulio Cesare, nel 1594, ottiene dall\u2019imperatore Rodolfo II la trasformazione della consignoria in un feudo imperiale, per Bozzolo, che ne diventa la capitale, il titolo di citt\u00e0 e per s\u00e9 quello di principe. Gli succedono in ordine il nipote Scipione e i suoi figli Ferdinando e Giovan Francesco, entrambi senza discendenti. Il principato, nel 1703, \u00e8 assegnato ai Gonzaga duchi di Mantova e, nel 1708, ai Gonzaga duchi di Guastalla; nel 1746, passa all\u2019Impero che, nel 1771, ne cancella l\u2019autonomia annettendolo alla Lombardia austriaca. Bozzolo, sotto l\u2019imperatore Giuseppe II, per il biennio 1786-1788, \u00e8 anche capoluogo di provincia. La sua storia successiva coincide con quella della Lombardia; nel 1848, per pochi mesi, da aprile a luglio, \u00e8 sede del Commissariato straordinario per i servizi amministrativi e finanziari riguardanti le terre mantovane liberate; nel 1859, entra a far parte del Regno d\u2019Italia.\nFra XIX e XX secolo la citt\u00e0 vive un periodo di prosperit\u00e0 economica e \u00e8 punto di riferimento di tutto il circondario per i servizi e gli uffici amministrativi e giudiziari che vi hanno sede (Ospedale, Catasto, Pretura, Tribunale civile e penale, magazzini e negozi).\nGi\u00e0 alla fine del XVI secolo la popolazione del paese eccedeva largamente il ridotto territorio agricolo disponibile e aveva bisogno di occupazioni manifatturiere: ricordiamo la filanda della seta, gi\u00e0 attiva nel Settecento, la fabbricazione di stoviglie, durata fino a tutto l\u2019Ottocento, la produzione di carrozze leggere e veloci, che dalla prima met\u00e0 dell\u2019Ottocento giunge con notevole fortuna fino al secondo dopoguerra (le famose \u201cBaracchine\u201d di Bozzolo), il calzificio e l\u2019industria meccanica dei primi decenni del Novecento, infine l\u2019industria lattiero-casearia del secondo dopoguerra. Per questi motivi la crisi dell\u2019agricoltura degli ultimi anni non ha modificato la consistenza demografica del paese, mantenutasi per quattro secoli e fino a oggi sui quattromila abitanti.\nUn episodio importante del secolo scorso \u00e8 rappresentato dall\u2019unione delle due parrocchie della Santissima Trinit\u00e0 e di San Pietro nell\u2019unica parrocchia di San Pietro Apostolo, attuata nel 1932, quando don Primo Mazzolari, un sacerdote che appartiene alla storia religiosa, culturale e politica del suo tempo, viene nominato arciprete e parroco di Bozzolo, incarico mantenuto fino alla morte, avvenuta nel 1959.\nL'11 novembre 2016 il presidente della Repubblica Sergio Mattarella si \u00e8 recato in visita a Bozzolo sulla tomba di don Primo Mazzolari.\nIl 20 giugno 2017 papa Francesco si \u00e8 recato in visita a Bozzolo per ricordare la figura di don Primo Mazzolari.\nCultura.\nBozzolo \u00e8 sede di una rassegna internazionale d'arte fondata nel 1954 da don Primo Mazzolari. Tale rassegna, curata da Aldo Carpi, viene interrotta con la morte di don Mazzolari nel 1959, per essere ripresa, in formula biennale, dal 2003. Giunta nel 2019 alla 15.a edizione. Numerosissimi gli artisti e i personaggi della cultura vincolati alla Rassegna: dai direttori delle accademie di Brera Franco Marrocco e Venezia Giuseppe La Bruna, agli accademici Carlo Arturo Quintavalle e Gloria Bianchino, agli artisti Ugo Riva, Paul Beel, Pietro Manzo e Alessandro Papetti.\nSport.\nCiclismo.\nLa \"Coppa Citt\u00e0 di Bozzolo\", giunta nel 2014 alla 55.esima edizione, prende il via nel 1954 in collaborazione con la societ\u00e0 ciclistica \"Learco Guerra\" di Mantova. \u00c8 una corsa in linea maschile di ciclismo su strada riservata alla categoria Under 23 che si disputa nel mese di settembre o ottobre; organizzata dal \"GS Avis Aido Bozzolo\". La gara si svolge lungo le strade della citt\u00e0 in un circuito da ripetere pi\u00f9 volte. Nell'albo d'oro sono presenti giovani velocisti diventati in seguito professionisti come Andrea Guardini, Matteo Pelucchi e Paolo Simion."}
{"id": "37084", "revid": "287204", "url": "https://it.wikipedia.org/wiki?curid=37084", "title": "Carbonara di Po", "text": "Carbonara di Po (\"Carbun\u00e8ra\" in dialetto basso mantovano) \u00e8 una localit\u00e0 di abitanti sede del comune italiano di Borgocarbonara della provincia di Mantova in Lombardia. L'originaria denominazione di Carbonara si trasform\u00f2 nell'attuale nel 1867. Da settembre 2015, con i comuni di Borgofranco sul Po, Felonica, Magnacavallo, Poggio Rusco e Sermide, ha fatto parte della soppressa Unione dei comuni Sei Oltrep\u00f2.\nOrigini del nome.\nIl nome di Carbonara (e della localit\u00e0 di Carbonarola) deriva forse dal latino \"carbonaria\", acqua scura.\nStoria.\nDal 1\u00ba gennaio 2019, a seguito del referendum popolare consultivo dell'11 febbraio 2018, si \u00e8 fuso con il comune di Borgofranco sul Po per dare vita al nuovo comune di Borgocarbonara, del quale \u00e8 sede municipale."}
{"id": "37085", "revid": "287204", "url": "https://it.wikipedia.org/wiki?curid=37085", "title": "Casalmoro", "text": "Casalmoro (\"Casalm\u00f2r\" in dialetto alto mantovano) \u00e8 un comune italiano di abitanti della provincia di Mantova in Lombardia. Fa parte dei comuni dell'Alto Mantovano.\nGeografia fisica.\nIl comune di Casalmoro sorge sulla riva sinistra del fiume Chiese su di un terreno pianeggiante dedicato per buona parte all'agricoltura.\nOrigini del nome.\nIl nome di Casalmoro deriverebbe dalla citazione \"Casale Mauri\" contenuta in un diploma imperiale del 1045 dell'imperatore Enrico III.\nStoria.\nCasalmoro \u00e8 un comune del distretto asolano confinante con la provincia di Brescia, che, nonostante il recente sviluppo di attivit\u00e0 industriali, ha mantenuto l'impianto urbanistico tipico dei borghi rurali padani.\nIl territorio \u00e8 contrassegnato da numerosi corsi d'acqua naturali ed artificiali: a ovest scorre il Chiese che, alimentato dalle risorgive, si presenta particolarmente limpido; a est, in parallelo alla SS343 Brescia/Parma, scorre la fossa Magna, canale di epoca viscontea che fissava il confine tra i territori appartenenti ai signori di Milano e quelli della Repubblica di Venezia; un altro canale, la Seriosa de Molino, attraversa l'abitato prima della confluenza nel Chiese.\nLa campagna circostante \u00e8 caratterizzata da alcuni gruppi di cascine, anche se mancano vere e proprie frazioni, mentre nel centro gli edifici pubblici, dal Municipio alle Scuole d'Infanzia e Primaria, incluso il Palazzetto dello Sport, sono di recente costruzione.\nQuanto ai collegamenti stradali, oltre alla statale citata, va ricordato che la stazione ferroviaria pi\u00f9 vicina \u00e8 quella di Remedello, a circa 2 Km.\nSulla base di un diploma imperiale del 1405 sappiamo che il paese in origine si chiamava \"Casalis Mauris\", probabilmente dal nome dei signori del luogo, le cui insegne sono forse quelle riprodotte dallo stemma municipale. Gli scavi archeologici di Vezzole (primi anni 80) hanno comunque consentito di recuperare alcune testimonianze della cultura neolitica e della successiva e t\u00e0 del bronzo uniche nel loro genere. A suscitare maggiore interesse sono due sepolture, in una delle quali sono stati ritrovati i resti di uno scheletro, inumato e i posizione rannicchiata e con il cranio trapanato, risalente al quinto o quarto secolo a.C..\nL'incisione nella testa \u00e8 stata compiuta trasversalmente, in modo da evitare possibili lesioni al cervello, con una tecnica raffinata che dimostra il livello assai progredito della civilt\u00e0 preistorica sviluppatasi lungo il Chiese.\nNelle sepolture sono stati rinvenuti anche frammenti di ceramiche, strumenti di corno e di osso e resti faunistici: prevalenti sono le specie domestiche (maiali, capri, ovini e bovini), ma con una buona percentuale anche di quelle selvatiche (cervi, caprioli, lupi, castori). Dell'et\u00e0 del bronzo finale (IX \u2013 X sec. a.C.) in cui confluiscono la maggior parte dei ritrovamenti di Casalmoro (importantissimi, se si considera che nelle zone conosciamo solo l'insediamento di Fontanella), sono stati rivenuti cocci ceramici, resti di pranzi e manufatti in bronzo (spilloni, spille e altro) mentre sicuramente galliche sono alcune tombe la cui datazione si aggira intorno al 200-300 a.C. Se negli scavi di S. Faustino la presenza di testimonianze romane \u00e8 incerta e si riduce al rilievo di un sistema di canalizzazione non ben definito cronologicamente e cocci utilizzati per la costruzione della necropoli alto medievale entendentesi per tutta la zona limitrofa in localit\u00e0 Corobiolo diventa invece significativa: qui c'era probabilmente una villa romana risalente al I secolo a.C. L'esistenza di un ambiente di tipo termale (cio\u00e8 di un locale con pavimento rialzato da piccoli pilastri circolari per permettere d'inverno la circolazione di aria calda) insieme al ritrovamento di frammenti di affresco e di reperti vascolari dalle fogge molto delicate e raffinate indicano l'elevato tenore di vita nella famiglia patrizia residente nella zona. I due marmi, inoltre, di epoca romana recuperati a Casalmoro ci parlano della famiglia Aurelia (presso il Santuario della Madonna del Dosso) e di Q. Ignatius (stele spostata al museo civico di Brescia).\nCome altre borgate limitrofe (Castelnuovo, Casaloldo, Casalromano) anche Casalmoro ha origini romane. Il Mangini le difinisce Mansio, cio\u00e8 luogo per alloggiar la gente d'armi. Raggiungendo con lo scorrere del tempo l'era cristiana, si delinea con sempre maggior precisione accanto all'elemento civile la condizione ecclesiastica di Casalmoro soggetto ora al vescovato di Mantova, ora a quello di Brescia e successivamente parte integrante della Commenda Asolana. In epoca medievale, con l'alternarsi del dominio della signoria milanese, mantovana e veneziana, il comune di Casalmoro (l'attuale denominazione risale al 1192) fu direttamente coinvolto nelle aspre lotte tra guelfi e ghibellini, schierandosi a favore di quest'ultimi. Per ritorsione, nel XIV secolo fu saccheggiato e dato alle fiamme dalla parte guelfa di Asola. Nel 1438 un trattato di pace tra i Visconti di Milano e i Gonzaga, alleati alla Serenissima assegn\u00f2 definitivamente il territorio ai marchesi di Mantova. Risalgono a questo tormentato periodo di guerre e carestie, la rocca rilitare originariamente delimitata da un fossato denominata \"Casotto\", la costruzione del castello anch'esso circondato da un fossato di cui resta ampia memoria nella denominazione della via principale del paese, ma soprattutto la realizzazione nella seconda met\u00e0 del XIV secolo ad opera di Barnab\u00f2 Visconti della Fossa Magna, che traendo le sue acque a nord-est di Carpendolo, scorre attraverso l'abitato di Acquafredda e Casalmoro per raggiungere Asola. Le condizioni materiali e lo stato spirituale della comunit\u00e0 di Casalmoro in quei tempi emergono nitide dalle Historie del Mangini, contrassegnate dall'insopportabile pressione fiscale, dalle distruzioni e dalle rapine provocate dagli eventi bellici, dallo scorrere delle soldatesche (particolarmente rovinoso, da questo punto di vista, fu il passaggio a Casalmoro delle truppe mercenarie francesi inviate dai Gonzaga nel 1509) e nell'infuriare delle pestilenze (tristemente famosa la peste che tra il finire del XIV e i primi anni del secolo successivo falcidi\u00f2 la popolazione).\nUlteriori elementi inerenti l'aspetto economico e demografico della popolazione si ricercavano dai resoconti delle visite pastorali: significativa quella di Mons. Bollani del 14 maggio 1566 in cui si impartirono indicazioni in merito alle sistemazioni da apportare alle varie chiese del luogo che comprendevano la chiesa dei S. Quirico, dei Disciplini, di S. Maria del Monte (del Dosso), di S. Stefano (la parrocchiale). Nei secoli successivi, Casalmoro segue le sorti poco propizie del piccolo ducato gonzaghesco, in lotta per la sopravvivenza fino all'avvento di Napoleone: emblematica del periodo, ci resta in localit\u00e0 Corobiolo, una stele di marmo di Botticino, alta 2 metri, fatta commissionare ad un artigiano del posto dai nobili Mangeri nel 1762 che riproduce in sintesi un proclama del doge Francesco Loredan di Venezia in merito alle leggi che punivano le ruberie e i vandalismi.\nA parte il cosiddetto \"Casotto dei Visconti\" e un edificio secentesco, Casalmoro non possiede palazzi di particolare interesse artistico e storico. Le uniche costruzioni degne di nota sono invece quelle di carattere religioso. La Parrocchiale, dedicata a S. Stefano Protomartire, risale al 1728 e presenta un'importante facciata barocca, dietro la quale si stagliano le merlature della torre campanaria. L'ampio frontone curvilineo \u00e8 scandito da due ordini di lesene e due cornicioni. All'interno della basilica hanno un certo pregio la pala d'altare scolpita, una cassa d'organo del Seicento e infine un dipinto del secolo successivo di Luigi Sicurt\u00e0, un artista che ha operato molto in tutta la zona. Ma il nome di Casalmoro \u00e8 strettamente legato al Santuario della Madonna del Dosso (la costruzione attualmente visibile \u00e8 del XVIII secolo) anche per l'intreccio di leggende e forme di devozione popolare sviluppatesi attorno alla piccola chiesa che sorge ai margini occidentali dell'abitato, sulla sommit\u00e0 di un'altura artificiale. Nessun documento precisa l'anno in cui fu collocata la prima pietra (nell'archivio della parrocchia una relazione sui luoghi di culto del paese, del 674, menziona gi\u00e0 la chiesa della Madonna del Dosso), n\u00e9 si pu\u00f2 conoscere con precisione quel che era l'antico aspetto del santuario in quanto quello attuale \u00e8 il risultato di una ricostruzione iniziata nel 1780, come attesta un'iscrizione nella sagrestia. Al termine di un'ampia scalinata, la chiesa colpisce per le belle proporzioni del gusto neoclassico del tardo Settecento lombardo. La facciata, preceduta da un portico a tre arcate, \u00e8 scandita da quattro grandi lesene e culmina in un timpano triangolare. Nell'interno, dove si trova il menzionato sarcofago romano della famiglia Aurelia, prevale invece la ricchezza barocca: colore dominante \u00e8 il bianco luminoso e le colonne fortemente sporgenti a fasce o isolate, movimentano il disegno dell'unica navata. Il quadro della Beata Vergine del Dosso, del 600, si trova sul presbiterio: le fattezze della Vergine sono tratte dalla Madonna con il Figlio riposta nella nicchia absidale. Meta devozionale (durante la festivit\u00e0 del 21 novembre) il santuario \u00e8 inserito nel percorso giubilare della provincia di Mantova.\nIl sorgere verso fine degli anni 60 d'imprese artigianali e due consistenti industrie di filatura e calzetteria ha frenato il lento esodo verso il lavoro durante il dopoguerra. Recentemente si \u00e8 assistito al rifiorire del settore meccanico e di quello edile.\nNon si possono dimenticare le specialit\u00e0 gastronomiche della cultura contadina che giungono a noi inalterate come: i salumi e gli agnolini, i prelibati tortelli di zucca, i risotti e il pesce, ricordo di tempi passati quando risultava essere principale fonte di sostentamento.\nSociet\u00e0.\nTradizioni e folclore.\nSagra della Madonna del Dosso.\nLa principale sagra del paese \u00e8 la \"Madonna del Dosso\", festeggiata il 21 novembre, che affonda le sue radici in una leggenda di tradizione popolare.\nLa festa comincia gi\u00e0 dalle prime ore del mattino, con la S. Messa delle 5:30, conclusasi la quale \u00e8 usanza popolare fare una colazione a base di tagliatelline in brodo, trippa e lenticchie. Vengono poi celebrate altre SS. Messe alle 9:00, alle 10:30 e alle 18:00 per coloro che sono impossibilitati a partecipare a quella pi\u00f9 solenne officiata all'alba. I momenti cardine delle varie liturgie, ed orari ben precisi consolidatisi nella tradizione, come il mezzod\u00ec, sono accompagnati dallo scoppio di mortaretti, chiamati in dialetto \"murt\u00e8r\". Dopo il tramonto, terminata l'ultima celebrazione liturgica, si tiene il tradizionale spettacolo pirotecnico offerto dai mortaristi, volontari che si occupano della organizzazione e della buona riuscita della festa.\nLa sagra si conclude ufficialmente solo a mezzogiorno del giorno successivo con lo sparo degli ultimi mortaretti.\nEtnie e minoranze straniere.\nGli stranieri residenti nel comune sono 393, ovvero il 17,5% della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nI trasporti extraurbani vengono gestiti da APAM di Mantova e da SIA Trasporti di Brescia.\nSport.\nA.S.D. Casalmoro Calcio nasce nel 2006 ed \u00e8 affiliata con la squadra A.C. Chievo Verona. Ha sede in via IV Novembre, campo via Disciplina."}
{"id": "37086", "revid": "3115", "url": "https://it.wikipedia.org/wiki?curid=37086", "title": "Casaloldo", "text": "Casaloldo (\"Casal\u00f2lt\" in dialetto alto mantovano) \u00e8 un comune italiano di abitanti della provincia di Mantova in Lombardia.\nSi tratta di un comune posto nell'area dell'Alto Mantovano, non lontano dal confine con la provincia di Brescia, del cui territorio ha fatto parte fino alla met\u00e0 del XIX secolo e della cui influenza ancora risente a livello culturale e linguistico. Un tempo il limite tra Brescia e Mantova passava proprio tra il territorio di Casaloldo e quello di Piubega, lasciando il primo nel Bresciano, mentre la seconda era inclusa nel Mantovano.\nDominato per buona parte del Medioevo da una famiglia di signori feudali, i conti Casalodi, ha fatto successivamente parte di un distretto minore avente come capoluogo la vicina Asola, soggetto per 350 anni alla Repubblica di Venezia.\nLa pianura dell'Alto Mantovano \u00e8, come si intuisce facilmente, a forte vocazione agricola ma anche zootecnica, e tuttavia Casaloldo oggi \u00e8 anche un centro industriale, con due zone industriali e artigianali: appartiene in particolare al distretto della calza di Castel Goffredo, in cui si producono calze da donna. Il comune oggi \u00e8 inoltre fortemente multietnico.\nGeografia fisica.\nTerritorio.\nIl territorio di Casaloldo \u00e8 compreso nella Pianura padana. Il comune \u00e8 situato accanto al confine della provincia di Brescia, non lontano nemmeno da quello con Cremona, ed \u00e8 inserito nell'area dell'Alto Mantovano, ovvero il territorio in parte collinare e in parte pianeggiante nella porzione nord-ovest della provincia di Mantova.\nIn particolare Casaloldo rientra nell'ambito geografico \u201cTre Fiumi\u201d \u2013 il cui territorio \u00e8 compreso tra i fiumi Oglio, Chiese, Osone \u2013 insieme ad altri 10 comuni.\nIl comune confina a nord con Castel Goffredo, dal cui centro dista in linea d'aria 4,9\u00a0km, ad est con Ceresara, a 7,5\u00a0km, a sud-est con Piubega, a 5,6\u00a0km, a sud-ovest e ad ovest con Asola, a 6,1\u00a0km.\nIl paese in linea d'aria dista 26\u00a0km dal capoluogo di provincia Mantova, 36\u00a0km da Brescia, 37\u00a0km da Cremona, 45\u00a0km da Verona e 50\u00a0km da Parma, le citt\u00e0 capoluogo di provincia pi\u00f9 vicine.\nMorfologia e geologia.\nIl paese \u00e8 interamente pianeggiante. L'unica modesta altura \u00e8 il dosso situato in centro storico, che \u00e8 quanto attualmente rimane del terrapieno dell'antico castello. L'altitudine ufficiale, misurata in piazza Matteotti, \u00e8 di 45 metri sul livello del mare, ma si va da un minimo di 40 m s.l.m. situato nella parte sud-est del territorio comunale ad un massimo di 47 m s.l.m. nella parte nord-ovest.\nIl territorio della provincia di Mantova ha avuto origine dalle complesse vicende intervenute durante l'era quaternaria; la sua genesi si deve, infatti, prima alla dinamica glaciale e fluvioglaciale durante il Pleistocene (1,7 - 0,01 milioni di anni), poi a quella fluviale durante l'Olocene (a partire da\n0,01 milioni di anni).\nPer Casaloldo, l'assetto geologico \u00e8 caratterizzato, come del resto in tutta la parte centro-occidentale della provincia, dalla piana proglaciale w\u00fcrmiana, nota come Livello fondamentale della pianura (LFdP), formatasi al termine dell'ultima glaciazione quaternaria.\nQuesto livello fondamentale della pianura \u00e8 costituito da sedimenti di origine fluvioglaciale e fluviale, la\ncui granulometria passa dalla dominanza ghiaioso-sabbiosa nell'area prospiciente le colline\nmoreniche del Garda a quella limoso-sabbiosa verso sud.\nIl livello fondamentale descrive la pianura formata nella fase finale della glaciazione w\u00fcrmiana, all'esterno della cerchia morenica, tramite deposizione ed accumulo del carico grossolano trasportato dai corsi d'acqua alimentati dalle acque di fusione dei ghiacciai.\nProprio in funzione della granulometria dei sedimenti, nonch\u00e9 dell'idrologia superficiale e profonda, vengono individuati entro il livello fondamentale della pianura tre principali ambienti che si susseguono da nord verso sud; l'alta pianura ghiaiosa, la media pianura idromorfa - o zona delle risorgive - e la bassa pianura sabbiosa.\nCasaloldo in particolare rientra nella bassa pianura sabbiosa, la quale ha un'estensione maggiore dell'alta e della media\npianura, si sviluppa a sud di quest'ultima ed \u00e8 quasi interamente compresa tra i corsi d'acqua dell'Oglio a occidente, del Mincio ad oriente e del Po a sud.\nIl territorio della bassa pianura \u00e8 solcato in senso nord-sud da un fitto reticolo di incisioni, talora occupate da piccoli corsi d'acqua o canali, formatisi per organizzazione delle acque sparse dei fontanili: \u00e8 il caso dei due piccoli torrenti che attraversano Casaloldo, Tartaro e Fuga. La bassa pianura \u00e8 costituita da sedimenti a composizione limoso-sabbiosa ed ha una pendenza media inferiore allo 0,1%..\nDal punto di vista del pedopaesaggio, i suoli della bassa pianura sabbiosa sono fertili, ben drenati o con fenomeni di idromorfia di lieve o moderata entit\u00e0, equilibrati nelle propriet\u00e0 chimico-fisiche. Essi hanno perlopi\u00f9 tessitura media o moderatamente fine, con falda raramente riscontrata entro il primo metro di profondit\u00e0. Hanno inoltre reazione neutra o pi\u00f9 alcalina ed elevata saturazione in basi.\nPer quanto riguarda il rischio sismico, Casaloldo \u00e8 posto in una zona classificata a sismicit\u00e0 molto bassa - Zona 4 -, malgrado la vicinanza al Lago di Garda, area classificata a medio rischio - Zona 2 - dopo il terremoto del 24 novembre 2004.\nIdrografia e idrogeologia.\nCasaloldo si trova nella parte settentrionale della bassa pianura mantovana, nella zona in cui le acque di risorgiva, provenienti dall'adiacente media pianura idromorfa, si organizzano in un reticolo fluviale a meandri, il quale diviene sempre pi\u00f9 inciso nei terreni circostanti man mano che ci si avvicina alla piana di divagazione del Po.\nIl territorio comunale \u00e8 cos\u00ec percorso da due corsi d[acqua minori: il Tartaro-Fabrezza, che passa proprio in centro, di fronte al castello, di cui un tempo alimentava il fossato, per poi piegare verso la localit\u00e0 Molinello, e il Fuga, che lambisce l'abitato ad ovest.\nPoich\u00e9 entrambi i torrenti al termine del loro corso si gettano nel fiume Oglio, si pu\u00f2 affermare che Casaloldo rientra nel bacino idrografico dell'Oglio.\nAttraversa brevemente il territorio, nella zona nord-est, anche il corso del Corgolo, che, nato nei pressi della localit\u00e0 Berenzi di Castel Goffredo, poi prosegue verso San Martino Gusnago e Piubega.\nNumerosi e fondamentali per l'economia del paese sono anche i vari fossi e i canali artificiali, destinati all'irrigazione dei campi coltivati.\nOggi il territorio del comune fa parte del Consorzio di Bonifica Alta e Media Pianura Mantovana.\nRiguardo all'idrogeologia, nel Mantovano la diffusione di sedimenti di diversa natura e di diversa permeabilit\u00e0\ncomporta differenti tipi di circolazione idrica nel sottosuolo. L'alta permeabilit\u00e0 dei terreni nell'area centro-settentrionale, come quello di Casaloldo, e l'abbondanza di flussi idrici, determinano la presenza di una considerevole circolazione idrica sotterranea.\nIl sottosuolo della provincia di Mantova \u00e8 caratterizzato dalla presenza di un acquifero complesso, multistrato, rappresentabile schematicamente in due falde principali: la prima, freatica, semiconfinata - nella parte settentrionale della provincia -, \u00e8 quella che riguarda anche Casaloldo.\nIn questo caso l'acquifero viene alimentato da un consistente flusso sotterraneo proveniente dai settori centro-settentrionali del territorio lombardo. Nella bassa pianura, ove \u00e8 situato Casaloldo, la profondit\u00e0 della falda dal piano di campagna \u00e8 compresa tra 1 e 5 metri.\nClima.\nIl clima \u00e8 quello tipico dei comuni dell'alta Val Padana: l'estate \u00e8 caratterizzata da caldo afoso con elevata umidit\u00e0, mentre l'inverno \u00e8 invece rigido e spesso nebbioso, con sporadiche nevicate durante i mesi pi\u00f9 freddi. Il comune \u00e8 classificato nella zona E.\nQuanto alle precipitazioni medie annue \u2013 pioggia e neve fusa - si pu\u00f2 osservare, in un quadro generale di bassa piovosit\u00e0, che fa di Mantova la provincia pi\u00f9 arida della Lombardia, una\nmaggiore piovosit\u00e0 nella parte nord-occidentale della provincia, in cui si trova anche Casaloldo: esso \u00e8 in particolare situato nella fascia con precipitazioni dai 700 ai 750 mm l'anno, rispetto ai 600\u00a0mm del capoluogo Mantova.\nOrigini del nome.\nComposto di \"Casale\" e di \"alto\" che dovrebbe significare \"complesso di case in posizione elevata\". L'assonanza \"\u2013oldo\" \u00e8 dovuta al gergo bresciano. Se l'origine del nome \u00e8 chiara, meno assodato \u00e8 il suo significato: alcuni pensano a \u201ccomplesso di case piuttosto modesto ma in posizione elevata\u201d; altri intendono \u201calto\u201d nel senso di \u201csituato a nord rispetto ad Asola\u201d.\nIl paese ha dato il nome alla famiglia dei Casalodi o Casaloldi, conti rurali molto potenti nei secoli XII e XIII.\nIl nomignolo scherzoso \"gabanotti\" , applicato agli abitanti, deriva da \"gabanot\", una giacca di modesta qualit\u00e0 usata un tempo dagli uomini.\nStoria.\nSimboli.\nLo stemma del comune di Casaloldo \u00e8 costituito da una torre \u2013 che verosimilmente richiama uno dei simboli architettonici del paese, la torre Casalodi \u2013 sormontata ad arco dalla scritta latina \"Casalis Alti Comunitas\", \u201ccomunit\u00e0 di Casaloldo\u201d.\nLo stemma solitamente attribuito alla famiglia Casalodi \u2013 \"troncato: nel primo di rosso al leone rampante d'argento, nel secondo scaccato d'argento e di rosso\" - non compare nello stemma o nel gonfalone del comune di Casaloldo, n\u00e9 si trovano tracce di tale emblema in quello del comune in epoche successive al dominio dei conti.\nEsso compare invece molto simile nello stemma e nel gonfalone della vicina Asola, nel Medioevo pure essa soggetta a vari rami dei conti Ugoni-Longhi. Secondo alcuni autori una variante dello stesso simbolo dei conti rurali \u2013 il leone rampante nero o blu in campo bianco \u2013 sarebbe stata assunta dalla citt\u00e0 di Brescia alla met\u00e0 del XIII secolo, dopo una lunga lotta per il predominio nella Bassa Bresciana orientale proprio contro il casato degli Ugonidi. \u00c8 dunque probabile che l'arma dei conti Ugonidi o di una loro ramificazione sia rimasta nella simbologia di Asola e forse addirittura in quella di Brescia, mentre invece in quella di Casaloldo essa sembra essere scomparsa.\nSimboli del paese sono anche la chiesa parrocchiale, in particolare il campanile, e la torre Casalodi.\nSociet\u00e0.\nOggi il comune \u00e8 anche un centro industriale, ma conserva ancora numerose tracce di vita contadina alla quale il paese \u00e8 rimasto attaccato fino a non molti decenni fa. Negli ultimi tempi nel comune \u00e8 in atto una forte crescita di cittadini extracomunitari.\nEvoluzione demografica.\nA Casaloldo, dopo un picco raggiunto negli anni trenta con il superamento di quota 2000 abitanti, lo spopolamento seguente la seconda guerra mondiale si \u00e8 arrestato negli anni settanta; nel censimento del 1981 si registra infatti la ripresa demografica: 1878 residenti contro i 1757 del 1971, che aveva anche rappresentato il minimo storico per il XX secolo: per trovare cos\u00ec pochi abitanti bisogna infatti tornare a prima del 1911. Dal 1981 la popolazione \u00e8 cresciuta in modo progressivo fino ai 2174 abitanti del censimento 2001 e soprattutto ai circa 2600 attuali. Casaloldo ha dunque vissuto una notevole crescita della propria popolazione negli ultimi dieci anni (+26,6%), situandosi al primo posto nell'Alto Mantovano per incremento demografico in tale lasso di tempo.\nAttualmente gli abitanti sono distribuiti in circa 700 nuclei familiari con una media per nucleo familiare di 3 componenti.\nL'incremento dell'ultimo decennio \u00e8 certamente dovuto agli immigrati extracomunitari, che rappresentano poco meno di 500 unit\u00e0, ma non solo. La presenza di posti di lavoro ha creato un forte movimento di lavoratori in entrata e anche di nuove famiglie che si sono spostate a Casaloldo da Asola, Piubega, Castel Goffredo o altri centri vicini, attirati dai costi minori e dalla maggiore convenienza per acquisire una casa rispetto alle zone circostanti, e dalla comodit\u00e0 della posizione e dei collegamenti stradali.\nEtnie e minoranze straniere.\nOggi il paese, come ormai molti altri dell'Italia e specialmente della Pianura padana, \u00e8 diventato un centro multietnico con una presenza significativa di cittadini stranieri.\nCasaloldo in particolare \u00e8 uno dei paesi della provincia di Mantova con la pi\u00f9 forte presenza di stranieri in regola, intorno al 18% della popolazione, pari a 500 persone su 2600 residenti. Le nazionalit\u00e0 presenti sono ben 30, la societ\u00e0 \u00e8 dunque fortemente multietnica. Tra le comunit\u00e0 pi\u00f9 rappresentate, in testa vi sono gli immigrati dal Bangladesh; seguono Macedonia del Nord, Cina, India, Nigeria, Ucraina, Ghana, Marocco e Pakistan:\nCasaloldo \u00e8 insomma un esempio concreto dell'Italia che sta cambiando: in certe zone del paese, come via Roma, si vede con forti situazioni di degrado (prima inesistenti) questo cambiamento, l'atmosfera \u00e8 quasi quella tipica del Bangladesh, mentre un po' ovunque si incontrano famiglie di immigrati, che sono impiegati principalmente nelle industrie, ma anche in agricoltura. Tuttavia ogni etnia, con le sue tradizioni e i forti legami familiari, tende ad isolarsi, anche se non si registrano problemi di convivenza.\nLingue e dialetti.\nSul tutto il territorio comunale la lingua ufficiale \u00e8 unicamente l'italiano. Tuttavia \u00e8 largamente diffuso anche l'utilizzo del dialetto, soprattutto nella popolazione pi\u00f9 anziana, ma anche in quella pi\u00f9 giovane, sebbene quest'ultima faccia uso per lo pi\u00f9 di un vernacolo sempre maggiormente contaminato dall'italiano.\nIl dialetto alto mantovano parlato a Casaloldo \u00e8 in sostanza una variante di dialetto bresciano, molto simile in particolare a quello parlato nella Bassa Bresciana e nell'area gardesana, con influenze provenienti dal dialetto mantovano, data la relativa vicinanza con Mantova.\nReligione.\nLa religione maggiormente praticata in paese \u00e8, come per l'Italia, quella cattolica; gli stranieri invece sono in prevalenza sikh, musulmani e induisti. Nel comune esistono anche diverse famiglie di Testimoni di Geova.\nSul territorio comunale esiste un'unica parrocchia, intitolata all'Assunzione della Beata Vergine Maria, appartenente alla diocesi di Mantova, sebbene fino all'inizio del XIX secolo la parrocchia di Casaloldo abbia fatto parte della diocesi di Brescia, mentre nel XVIII secolo essa fu aggregata alla giurisdizione dell'abbazia di Asola.\nAttualmente fa parte del vicariato foraneo di San Carlo Borromeo, centrato su Asola, e dell'unit\u00e0 pastorale comprendente anche Castel Goffredo, Casalpoglio e Casalmoro. Il clero parrocchiale \u00e8 formato da un solo parroco.\nA Casaloldo esiste anche un centro di preghiera e ritrovo per persone di religione musulmana: si trova in via Monte Grappa ed \u00e8 molto frequentato anche per finalit\u00e0 ludiche e di svago.\nVolontariato.\nIl volontariato \u00e8 la linfa vitale del paese: legate al comune operano associazioni quali i \u201cCasalodi \u2013 Gli anziani insieme per Casaloldo\u201d, che si occupano di assistenza agli anziani e a persone in difficolt\u00e0, organizzano serate danzanti, tombole, gite; i \u201cGiovani del Futuro\u201d, che curano l'aggregazione giovanile; l'AVIS comunale; la Polisportiva Casaloldese, attiva nel centro sportivo comunale di via Monte Grappa; l'\u201dAssociazione spazio famiglie e bambini\u201d.\nAnche la parrocchia conta diversi gruppi di volontariato, come il coro parrocchiale, i giovani dell'oratorio, i genitori dell'oratorio.\nTradizioni e folclore.\nTriduo dei morti.\nLa tradizione dei tridui dei morti risalirebbe alla visita nell'Asolano di San Carlo Borromeo, il quale, introducendo questi riti, ancora diffusi nel Bresciano, avrebbe inteso distogliere i fedeli dai bagordi eccessivi del carnevale. Del resto l'esigenza di pregare per i defunti era molto sentita anche perch\u00e9 si era in tempo di peste.\nCos\u00ec nella parrocchia di Casaloldo, ogni anno, la terza domenica prima di carnevale si ricordano i defunti della parrocchia, il luned\u00ec seguente i morti durante l'anno ed il marted\u00ec i parroci.\nPer i Tridui, fin verso il 1970, la chiesa parrocchiale cambiava volto con tendaggi nero e oro e tantissimi ceri accesi. Esisteva inoltre un enorme macchinario in legno che serviva a sostenere numerosi portaceri e candele, che formavano vari disegni di ispirazione religiosa; durante l'anno era normalmente conservato in un portico adibito a magazzino, un tempo situato sul lato sud del campanile. La macchina venne infine dimessa perch\u00e9 ormai vetusta, ed il ripostiglio abbattuto.\nFino agli anni settanta, la tradizione dei tridui era molto sentita anche al di fuori dell'ambiente parrocchiale: in occasione di quella ricorrenza si svolgeva una sorta di sagra, con veglioni e serate di ballo tenute nel teatro S.O.M.S.\nSagra di San Luigi Gonzaga.\nSan Luigi Gonzaga \u00e8 particolarmente venerato a Casaloldo, come del resto in un po' tutta la diocesi di Mantova, ma qui si aggiunge anche il motivo della presenza sul territorio comunale di una chiesetta in suo onore e di un intero palazzo appartenuto alle nipoti del santo.\nL'antica fiera, la pi\u00f9 importante del paese, si tiene l'ultima domenica di ottobre, e nei giorni che la precedono e la seguono. Durante la festa il borgo si anima con giostre allestite dai giostranti itineranti in piazza Matteotti, mostre, eventi culturali, stand gastronomici, animazioni per bambini, pesca di beneficenza, con la partecipazione dei commercianti del paese che allestiscono un piccolo mercato, e con l'apertura domenicale degli esercizi commerciali.\nPer l'occasione vengono spesso effettuate rievocazioni storiche che hanno come oggetto l'ambiente e l'epoca nei quali vissero i conti Casaloldi.\nL'ultima grande rievocazione storica si \u00e8 tuttavia tenuta il 10 maggio 2009, in occasione delle celebrazioni del cinquecentesimo anniversario della battaglia di Casaloldo, insieme ad un convegno di studi e ad una mostra sui santi patroni.\nSan Luigi Gonzaga \u00e8 anche festeggiato nella frazione Molinello il secondo luned\u00ec di agosto, a motivo della presenza \"in loco\" di una chiesa a lui intitolata.\nFesta dell'Avis.\nHa luogo nella prima settimana di luglio, ospita orchestre, gruppi musicali vari, ballo liscio, lotterie, e vede la partecipazione e la sponsorizzazione delle imprese del territorio.\nDa qualche anno \u00e8 preceduta, nel mese di giugno, dalla Festa dello Sport.\nFesta dei santi patroni Gordiano ed Epimaco.\nRicorre il 10 maggio, giorno in cui nel 1509 ebbe luogo la battaglia di Casaloldo, in memoria del buon esito della quale furono scelti appunto come patroni del villaggio i santi che il calendario portava quel giorno, i martiri Gordiano ed Epimaco.\nIl quadro votivo che rappresenta la battaglia di Casaloldo, collocato nella chiesa parrocchiale, nella scritta dedicatoria esprime con chiarezza l'origine della devozione per questi santi.\nL'uso di commemorare eventi della storia di una comunit\u00e0 o di una nazione con la celebrazione liturgica difeste legate alla vita di Cristo, della Madonna e dei santi \u00e8 tradizione consolidata. Ricorrendo il 10 maggio la memoria dei santi martiri Gordiano ed Epimaco, risult\u00f2 naturale ed in linea con la tradizione consegnare a questa festa il ricordo della battaglia. Non \u00e8 tuttavia dato conoscere quando la scelta dei patroni venne effettivamente formalizzata con un intervento dell'autorit\u00e0 religiosa.\nA Casaloldo, tenendo conto del legame con i santi martiri Gordiano ed Epimaco, festeggiati il 10 maggio, la solennit\u00e0 patronale veniva celebrata nel medesimo giorno, almeno fino al 1778. In tale anno infatti l'abate ordinario di Asola, da cui allora dipendeva la parrocchia di Casaloldo, concedeva la facolt\u00e0 di trasportare la solennit\u00e0 dei suddetti santi alla prima domenica di settembre. Tenendo conto di alcuni documenti dell'anno 1891, c'\u00e8 tuttavia da ritenere che di fatto \u2013 anche se non si sa da quando \u2013 la festa patronale venisse nuovamente celebrata il 10 maggio. Poich\u00e9 per\u00f2 l'amministrazione comunale dell'epoca riteneva che tale data fosse inadatta, come anche quella della prima domenica di settembre, la festa, appunto dal 1891, venne trasferita al 10 ottobre.\nNel 1965 don Angelo Aroldi indisse una sorta di consultazione circa l'opportunit\u00e0 di trasferire nuovamente la festa dei patroni al 10 maggio. Da allora Casaloldo \u00e8 tornato a celebrare i suoi patroni proprio in quest'ultima data, giorno della festa originaria.\nLa festa patronale, riscoperta nell'ultimo decennio, specialmente grazie alle celebrazioni del cinquecentesimo anniversario della battaglia di Casalold], sta diventando un momento importante di incontro e di nuove esperienze di gioco, sport e spettacolo specialmente per i pi\u00f9 piccoli, grazie anche alla sponsorizzazione delle imprese del paese.\nFal\u00f2 di Sant'Antonio Abate.\nMolto sentite a Casaloldo sono anche feste diffuse in generale nei paesi agricoli dell'Italia Settentrionale e legate alla tradizione contadina, come quella del patrono degli animali domestici Sant'Antonio Abate \u2013 17 gennaio -, organizzata dagli agricoltori del territorio con degustazione di prodotti tipici e relativo fal\u00f2 propiziatorio \u2013 \"buri\u00e9l\" -.\nIn passato anche a Casaloldo, come in altri paesi della Bassa Bresciana e del Mantovano, c'era la tradizione di salutare la fine dell'inverno e del carnevale bruciando la \u201cvecchia\u201d \u2013 detta \"vecia\" -, un fantoccio appositamente preparato, che prima di ardere doveva leggere il suo testamento. Di solito la cerimonia avveniva in localit\u00e0 Morini, dal balcone del palazzo Bogarelli, tra una folla di gente mascherata che partecipava allegramente a questo evento. Si conservano ancora alcuni testi dello spiritoso testamento scritti in dialetto, risalenti all'incirca agli anni Sessanta.\nMercato settimanale.\nIl mercato, a Casaloldo, si svolge ogni marted\u00ec mattina in piazza Matteotti.\nCultura.\nIstruzione.\nBiblioteche.\nA Casaloldo \u00e8 presente la biblioteca comunale che fa parte del Sistema bibliotecario Ovest Mantovano.\nScuole.\nSul territorio esistono due strutture scolastiche: la scuola elementare e la scuola dell'infanzia. Nel 2012 \u00e8 entrata in funzione una nuova struttura dell'asilo nido comunale..\nMusei.\nL'Ecomuseo tra il Chiese, il Tartaro e l'Osone: \"terra dell'agro centuriato della Postumia\", museo diffuso del Nord-ovest Mantovano istituito nel 2011 per iniziativa dei comuni di Piubega e Casaloldo, \u00e8 impegnato nella valorizzazione del territorio, della storia, della societ\u00e0, dell'economia dei comuni e delle parrocchie partecipi..\nIl comune di Casaloldo inoltre aderisce all'ente intercomunale di promozione del territorio \"Associazione l'Aquila e il Leone\", che comprende undici comuni del Medio-Alto Mantovano, finalizzato a valorizzare le locali risorse culturali, tradizionali, turistiche e ambientali.\nTeatro.\nIl teatro della localit\u00e0 si trova nella ex sede della Societ\u00e0 Operaia di Mutuo Soccorso, dove \u00e8 attivo attivo il , e vi si tengono corsi di teatro, ginnastica, ballo.\nIn passato erano operative in paese una Societ\u00e0 Filodrammatica \u2013 XIX secolo -, una banda musicale \u2013 epoca fascista -, ed un .\nGeografia antropica.\nUrbanistica.\nIl castello.\nLa parte pi\u00f9 antica del centro abitato di Casaloldo \u00e8 rappresentata da quanto rimane del castello in terra e legno edificato probabilmente tra la fine dell'XI secolo e l'inizio del XII, e certamente presente alla met\u00e0 di quest'ultimo secolo, su un dosso \u2013 il \"casale altum\" - che costituisce il primo agglomerato del paese.\nIn particolare, il nucleo principale di tutto ci\u00f2 che rimane del castello, oltre al terrapieno di forma vagamente semicircolare, ancora visibile e leggermente sopraelevato rispetto al terreno circostante, \u00e8 costituito dalla cosiddetta torre Casalodi. Essa in epoca medievale e moderna collegava il nucleo pi\u00f9 antico \u2013 il castello \u2013 alla parte pi\u00f9 recente \u2013 il borgo -.\nL'assetto pi\u00f9 antico dell'abitato, inizialmente a prevalente carattere rurale \u2013 \"casale\" -, si \u00e8 definito nel periodo che va all'incirca dall'XI secolo al XV, principalmente sotto il dominio della famiglia dei conti di Casaloldo che, nel pieno delle facolt\u00e0 feudali dell'epoca, traeva la propria potenza economico-politica dai territori signoreggiati.\nLa pi\u00f9 antica mappa disponibile di Casaloldo risale alla met\u00e0 del XVIII secolo: essa fornisce testimonianza di una lunga evoluzione della vita locale, iniziata sicuramente durante il periodo medievale, dominato dai conti Ugonidi, e poi sviluppatasi nei secoli successivi durante l'epoca di influenza mantovana \u2013 Gonzaga -, viscontea e infine veneziana.\nDurante il primo periodo, intorno all'anno 1000, il nucleo abitato si defin\u00ec agglomerandosi all'interno della zona fortificata \u2013 il dosso o \u201cmotta\u201d che venne chiamato \"casale alto\" -, poi interessata dall'edificazione di un vero e proprio castello, vicino comunque a numerosi impianti agricoli che si trovavano appena al di fuori del \u201ccasale\u201d.\nNelle cartografie pi\u00f9 antiche \u00e8 possibile rilevare che la zona occupata dal castello ha i bordi indicanti una lieve sopraelevazione \u2013 che ora appena si coglie \u2013 nei confronti della quota generale d'intorno, e che risulta completamente circondata da un ampio fossato, ora interrato ma inedificato, in passato allagato con l'acqua proveniente dal Tartaro, piccolo fiume che attraversa Casaloldo.\nIl borgo.\nLa necessit\u00e0 di organizzazione sia del castello che delle aziende agricole, e l'espansione graduale del tessuto abitativo, dovettero in seguito, nel Basso Medioevo, dar luogo alla formazione di un apparato di stanziamento anche immediatamente al di fuori del recinto difensivo del castello: \u00e8 quello che si chiamava \u201cborgo\u201d.\nGi\u00e0 le prime cartografie registrano la configurazione del borgo, esterno al fortilizio, orientato lungo l'asta nord-ovest / sud-est, perpendicolarmente al tratto di corso del Tartaro che si colloca proprio tra le due aree fondamentali del centro storico di Casaloldo: la zona del castello ad ovest e l'insediamento di appoggio ad est.\nIl borgo che nel tempo si \u00e8 venuto costituendo pu\u00f2 essere in breve cos\u00ec descritto: il nucleo iniziale \u00e8 rappresentato dal complesso di edifici che formano via Trieste, con le appendici senza uscita \u2013 attualmente sul fianco sinistro della chiesa parrocchiale -; in una fase successiva intervenne il congiungimento di questo primo insediamento sia con i complessi edilizi sull'attuale via Dante Alighieri, sulla sinistra del Tartaro e di fronte all'ingresso al castello, sia con il complesso alla destra del Tartaro e a nord del fortilizio, comprendente anche le case sparse lungo via Roma.\nUn disegno abitativo che peraltro si forma in stretta connessione con la posizione dei torrenti e dei fossi della rete idrografica: il borgo era infatti circondato da uno studiato sistema di canali, ora in parte tombinati, che consentiva l'isolamento del borgo, oltre che del castello, per fini difensivi.\nSia entro l'area del castello che nel borgo sono numerose le abitazioni antiche, risalenti anche al Cinquecento e al Settecento, caratterizzate da vari elementi decorativi che ne ingentiliscono le linee, quali portali ad arco, finti bugnati, mensole nel sottotetto, fasce in mattoni a vista, finestre e balconi balaustrati, decorazioni a stucco. In una di queste eleganti dimore si trova anche un antico stemma scolpito della famiglia Poncarale, mentre in alcune, poste all'ingresso del centro storico, sono infisse lapidi \u201cstradali\u201d del XIX-XX secolo, con l'indicazione \u201cCasaloldo - Prov. di Mantova - Distr. d'Asola\".\nVia Roma.\nPer molti anni via Roma \u00e8 stata la pi\u00f9 importante arteria di transito per la zona nord del paese.\nFu aperta probabilmente tra la fine del XVIII secolo e l'inizio del XIX, come mostrano le mappe dell'epoca, tagliando in direzione nord-sud quanto rimaneva del terrapieno o dosso su cui si ergeva il castello, all'epoca in via di smantellamento..\nFino a non molto tempo fa, quando le vie del paese non possedevano precisa nomenclatura, ma erano distinte in borgate, via Roma era suddivisa in due tronconi: quello a su era detto \u201ccontrada del castello\u201d, il principale, perch\u00e9 faceva parte dell'antico complesso fortificato di Casaloldo; esso portava fino all'attuale incrocio con via Dante Alighieri. Il secondo troncone, a nord, era chiamato \u201ccontrada Mollina\u201d, rappresentava la parte terminale della via e conduceva fino al ponte sul Tartaro di via Solferino.\nA via Roma furono legate le prime importanti attivit\u00e0 produttive e sociali che hanno garantito al comune un notevole incremento economico e un profondo sviluppo sociale. I successivi piani regolatori hanno trasferito da via Roma alle zone a ridosso del paese le attivit\u00e0 industriali ed artigianali.\nAttualmente altri assi stradali periferici hanno alleggerito il traffico di via Roma.\nSu di essa, nella parte sud, si trova oggi il complesso del nuovo municipio, qui trasferito ristrutturando ed adattando alcuni edifici sorti forse nella seconda met\u00e0 dell'Ottocento, non lontano dalla torre civica. Nel Novecento in questo stabile trovarono posto un'osteria e sul retro un impianto per il gioco delle bocce.\nAccanto al municipio sorgono poi il teatro S.O.M.S., l'ex \"casa del fascio\" e il vecchio mattatoio, edifici risalenti probabilmente alla fine del XIX secolo.\nNel troncone nord invece oggigiorno vi \u00e8 una forte concentrazione di residenti extracomunitari, tanto che tale tratto di via Roma \u00e8 sovente chiamato popolarmente \u201cstrada degli indiani\u201d, come in genere sono definiti anche i cittadini del Bangladesh.\nVia Dante Alighieri.\nAnticamente il viale che costeggia il Tartaro - via Dante Alighieri -, su cui si affacciava il castello, e su cui ora prospetta la torre civica, si chiamava \u201ccontrada Molinella\u201d, a motivo del mulino che era situato nella parte terminale della via.\nCostruito forse nel primo Settecento, il mulino ad acqua consisteva in una macina azionata da una grande ruota mossa dall'acqua, grazie ad una piccola cascata creata appositamente dal canale Tartaro. Una ruota minore sempre azionata dall'acqua serviva per il meccanismo che separava la crusca dalla farina di frumento. Ristrutturato nel 1951-1952, era di propriet\u00e0 comunale. Fu demolito verso il 1972-1973 per la costruzione di due appartamenti.\nLungo via Dante Alighieri si trovano 9 paracarri costituiti da un prisma quadrangolare sormontato da una sommit\u00e0 a piramide; in molti dei prismi su una faccia vi \u00e8 una rientranza circolare in cui precedentemente era forse scolpito il leone di San Marco, simbolo di Venezia, mentre al di sotto compaiono dei numeri, indicanti per lo pi\u00f9 l'anno \u2013 1756 -. Un altro di questi paracarri si trova murato in un angolo della facciata della chiesa di San Rocco.\nAnticamente questi cippi miliari veneti si trovavano forse nella fascia est del territorio comunale verso Piubega e Ceresara, ad esempio in localit\u00e0 Morini, e servivano probabilmente a segnalare il confine tra la Repubblica di Venezia ed il ducato dei Gonzaga.\nPiazza Giacomo Matteotti.\nSi tratta della principale piazza del paese, situata appena alla sinistra del torrente Tartaro e di fianco ad un tratto della strada provinciale Mantova-Asola. Nel XIX secolo e fino alla met\u00e0 del secolo scorso era chiamata piazza XX Settembre; oggi \u00e8 destinata principalmente a parcheggio.\nSi sviluppa davanti alla chiesa parrocchiale, di cui dunque in origine dovette rappresentare forse il sagrato: poich\u00e9 la chiesa ha origini molto antiche \u2013 medievali -, si pu\u00f2 supporre che anche la piazza sia stata aperta, lasciando l'area inedificata, molti secoli fa. Essa esisteva comunque con una certa sicurezza nel XVI secolo, almeno a giudicare dal dipinto conservato nella parrocchiale, che rappresenta la battaglia di Casaloldo, e quindi anche il centro del villaggio.\nOltre alla chiesa parrocchiale e a quella di San Rocco o dei Disciplini, prospetta sulla piazza il vecchio palazzo municipale.\nIn fregio alla piazza fino al 1934-1935 erano collocati i binari della sede tranviaria della linea Mantova-Asola, costruita e gestita da una societ\u00e0 belga verso la fine dell'Ottocento.\nSul ponte del Tartaro fino all'incirca alla met\u00e0 del secolo scorso vi era un parapetto in ferro battuto di pregevole fattura, sostituito poi con lamiere da parte della provincia di Mantova. L'antico ponte in laterizi sul piccolo corso d'acqua, su cui passa oggi la strada provinciale, \u00e8 stato consolidato, includendolo in una nuova struttura, entro il primo decennio dell'attuale secolo, a seguito di cedimenti strutturali.\nAltri edifici importanti che si affacciano sulla piazza sono l'ufficio postale, la casa canonica e l'oratorio parrocchiale; su di essa prospettano inoltre numerosi negozi ed attivit\u00e0 commerciali.\nVia Libert\u00e0.\n\u00c8 l'asse viario principale che da piazza Matteotti in direzione est collega il centro con le localit\u00e0 in direzione Mantova, innanzitutto Piubega. Fino alla met\u00e0 del secolo scorso in questa direzione oltre le scuole e la ghiacciaia non esistevano che campi.\nLa ghiacciaia era un cumulo di terra vuoto all'interno dove venivano posti blocchi di ghiaccio raccolti d'inverno nei fossati o nelle rogge, allo scopo di avere ghiaccio a disposizione tutto l'anno per uso alimentare, medicinale e commerciale.\nFino a pochi anni prima della seconda guerra mondiale su un lato della strada correvano i binari del tram mosso da una motrice a vapore ed in seguito a gas.\nOggi l'insediamento di abitazioni civili ed aziende artigianali, unitamente alla nuovissima zona industriale, collegano ormai il centro urbano con le frazioni limitrofe, in particolare Tavagliati e Molinello. Nel 1945 i tedeschi chiusero gli accessi a Casaloldo con barriere anticarro in via Libert\u00e0, oltre che in via Giustizia e via Roma.\nPiazza Virgilio.\n\u00c8 chiamata anche \u201cpiazza nuova\u201d per il fatto che \u00e8 stata aperta non molto tempo fa, nell'ultimo decennio del secolo scorso, al centro di una nuova area residenziale sita di fianco ad un tratto di via della Giustizia e non molto distante da piazza Matteotti. Vi si trovano parcheggi, area parco giochi e area verde.\nRecentemente risistemata, oggi ospita anche un punto di prelievo di acqua potabile detto \u201cCasetta dell'acqua\u201d, riservato ai cittadini di Casaloldo, che eroga gratuitamente acqua dell'acquedotto comunale con le opzioni dell'acqua gassata e refrigerata.\nNuovi quartieri e zone industriali.\nNel secondo dopoguerra, il paese ha conosciuto una notevole espansione urbanistica, con abitazioni e stabilimenti artigianali che si sono disposti in particolar modo lungo la strada provinciale numero 1 \u2013 cio\u00e8 via della Giustizia \u2013 in direzione Asola, fino ed oltre il corso d'acqua Fuga, e lungo la provinciale numero 8 \u2013 viale dei Caduti -, in direzione Castel Goffredo. Uno sviluppo urbano, seppur minore, si \u00e8 avuto anche lungo via Libert\u00e0, vale a dire il tronco della strada provinciale verso Mantova..\nTra la fine del secolo scorso e l'inizio dell'attuale, in concomitanza con una forte crescita demografica, nuove zone residenziali sono sorte: a sud-ovest di Piazza Matteotti, lungo via Risorgimento, strada che conduce verso la campagna a sud del paese; intorno a Piazza Virgilio, a sud-ovest del centro storico; a nord-ovest del centro, nell'area compresa tra via San Vito e via Solferino a nord e via Belfiore a sud, a cavallo del Tartaro e fino a via Piave verso ovest; a nord-est del centro, oltre via Trieste e via Piave; a sud-est del paese, tra il corso del Tartaro e la provinciale per Mantova. Molti di questi nuovi quartieri ospitano aree verdi e parchi gioco.\nLa prima zona industriale \u00e8 sorta a nord del paese, e ad ovest della provinciale che conduce a Castel Goffredo; una seconda zona industriale si sta formando ad est del centro abitato sulla provinciale numero 1 in direzione Piubega.\nFrazioni.\nGi\u00e0 a partire almeno dal 1574 il territorio di Casaloldo era distinto in varie zone: quelle periferiche, designate come contrade, e il centro storico, detto semplicemente Casaloldo, ma con distinzione tra l'interno del castello e l'esterno.\nAlcune contrade erano gi\u00e0 bene individuate, e corrispondono alle borgate odierne, come Molinello, Travagliati, Bellaria; altre invece risultano difficilmente individuabili. Parecchie di esse prendono comunque il nome dalle famiglie che vi erano pi\u00f9 numerose o che comunque le caratterizzavano.\nAd esempio la localit\u00e0 Sant'Ambrogio corrisponde oggi alla frazione Squarzieri, cognome di una famiglia che la abitava e che soppiant\u00f2 il nome Sant'Ambrogio quando si perse memoria dell'antica chiesa intitolata al santo milanese.\nNel 1902 si ha notizia della divisione del territorio parrocchiale nelle frazioni di San Vito, Molinello, Sant'Antonio, Travagliati.\nOggi le frazioni esistenti nel comune si dispongono prevalentemente nella fascia est di questo, verso i territori di Piubega e Ceresara: si tratta, da nord a sud, delle localit\u00e0 di Squarzieri, Bellaria, Morini, Staffolo, Travagliati, Molinello, Pistoni. Poco pi\u00f9 che semplici cascine sono invece Fiore, Pasinetti, Palazzo, Sant'Antonio, Sant'Anna. Nella zona ad ovest del centro si trova invece unicamente la frazione San Vito, pi\u00f9 i cascinali Gerole e Bottino.\nLe localit\u00e0 dotate di un luogo di culto \u2013 una chiesetta - sono Molinello e San Vito. Nelle altre sono comunque spesso presenti edicole sacre, chiamate \"santelle\", mentre in quella di Sant'Antonio esisteva fino alla fine del XIX secolo una piccola chiesa, come anche in quella di Squarzieri fino al XVI secolo.\nIn localit\u00e0 Morini fino a qualche decennio fa si trovava il caseificio Morini o Bogarelli. Costruito nel primo Novecento, venne poi ristrutturato e completato con attrezzature moderne nel 1937. Vi si producevano Grana Padano e burro, e vi si allevavano maiali d'ingrasso. Il caseificio dava cos\u00ec lavoro a diverse persone. Fu infine demolito nel 1969-1970 perch\u00e9 ormai in disuso. Ora sulla stessa area sorgono Villa Elide di propriet\u00e0 del dott. Bogarelli ed altre caratteristiche ville.\nIn localit\u00e0 Molinello Sotto \u00e8 ancora presente e intatto, anche se non pi\u00f9 funzionante, il mulino attivo fino agli anni settanta dello scorso secolo, e da cui prende il nome la frazione.\nEconomia.\nAgricoltura.\nIl territorio \u00e8 oggi quasi interamente dedicato alla pratica dell'agricoltura, molti infatti sono i campi coltivati con mezzi intensivi tipici della Pianura padana e del nord Italia. I principali prodotti della terra sono costituiti dal mais e dal frumento ma, seppur in maniera minore, parte del raccolto \u00e8 costituito anche dalla soia, dalla barbabietola da zucchero, dall'erba medica e da alcuni ortaggi. Qua e l\u00e0 rimane ancora oggi qualche vigneto.\nL'allevamento bovino, quello di pollame cos\u00ec come quello suinicolo sono molto sviluppati.\nL'agricoltura continua ad avere uno spazio importante, e d\u00e0 lavoro anche agli immigrati, soprattutto a indiani e macedoni. Sul territorio si contano numerose aziende agricole; in localit\u00e0 Molinello Sotto sorge il caseificio-latteria San Rocco, con annesso spaccio, che produce Grana Padano.\nFino agli anni sessanta l'allevamento del baco da seta \u2013 chiamato \"caal\u00e9r\" - era un'attivit\u00e0 largamente diffusa fra la popolazione rurale, poich\u00e9 garantiva un reddito supplementare per il sostentamento delle famiglie, all'epoca assai numerose. L'allevamento del baco da seta occupava principalmente manodopera femminile e serviva spesso per arrotondare i bilanci familiari, con la vendita dei bozzoli prodotti dai bachi alle filande. I bachi venivano esclusivamente nutriti con foglie di gelso \u2013 \"mur\" -, raccolte dalle donne e dai bambini: da qui la larga presenza di questo albero nella campagna di Casaloldo fino a non molti decenni fa.\nIndustria e artigianato.\nCasaloldo \u00e8 un piccolo comune di 16\u00a0km2 circa, ma al centro del distretto industriale numero 6, detto \u201cdistretto della calza\u201d per la produzione di calzetteria femminile, che ha la sua \u201ccapitale\u201d nella vicina Castel Goffredo, e con una buona diversificazione produttiva.\nSettore tessile.\nL'economia di Casaloldo e delle zone circostanti \u00e8 dunque tradizionalmente legata al settore tessile. Al censimento 2001, Casaloldo era secondo solo a Castel Goffredo per numero di calzifici \u2013 26 contro 196, seguiva Asola con 19 -, e al sesto posto per numero di addetti \u2013 662 -, dopo Castel Goffredo, Castiglione delle Stiviere, Asola, Casalmoro e Ceresar. L'area industriale misura in totale 600.000 metri quadrati, ma sta per esserne realizzata una nuova in direzione Mantova.\nL'industrializzazione di Casaloldo ha preso il via nel periodo d'oro dei calzifici, gli anni sessanta, dopo la chiusura dello storico NO.E.MI. di Castel Goffredo. Il primo calzificio del paese \u00e8 stato quello che oggi si trova in direzione Piubega, fondato da tre soci di Casaloldo: Franzoni, Arisi e Peri. Franzoni e Arisi hanno continuato nel tempo, pur dividendosi: la fabbrica originaria \u00e8 rimasta di Arisi e conta oggi circa 170 dipendenti, mentre Franzoni ha fondato un nuovo calzificio, sui 90 addetti.\nMa la vera svolta si \u00e8 avuta negli anni ottanta, quando il comune ebbe il coraggio di mettere a disposizione terreni non soltanto residenziali, ma anche industriali, di fare cio\u00e8 l'area Pip, Piano Insediamenti Produttivi. La giunta del sindaco Gianpietro Belluzzi in quell'occasione mostr\u00f2 abilit\u00e0 e fiuto, visto che riusc\u00ec ad acquisire le aree e ad urbanizzarle senza provocare controversie.\nFu un successo perch\u00e9 il comune attir\u00f2 subito un'industria importante proveniente da Desenzano del Garda, che produce filati speciali in poliammide per calze e maglierie, la cui sede ora si trova nella zona industriale in direzione Castel Goffredo, a poca distanza da questo, ma con costi minori per le aree.\nNel frattempo si consolidavano piccoli calzifici storici ed altri di medie dimensioni ne nascevano.\nAltre industrie.\nA parte le fabbriche della calzetteria, di cui Casaloldo rimane una piccola capitale, nel primo decennio del secolo, tra le imprese maggiori ne \u00e8 arrivata una specializzata in assemblaggio e stoccaggio di pneumatici per camion, automobili e attrezzature agricole, con circa 80 dipendenti; un'altra, proveniente da Castel Goffredo, che produce attrezzi agricoli e miscelatori, con una trentina di dipendenti. Curiosa la produzione di un'azienda specializzata nella realizzazione di sedili plastici per water. Tutte questi ultimi impianti si trovano nella zona industriale posta a nord del centro abitato, sulla strada provinciale per Castel Goffredo.\nAltre due aziende molto moderne sono state fondate nella zona industriale situata verso Piubega, una che realizza filtri, l'altra che si occupa di progettazione e stampaggio ad iniezione di materiali termoplastici, elastomerici e silicone liquido. Vi si produce ogni componente di arredo, in molti colori, con un forte contenuto di design e di ricerca.\nServizi.\nDall'aprile 2010 nel comune \u00e8 attivo il servizio di raccolta differenziata dei rifiuti porta a porta, gestito dalla Tea di Mantova.\nL'area ecologica si trova poco al di fuori del centro abitato, in direzione della localit\u00e0 San Vito, nella via omonima.\nInfrastrutture e trasporti.\nPresso Casaloldo si incrociano le strade provinciali 1 Mantova-Asola e 8 Casaloldo-Pozzolengo; la strada provinciale 16 collega Casaloldo con Ceresara e Guidizzolo.\nIl servizio di collegamento con Mantova \u00e8 svolto mediante autocorse gestite dalla societ\u00e0 APAM.\nIn fregio alla piazza Matteotti fino al 1934-1935 erano collocati i binari della tranvia Mantova-Asola, inaugurata nel 1886 a cura della societ\u00e0 Valentini e Mazzorin e chiusa nel 1933 dall'Amministrazione provinciale che ne aveva rilevato l'esercizio, e della diramazione Medole-Casaloldo della linea per Cremona, costruita e gestita dalla societ\u00e0 belga Soci\u00e9t\u00e9 anonyme d'entreprise g\u00e9n\u00e9rale de travaux verso la fine dell'Ottocento. La stazione svolgeva dunque ruolo di nodo per il traffico tranviario: a ovest verso Asola e Cremona, a est verso Piubega e Mantova, a nord verso Castel Goffredo, Medole e Brescia. Gli orari affissi con tanto di cornice erano stampati come manifesti artistici secondo il gusto grafico del tempo.\nCasaloldo \u00e8 dotato di alcune piste ciclabili: la principale costeggia Viale dei Caduti, ossia il tratto urbano della strada provinciale numero 8 verso Castel Goffredo; altre ciclovie seguono i viali alberati di via Solferino e via Roma, con appendici in via Piave.\nAmministrazione.\nGi\u00e0 nel 1179-1180 sono attestati consoli della comunit\u00e0 di Casaloldo agenti secondo la volont\u00e0 degli abitanti, in via di emancipazione dalla preponderanza dei conti di Casaloldo; in compenso il piccolo comune da allora in poi entr\u00f2 sempre pi\u00f9 decisamente nella sfera di influenza del comune di Brescia. La presenza di consoli della comunit\u00e0 rurale \u00e8 segnalata anche nel 1226.\nIn seguito non si hanno conferme circa l'organizzazione del comune di Casaloldo, il quale comunque dovette continuare ad esistere per tutto il Medioevo e l'et\u00e0 moderna, sia pure soggetto alla quadra di Asola e sotto il dominio ora dei Gonzaga, ora dei Visconti, e infine della Repubblica di Venezia.\nIl comune di Casaloldo \u00e8 entrato a far parte del Regno di Sardegna nel 1859 e del Regno d'Italia nel 1861: fino al 1868 si trovava inoltre nella provincia di Brescia. Nei primi nove anni, dal 1859 al 1867, non vi sono documenti che attestino in modo chiaro chi avesse assunto la carica di sindaco, ma solo alcuni contratti che portano la firma del \u201cDeputato Sperindio Massimo\u201d e del signor Agoggeri, di cui non si conosce la carica. Dal 1866 al 1867 nei documenti si trova la firma di Bonandi Marco, assessore municipale in assenza del sindaco. Solo a partire dal 1868 si trova in modo chiaro il nome del sindaco, Rizzardi Luigi.\nPietro Zaltieri (1905-1983), nato a Casaloldo, come cittadino ha un primato inconsueto: per ben 25 anni, dal 1956 al 1980, \u00e8 stato sindaco del comune, essendo stato eletto per cinque consecutive tornate amministrative.\nElenco dei sindaci di Casaloldo dal 1868.\nSport.\nCiclismo.\nDal 1936 si ha testimonianza di un'attivit\u00e0 ciclistica a Casaloldo, e nel 1940 di una compagnia di corridori.\nCalcio.\nUna squadra di calcio di Casaloldo esiste almeno dal 1938: a volte gli incontri si tenevano anche in piazza Matteotti, allora sterrata.\nSquadre di calcio di Casaloldo sono successivamente presenti negli anni quaranta e cinquanta, quando esse cominciarono a giocare in un vero e proprio campo sportivo, all'epoca posto sulla strada verso Castel Goffredo.\nDa alcuni anni nei mesi di giugno e luglio si tiene la \"Festa dello Sport\", che vede la partecipazione di oltre 250 atleti di ogni et\u00e0 e viene realizzata grazie alle sponsorizzazioni dei commercianti e delle imprese del territorio."}
{"id": "37087", "revid": "125955438", "url": "https://it.wikipedia.org/wiki?curid=37087", "title": "Casalromano", "text": "Casalromano (\"Casarim\u00e0\" in dialetto alto mantovano) \u00e8 un comune italiano di abitanti della provincia di Mantova in Lombardia. \u00c8 il paese pi\u00f9 occidentale della provincia, distante circa 42 chilometri ad ovest dal capoluogo e fa parte dei comuni dell'Alto Mantovano.\nGeografia fisica.\nTerritorio.\nIl territorio del comune risulta compreso tra i 31 e i sul livello del mare.\nL'escursione altimetrica complessiva risulta essere pari a 11 metri.\nOrigini del nome.\nIl nome di Casalromano deriva da casale e dal nome proprio di Romano.\nStoria.\nSimboli.\nLo stemma municipale, reso ufficiale nel 1934, rappresenta simbolicamente la struttura dell'accampamento romano. Su di esso sono disegnate delle tende.\nIl Tabe f\u00fa inventato nel 2018.\nData di abbattimento 2019.\nMonumenti e luoghi d'interesse.\nParrocchiale di San Giovanni Apostolo ed Evangelista.\nLa chiesa parrocchiale, dedicata a San Giovanni Apostolo ed Evangelista, settecentesca, \u00e8 armonica, imponente, con una bella facciata a due ordini. L'interno, con altari in marmo, ricchi di intarsi, \u00e8 raccolto a accogliente. Dopo i restauri del 1923, l'edificio e il campanile sono stati oggetto di un nuovo intervento nel 1989. Gi\u00e0 nel 1987 era stata rifatta la scalinata in marmo, insieme ad altri lavori.\nSantuario della Malongola.\nLa pi\u00f9 rinomata delle chiese della frazione di Fontanella, per devozione e arte, \u00e8 il santuario della Madonna della Malongola, la cui costruzione inizi\u00f2 verso la fine del Duecento. Pregevoli gli affreschi datati 1392. Il vescovo Caporello l'ha indicata come \"stazione\" per il Giubileo del 2000.\nParrocchiale di San Bartolomeo apostolo.\nLa seconda chiesa, per importanza, \u00e8 quella parrocchiale, dedicata a San Bartolomeo apostolo. Costruita intorno al 1195, fu demolita nel 1751 e al suo posto edificata l'odierna. Possiede un organo realizzato dagli Amati di Pavia (1790). Il monumentale altare maggiore reca la data del 5 settembre 1623.\nLa parrocchia di Fontanella ricevette, fra le tante, la visita di due santi vescovi: san Carlo Borromeo, che istitu\u00ec la \"Confraternita del Santissimo Sacramento\" e il \"Triduo dei Morti\", e san Pio X, allora vescovo di Mantova, in visita nel 1886. Di lui si conservano una pianeta bianca e alcune lettere autografe.\nInfrastrutture e trasporti.\nFerrovie e tranvie.\nLa stazione ferroviaria pi\u00f9 vicina \u00e8 quella di Asola posta lungo la ferrovia Parma-Brescia.\nTra il 1929 e il 1955, il territorio comunale era servito dalla linea tranviaria Cremona-Asola, gestita in ultimo dalla societ\u00e0 Tramvie Provinciali Cremonesi.. Erano presenti due stazioni: una a servizio dell'abitato principale e l'altra della frazione di Fontanella Grazioli. Entrambi gli scali erano dotati di binario di raddoppio e di fabbricato viaggiatori."}
{"id": "37089", "revid": "1805885", "url": "https://it.wikipedia.org/wiki?curid=37089", "title": "Castel Goffredo", "text": "Castel Goffredo (IPA: , (\"\u00c8l\") \"Cast\u00e8l\" in dialetto alto mantovano) \u00e8 un comune italiano di abitanti della provincia di Mantova in Lombardia, situato nella Pianura Padana e nell'Alto Mantovano al confine con la provincia di Brescia.\nFeudo autonomo gonzaghesco dal 1444 al 1602, qui alla met\u00e0 del Quattrocento Alessandro Gonzaga diede origine al Marchesato di Castel Goffredo. Nel 1511 il marchese Aloisio Gonzaga diede inizio al ramo cadetto dei \"Gonzaga di Castel Goffredo\", linea che si estinse nel 1593 ed elesse la fortezza di Castel Goffredo, caratterizzata da un tipico impianto urbano rinascimentale, a capitale del suo piccolo Stato, comprendente anche Castiglione e Solferino.\n\u00c8 noto come la \"citt\u00e0 della calza\" per la presenza di numerose industrie di calzetteria maschile e soprattutto femminile. \u00c8 sede del distretto industriale tessile numero 6, composto da 15 comuni mantovani, bresciani e cremonesi.\nGeografia fisica.\nTerritorio.\nIl territorio di Castel Goffredo, esteso per 42,24 km\u00b2, appartiene alla zona subcollinare posta ai piedi delle alture che delimitano il lago di Garda verso la Pianura Padana.\nL'altitudine ufficiale di Castel Goffredo, corrispondente al punto sul quale sorge il Palazzo Municipale, \u00e8 di 53 metri sul livello del mare.\nIl comune confina a nord con Castiglione delle Stiviere, a nord-est con Medole, a est con Ceresara, a sud con Casaloldo e Asola, a ovest con Casalmoro, Acquafredda e Carpenedolo.\nLa citt\u00e0 dista 35\u00a0km da Mantova, 36\u00a0km da Brescia e 145\u00a0km da Milano.\nClassificazione sismica: zona 3 (sismicit\u00e0 medio-bassa), Ordinanza PCM n. 3274 del 20 marzo 2003.\nIdrografia.\nCaratteristica della zona \u00e8 la presenza di fontanili (dei quali \u00e8 stata redatta una cartografia nel XVIII secolo) e di risorse idriche sotterranee, probabilmente alimentate anche per effetto dell'infiltrazione delle acque del Garda attraverso i rilievi morenici.\nNumerosi sono i corsi d'acqua e torrenti, alcuni di rilevante valore naturalistico-ambientale, che percorrono il territorio comunale.\nInteressante per il microambiente naturale \u00e8 la zona che si trova nelle frazioni Profondi e Perosso, a nord del capoluogo, dove la ricca vegetazione permette la vita di gamberi di fiume e la sopravvivenza di numerosi uccelli acquatici.\nLa gestione delle acque superficiali \u00e8 affidata al Consorzio di Bonifica Alta e Media Pianura Mantovana.\nGeologia e morfologia.\nIl territorio della provincia di Mantova ha avuto origine dalle vicende intervenute durante l'era quaternaria. L'assetto geologico della zona \u00e8 caratterizzato dalla \"media pianura idromorfa\" e dalla \"bassa pianura sabbiosa\", presenti nella provincia nella stretta fascia del nucleo urbano di Castel Goffredo. Nella \"media pianura idromorfa\" i sedimenti diventano prevalentemente sabbiosi, talvolta con lenti di ghiaie, e si verifica l'emergenza dei fontanili, mentre il territorio della \"bassa pianura sabbiosa\" \u00e8 solcato in senso nord-sud da un fitto reticolo di incisioni, talora occupate da piccoli corsi d'acqua o canali, formatisi per organizzazione delle acque sparse dei fontanili.\nClima.\nIl clima di Castel Goffredo \u00e8 quello tipico dell'alta Pianura Padana di tipo temperato sub\u2010continentale: gli inverni sono moderatamente rigidi, poco piovosi e con giornate di nebbia; le estati sono calde e afose con precipitazioni a carattere temporalesco; le primavere e gli autunni sono generalmente piovosi.\nOrigini del nome.\nSull'origine del toponimo \"Castel Goffredo\" ci sono diverse ipotesi. \u00c8 composto di \"castrum\", \"fortificazione\", e di un imprecisato \"Goffredo\" (dal germanico \"Gottfried\" che significa \"in pace con Dio\"), del quale molti studiosi hanno cercato di trovare il significato preciso.\nL'esatta grafia del nome \u00e8 \"Castel Goffredo\", anche se anticamente e attualmente viene spesso scritto \"Castelgoffredo\" o \"CastelGoffredo\".\nStoria.\nEt\u00e0 antica.\nIl territorio di Castel Goffredo \u00e8 stato abitato sin dall'et\u00e0 del bronzo. La zona \u00e8 stata quindi interessata sia dalla colonizzazione etrusca, come testimoniato dal ritrovamento di alcuni utensili di uso quotidiano quali tazze e brocche per l'acqua, sia dalla civilt\u00e0 romana a partire dal I secolo d.C., col ritrovamento di alcune are votive e di una lapide sepolcrale. Quest'area venne interessata dalla centuriazione di Mantova e sulla romanizzazione del centro storico alcuni studiosi suppongono che questo fosse diviso in dodici isolati e caratterizzato da cardini e decumani e che all'intersezione del \"cardo massimo\" e \"decumano massimo\" fosse posto il \"forum\", oggi rappresentato da piazza Mazzini.\nAlcuni storici ritengono che qui nacque Virgilio, poeta latino vissuto nel I secolo a.C., scrittore delle Bucoliche, delle Georgiche e dell'Eneide.\nEt\u00e0 medievale.\n\u00c8 dell'8 luglio 1107 la prima citazione di \"Castellum Vifredi\" come agglomerato urbano. Tra l'800 e il 1115 Castel Goffredo appartenne alla contea di Brescia e ai conti Longhi fino al 1190.\nIn seguito la citt\u00e0 si diede lo statuto di libero comune e quando Brescia non fu in grado di offrire la sua difesa, nel 1337 prefer\u00ec porsi sotto la protezione di Mantova e dei Gonzaga.\nDopo alterne dominazioni dei Visconti (1337), dei Gonzaga (dal 1337 al 1348), di nuovo dei Visconti (dal 1348 al 1404), dei Malatesta (dal 1404 al 1426), della Repubblica di Venezia (dal 1426 al 1431 e nuovamente dal 1439 al 1441) e infine dei Gonzaga (a partire dal 1441), nel 1466 con Alessandro Gonzaga il borgo divenne un feudo imperiale autonomo e vide nascere il Marchesato di Castel Goffredo. Durante il suo mandato venne ampliato il borgo, eretta la seconda cinta muraria di difesa dotata di rivellino ed emanati gli Statuti Alessandrini, che portavano il suo nome e che restarono in vigore fino al 1796. Castel Goffredo divenne una delle storiche capitali gonzaghesche, antesignana di altre piccole capitali da Castiglione a Sabbioneta, grazie al suo impianto urbanistico del 1480, dotato di una rigorosa maglia ortogonale. La citt\u00e0 rimase quindi sotto i Gonzaga fino al 1707.\nEt\u00e0 moderna.\nCon il marchese Aloisio Gonzaga nel 1511 ebbe inizio il ramo cadetto dei \"Gonzaga di Castel Goffredo\" e Castel Goffredo divenne capitale del piccolo Stato. Nel suo palazzo di residenza (palazzo Gonzaga-Acerbi) egli cre\u00f2 una corte sfarzosa, frequentata da poeti (Matteo Bandello, Lucrezia Gonzaga e Pietro Aretino), artisti, diplomatici (Cesare Fregoso) e ambasciatori (Antonio Rincon). Nel 1516 transit\u00f2 per Castel Goffredo l'imperatore Massimiliano I d'Asburgo mentre inseguiva le truppe francesi, e un altro imperatore, Carlo V, fu ospite di Aloisio Gonzaga il 28 giugno 1543 e ottenne le chiavi della fortezza. Il marchese incaric\u00f2 forse la scuola di Giulio Romano di affrescare la sua \"domus\": rimangono nella loggia del palazzo testimonianze pittoriche importanti di quel periodo. Aloisio Gonzaga mor\u00ec il 19 luglio 1549 e la sua fu una successione travagliata.\nGli succedette inizialmente il primogenito Alfonso Gonzaga che govern\u00f2 la citt\u00e0 dal 1549 al 1592, anno in cui mor\u00ec assassinato, per motivi ereditari, alla Corte Gambaredolo per mano dei sicari del nipote Rodolfo Gonzaga di Castiglione, fratello di san Luigi. Rodolfo prese possesso della fortezza e govern\u00f2 Castel Goffredo con terrore. Il popolo castellano non accett\u00f2 i soprusi e organizz\u00f2 una congiura che port\u00f2 all'assassinio del marchese il 3 gennaio 1593, mentre si recava alle funzioni religiose nella chiesa prepositurale di Sant'Erasmo. Con la sua morte senza figli maschi si concludeva anche la storia della localit\u00e0 come feudo autonomo gonzaghesco e la breve signoria dei \"Gonzaga di Castel Goffredo\".\nDopo una lunga disputa presso la corte imperiale di Rodolfo II tra il terzo marchese di Castiglione Francesco Gonzaga e il duca di Mantova Vincenzo I Gonzaga, nella quale intervenne nel 1602 come ambasciatore, senza risultato, Lorenzo da Brindisi, la citt\u00e0 venne definitivamente aggregata per decreto imperiale nel 1603 al Ducato di Mantova e ne segu\u00ec le sorti sino al 1707 quando l'ultimo dei Gonzaga, il duca Ferdinando Carlo di Gonzaga-Nevers, fu destituito dall'imperatore Giuseppe I d'Asburgo e costretto all'esilio.\nLa dominazione austriaca determin\u00f2 l'occupazione della citt\u00e0 e la requisizione dei magazzini di rifornimenti e fra il 1705 e il 1706 soldati austriaci saccheggiarono Castel Goffredo, traendo in ostaggio anche alcuni abitanti.\nNel 1796 Napoleone Bonaparte spinse gli austriaci oltre il Mincio e nel 1797 l'Austria cedette la Lombardia ai francesi. Il 13 maggio di quell'anno Castel Goffredo fu occupata dalle truppe francesi.\nEt\u00e0 contemporanea.\nSi susseguirono i governi austriaci nel 1799, francesi dal 1801 al 1814 e di nuovo austriaci sino al 1866.\nNegli anni del 1848 Castel Goffredo fu il centro cospirativo antiaustriaco dell'Alto Mantovano e cont\u00f2 la presenza di numerosi patrioti, capeggiati dal castellano Giovanni Acerbi, che diventer\u00e0 in seguito intendente dei Mille di Garibaldi. La congiura venne scoperta e port\u00f2 come conseguenza la tragica pagina dei Martiri di Belfiore.\nNel 1859, dopo la battaglia di Solferino e San Martino che coinvolse anche il territorio di Castel Goffredo essendo qui schierato il 3\u00ba corpo d'armata del generale Canrobert, la citt\u00e0 venne aggregata al Regno di Sardegna e nel 1861 entr\u00f2 a far parte del Regno d'Italia. Nel 1871 venne fondata la Societ\u00e0 Operaia di Mutuo Soccorso che nel 1900 cont\u00f2 trecento iscritti.\nIl 1925 segn\u00f2 la svolta economica e industriale di Castel Goffredo: apr\u00ec infatti il primo calzificio, il \"NO.E.MI.\", destinato a scrivere la storia dell'industrializzazione dell'area.\nIl 19 settembre 1926 Castel Goffredo fu sconvolta dall'assassinio da parte dei fascisti del maestro cattolico Anselmo Cessi.\nDopo la seconda guerra mondiale Castel Goffredo ha avuto un grande sviluppo economico, divenendo un centro industriale di primaria importanza per l'industria tessile, grazie alla consistente produzione di calze da donna, collant e filati.\nHa acquisito il titolo di citt\u00e0 nel 2002.\nSimboli.\nLo stemma municipale di Castel Goffredo rappresenta un castello a merlatura ghibellina, formato da tre torri coperte in muratura. \u00c8 evidente il riferimento al castello della citt\u00e0 e ai suoi baluardi difensivi denominati torrioni. La prima raffigurazione dello stemma \u00e8 visibile in due documenti del 1738 e del 1779 conservati nell'archivio storico del comune.\nOnorificenze.\nIl comune di Castel Goffredo si fregia del titolo di citt\u00e0 ottenuto con D.P.R. del 27 settembre 2002.\nMonumenti e luoghi d'interesse.\nDa giugno 2017 l'Amministrazione comunale ha aderito a Wiki Loves Monuments.\nArchitetture religiose fuori citt\u00e0.\nChiese e oratori campestri.\nLa zona circostante Castel Goffredo, corrispondente alla rispettive frazioni, \u00e8 stata interessata dalla costruzione di oratori campestri e chiesette sparse nella campagna fin dal XVI secolo.\nEdicole sacre.\nNumerose sono anche le edicole sacre sparse sul territorio comunale che costituiscono un vero e proprio luogo di culto, vantano antiche tradizioni e sono il segno di una religiosit\u00e0 assai diffusa.\nArchitetture civili fuori citt\u00e0.\nCorti coloniche.\nNella campagna attorno a Castel Goffredo sono presenti numerose corti coloniche ben conservate, alcune delle quali di buon valore architettonico, risalenti al Cinquecento e al Settecento, comprendenti la casa padronale, l'aia centrale, la torre colombaia e le stalle.\nSiti archeologici.\nIl territorio comunale \u00e8 stato oggetto di una ricerca sistematica da parte di alcuni gruppi archeologici, che ha portato alla localizzazione di alcuni siti archeologici in queste localit\u00e0: Casarole, Pellizzario, Ducata, Boschetta Alta, Corte Lanzina, Macina, Corte Codosso.\nSociet\u00e0.\nEvoluzione demografica.\nLa popolazione storica del comune risultava essere: nel 1561 di 3\u00a0385 abitanti, nel 1617 di 2\u00a0458 abitanti, nel 1738 di 2\u00a0658 abitanti e nel 1786 di 3\u00a0028 abitanti e nel 1802 di 3\u00a0392 abitanti.\nIn un rapporto pubblicato nel 2010 viene rilevato che l'aumento della popolazione \u00e8 dovuto soltanto ai flussi migratori, perch\u00e9 il saldo naturale \u00e8 negativo.\nNel 2014 era il terzo comune superiore a 5\u00a0000 abitanti con il pi\u00f9 alto tasso di natalit\u00e0 nella provincia (10,1%) e il comune con l'et\u00e0 media pi\u00f9 bassa nella provincia (40 anni). Al 1\u00ba gennaio 2019 Castel Goffredo era l'8\u00ba comune pi\u00f9 popoloso della provincia di Mantova.\nEtnie e minoranze straniere.\nCastel Goffredo, come quasi tutti i comuni della provincia di Mantova, \u00e8 un comune multietnico, con una presenza significativa di cittadini stranieri (19,3%, fine 2020).\nAl 31 dicembre 2020 risiedevano in totale persone appartenenti alle seguenti principali nazioni di origine:\nLingua e dialetti.\nOltre alla lingua italiana, a Castel Goffredo non sono ufficialmente riconosciute altre lingue. Il dialetto locale \u00e8 il dialetto alto mantovano, ma, essendo la localit\u00e0 posta nell'alto mantovano al confine con la provincia di Brescia, si parla un dialetto fortemente contaminato dal vernacolo bresciano.\nReligione.\nGi\u00e0 nel XIII secolo a Castel Goffredo era presente una casa degli Umiliati, congregazione religiosa dedita alla preghiera e alla lavorazione della lana.\nRisale al 1288 la presenza in citt\u00e0 della Congregazione di Santa Maria di Castel Goffredo (o \"Congregazione della Misericordia\"), sul modello della Congregazione della Misericordia Maggiore di Bergamo, movimento dedito alla preghiera e alla carit\u00e0, che aveva la sua sede nella chiesa di Santa Maria del Consorzio.\n\u00c8 del 1468 il primo documento che attesta la presenza in citt\u00e0 di una comunit\u00e0 ebraica.\nNon si conosce l'anno di costituzione della parrocchia di Castel Goffredo: un documento del secondo decennio del Cinquecento riferisce che il decano mantovano Guidone di Bagno si dice rettore della chiesa parrocchiale di Santa Maria di Castel Goffredo in Diocesi di Brescia. Sino al 1785, anno in cui l'imperatore Giuseppe II ordin\u00f2 l'aggregazione alla Diocesi di Mantova, la parrocchia appartenne alla diocesi bresciana.\nNel 1543 in alcune localit\u00e0 nello Stato gonzaghesco (Castel Goffredo, Gonzaga e Viadana) si manifestarono le prime teorie luterane, che misero preoccupazione nel cardinale Ercole Gonzaga, vescovo di Mantova. Nel 1568, per volere del marchese Alfonso Gonzaga, si insedi\u00f2 a Castel Goffredo la famiglia Norsa di Mantova che istitu\u00ec il banco dei pegni. Fu creata anche la sinagoga, andata perduta, che era collocata nell'attuale vicolo Remoto.\nSono presenti attualmente due parrocchie appartenenti alla diocesi di Mantova: la parrocchia di Sant'Erasmo nel centro storico e la parrocchia di San Lorenzo in frazione Casalpoglio, che sino alla seconda met\u00e0 del Settecento appartenevano alla diocesi di Brescia, per passare poi alla diocesi di Mantova, vicariato San Carlo Borromeo.\nDel territorio castellano faceva parte anche la parrocchia autonoma di Santa Margherita in frazione Bocchere, che dal 1986 \u00e8 stata estinta e accorpata alla parrocchia di San Martino Gusnago. Il 1\u00ba gennaio 1725 il consiglio comunale di Castel Goffredo dichiar\u00f2 san Luca patrono della citt\u00e0.\nLa religione maggiormente praticata nel comune \u00e8, come per l'Italia, quella cattolica; gli stranieri invece sono in prevalenza induisti, sikh e musulmani. In citt\u00e0 esistono anche alcune famiglie di testimoni di Geova.\nQualit\u00e0 della vita.\nLa gestione dei rifiuti viene effettuata con la tecnica della raccolta differenziata porta a porta. A maggio 2016 la percentuale \u00e8 stata dell'82,5%. Il reddito medio della popolazione alla fine del 2016 era di 14\u00a0079 euro annui.\nCultura.\nIstruzione.\nBiblioteche.\nLa biblioteca comunale aderisce al Sistema bibliotecario Ovest Mantovano ed \u00e8 situata in piazza Giacomo Matteotti. Possiede attualmente (2019) un patrimonio di circa volumi (di cui pi\u00f9 di per ragazzi), disposti a scaffale aperto. Si pu\u00f2 interrogare il catalogo on-line della biblioteca attraverso l'OPAC (\"Online Public Access Catalog\") del Catalogo Collettivo delle Biblioteche della Provincia di Mantova. Su appuntamento \u00e8 possibile consultare la documentazione anteriore al 1870 dell'archivio storico del comune di Castel Goffredo, di cui \u00e8 disponibile l'inventario on-line (inventario archivio storico). Nel luglio 2020 Castel Goffredo ha ottenuto il riconoscimento di \"Citt\u00e0 che legge\" 2020-2021.\nRicerca.\n\u00c8 presente l'Istituto di ricovero e cura a carattere scientifico Castel Goffredo, aperto nel 1990, ospedale di rilievo nazionale ad alta specializzazione per quanto attiene alla medicina riabilitativa.\nScuole.\nSul territorio comunale sono presenti le seguenti tipologie di scuole:\nMedia.\nTelevisione.\nCastel Goffredo ha partecipato alla XXII edizione (1991) e XXVIII edizione (1997) di Giochi senza frontiere.\nMusica.\nL'origine del gruppo musicale \"Banda cittadina di Castel Goffredo\" si fa risalire al 1852. Ha partecipato a numerosi raduni bandistici. Dal 1996 \u00e8 gemellata con la banda musicale di Valbrona (Co) e con la Filarmonica Santa Cecilia di Zele in Belgio. \u00c8 composta attualmente da 42 elementi.\nOriginaria di Castel Goffredo \u00e8 anche la band garage-rock nota con il nome \"Bee Bee Sea\", formatasi nel 2015 e che in breve tempo con soli due album all'attivo (\"Bee Bee Sea\" e \"Sonic Boomerang\") ha saputo farsi apprezzare sia in Europa sia negli Stati Uniti d'America. Il loro brano \"The Garage One\" \u00e8 contenuto nella colonna sonora della serie TV americana Shameless.\nCucina.\nLa cucina castellana \u00e8 tipica dell'arte culinaria mantovana, profondamente legata ad antiche tradizioni contadine e al forte legame con le zone vicine, soprattutto l'Emilia-Romagna. I piatti caratteristici sono i primi piatti di pasta ripiena, tortelli e agnoli in testa.\nGeografia antropica.\nUrbanistica.\nIl centro storico di Castel Goffredo, ricostruito sul reticolo centuriale e la disposizione nord-sud ed est-ovest delle vie, rimanda alle origini di epoca romana (I secolo d.C.).\nIl primo nucleo difensivo, denominato \"Castellum vetus\" (Castelvecchio) e risalente al X secolo, sorgeva ed era delimitato dalle attuali piazza Mazzini (palazzo Gonzaga-Acerbi), piazza Castelvecchio e vicolo Cannone ed era circondato da un fossato; l'ingresso era posto in corrispondenza dell'attuale via Manzoni.\nAll'inizio del XV secolo l'abitato costruito a ridosso di \"Castelvecchio fu circondato da un secondo ordine di mura e da un fossato originato dal corso dei torrenti Fuga e Tartarello. Nella citt\u00e0 fortezza vi erano inoltre sette torrioni difensivi e quattro porte di accesso poste nelle attuali vie Mantova (Porta di Picaloca), Manzoni (Porta di Sopra), Botturi (Porta del Povino) e Poncarali (Porta di Poncarale). Le vie del centro storico hanno mantenuto la fisionomia medioevale. Il territorio comunale era suddiviso in cinque quartieri: Borgo, Picaloca, Povino, Poncarali e Selvole. Alla fine del Quattrocento venne avviata una ristrutturazione urbanistica, che venne successivamente completata da Aloisio Gonzaga e ancora oggi riscontrabile nella ortogonalit\u00e0 delle vie.\nFino alla prima met\u00e0 dell'Ottocento, l'abitato di Castel Goffredo (4\u00a0000 abitanti circa) si sviluppava principalmente all'interno del limite dell'antico borgo.\nA partire dalla seconda met\u00e0 dell'Ottocento inizi\u00f2 lo sviluppo del borgo al di fuori della cinta difensiva, abbattuta nel 1893. Negli anni tra il 1900 ed il 1911 vi fu un aumento significativo della popolazione, che pass\u00f2 a 5\u00a0400 abitanti.\nIn questo periodo nel territorio castellano si svilupparono le numerose frazioni circostanti (18), molte delle quali si dotarono di chiesa e scuola.\nNel 1915 vennero soppresse le fosse che delimitavano le mura esterne. Intorno al 1920 sorsero le prime costruzioni di civile abitazione nella zona a sud-est del paese, corrispondente alle attuali via Bonfiglio e viale Europa. In questi anni nasce a Castel Goffredo la prima industria tessile, il Calzificio NO.E.MI., destinato a incidere profondamente nello sviluppo economico e urbanistico della citt\u00e0.\nDal secondo dopoguerra lo sviluppo \u00e8 stato ininterrotto e la crescita urbanistica della citt\u00e0 \u00e8 andata di pari passo con la industrializzazione dell'area, di primaria importanza per il settore tessile. Negli anni sessanta si \u00e8 assistito alla crescita dei laboratori artigianali tessili, che impiegavano principalmente risorse a carattere famigliare. Successivamente, intorno agli anni settanta, si \u00e8 insediata la prima zona industriale della citt\u00e0.\nIn questo periodo \u00e8 avvenuta anche la trasformazione del territorio agricolo a causa dell'inurbamento e l'alterazione al sistema vegetazionale.\nL'aumento considerevole della popolazione e delle industrie ha portato, negli anni settanta, alla pianificazione a livello comunale, affidando la programmazione delle nuove espansioni a strumenti urbanistici (Piano Regolatore Generale). Nel periodo vengono ampliati anche i servizi, con la costruzione del nuovo ospedale e della scuole media statale e materna.\nSuddivisioni storiche.\n\u00c8 la parte pi\u00f9 antica di Castel Goffredo, di origine medievale e costituiva il primo nucleo abitato e fortificato. Comprende piazza Gonzaga, piazzetta Castelvecchio, adibita a spettacolo all'aperto e concerti, e i caratteristici vicoli stretti: vicolo Pozzo, vicolo Carlo V, vicolo Teodoro da Castel Goffredo, via Manzoni (antica contrada Cavallara), vicolo Cannone e vicolo Remoto.\nFrazioni.\nOltre al centro cittadino, il comune di Castel Goffredo comprende diciotto frazioni e varie localit\u00e0 distribuite al di fuori del perimetro urbano.\nAltre localit\u00e0 del territorio.\nFanno parte del territorio comunale anche gli agglomerati sparsi in campagna di \"Boccardi\", \"Cascina Frino\", \"Malcantone\", \"Poiano di mezzo\", \"Ravenoldi\", \"San Pietro\" e \"Traversino\".\nEconomia.\nAgricoltura.\nIl territorio di Castel Goffredo \u00e8 provvisto di numerose cascine e campi coltivati, che vengono riforniti per l'irrigazione anche dalle abbondanti acque delle numerose risorgive presenti. Ben poco resta dei gelsi, introdotti nella zona sin dal XV secolo dai signori di Mantova, che nell'Ottocento fecero prosperare il settore tessile cittadino.\nLe coltivazioni sono costituite principalmente da granoturco, frumento, soia e pomodoro per l'industria conserviera.\nSono presenti sul territorio diverse aziende con allevamenti di bovini e suini.\nIndustria e artigianato.\nSono presenti sul territorio 751 attivit\u00e0 commerciali e artigianali tra imprese, ditte, negozi e professionisti.\nServizi.\nI servizi sono garantiti da 466 attivit\u00e0 che dichiarano 1\u00a0537 addetti pari al 15,63% della forza lavoro occupata e 61 attivit\u00e0 amministrative con 427 addetti pari al 4,59% della forza lavoro occupata.\nTurismo.\nLo sviluppo turistico della zona \u00e8 legato principalmente alla vicinanza della citt\u00e0 di Castel Goffredo con il lago di Garda e con le colline moreniche circostanti.\nIl comune di Castel Goffredo aderisce all'ente intercomunale di promozione del territorio \u201cAssociazione l'Aquila e il Leone\u201d, che comprende undici comuni del Medio-Alto Mantovano, finalizzato a valorizzare le locali risorse culturali, tradizionali, turistiche e ambientali.\nDal 1987 fa anche parte dei \"100 Comuni della Piccola Grande Italia\".\nInfrastrutture e trasporti.\nStrade.\nIl comune di Castel Goffredo \u00e8 attraversato da nord a sud dalla strada provinciale 8 chiamata anche \"strada della calza\", che collega Casaloldo, Medole e Pozzolengo e da ovest a est dalla strada provinciale 6 che collega Ceresara e Acquafredda. La strada provinciale 105 collega il comune di Carpenedolo.\nMobilit\u00e0 urbana.\nNel 1839 venne istituita a Castel Goffredo una messaggeria di tre corse alla settimana che collegava Brescia a Mantova.\nDal 1930 al 1933 Castel Goffredo era servita dalla linea della Tranvia Medole-Casaloldo (diramazione della Tranvia Cremona-Asola), con tram a carrozza unica chiamato \"Norge\", che collegava il basso lago di Garda fra Desenzano, Cremona e Piacenza.\nIl comune di Castel Goffredo \u00e8 attualmente servito dall'azienda APAM di Mantova, che collega le citt\u00e0 di Brescia e Mantova.\nAmministrazione.\nLa storia amministrativa del Comune di Castel Goffredo, dall'istituzione della Repubblica Italiana a oggi, pu\u00f2 essere suddivisa in due fasi: per i primi cinquant'anni si sono succeduti esclusivamente sindaci della Democrazia Cristiana, mentre dal 1995 in avanti la citt\u00e0 \u00e8 stata amministrata da esponenti di centro-sinistra, alternati ad esponenti di centro.\nGemellaggi.\nCastel Goffredo \u00e8 gemellata con:\nAltre informazioni amministrative.\nDal 1786, all'atto della suddivisione della Lombardia austriaca in otto province, al 1791, Castel Goffredo venne assegnato alla \"Delegazione VI - distretto di Castel Goffredo\".\nDal 1816, all'atto della costituzione del Regno Lombardo-Veneto al 1853, Castel Goffredo fu sede del \"Distretto VI\" della Provincia di Mantova (Lombardo-Veneto).\nDal 1859 Castel Goffredo venne assegnato al Mandamento III di Asola del Circondario V di Castiglione delle Stiviere, provincia di Brescia, sino al 1868, anno in cui venne aggregato al distretto VI di Asola del circondario unico di Mantova.\nNel 1873 venne annesso al territorio municipale il comune di Casalpoglio, facente parte fino al 1867 della provincia di Brescia."}
{"id": "37090", "revid": "1516566", "url": "https://it.wikipedia.org/wiki?curid=37090", "title": "Castelbelforte", "text": "Castelbelforte (\"I Cast\u00e8i\" in dialetto mantovano) \u00e8 un comune italiano di abitanti della provincia di Mantova in Lombardia.\nStoria.\nUscendo da porta San Giorgio, fatti pochi chilometri sulla provinciale che taglia Ghisiolo, si entra in Castelbelforte. Fin verso il 1100 gli annali parlano di poche case sperdute, abitate da pescatori e da gente dedita alla pastorizia e al duro lavoro dei campi. Nel XII secolo esisteva gi\u00e0, uno e l'altro di l\u00e0 del torrente Essere che separa il paese, in due torrioni contesi in lunghe battaglie da veronesi e mantovani.\nQuesti ultimi, avuta la meglio, nel XIV secolo edificarono un castello attorno al quale si svilupp\u00f2 poi la solida geometria dell'abitato che fu chiamato CASTELBONAFISSO. Il paese segu\u00ec le vicende del ducato mantovano per diversi secoli servendo come posto avanzato di difesa contro gli Scaligeri. I torrioni furono fortificati e ampliati a gli abitanti ebbero anche dei privilegi per i lodevoli servizi prestati in pace e in guerra per concessione dei governi della signoria di Mantova e della Repubblica di Venezia, fino al 1406. Degno di nota un documento del 1520 nel quale si fa memoria di come gli abitanti del luogo chiedessero un intervento diretto da parte del marchese di Mantova al fine di far fronte ai dissesti causati dai frequenti saccheggi bellici; nella supplica si parla di incursioni colpevoli di avere ridotto in condizioni talmente misere la popolazione da non poter nemmeno pi\u00f9 sopperire alle spese delle cariche locali. Intanto Castelbonafisso aveva cambiato nome assumendo quello di \"DUE CASTELLI\", nome con il quale (in dialetto \"CASTEI\") il paese castelbelforte medioevale \u00e8 conosciuto ancor oggi non solo in tutto il mantovano ma anche in tutto il territorio veronese. Dopo il 1680 cominci\u00f2 a chiamarsi CASTELBELFORTE, ma solo nel 1850 questo nome divent\u00f2 ufficiale. Proprio di quest'ultimo periodo sono le pi\u00f9 belle pagine della storia locale. Cominciamo con i primi cospiratori Basilic\u00e0, Bonisoli e Boselli. Quest'ultimo era un umile macellaio che recava ogni mattina ai congiurati di Belfiore gli ordini celati nelle stanghe del suo traballante biroccio. Il fatto per\u00f2 pi\u00f9 colorito \u00e8 quello che riporta allo scontro armato, nell'aprile del 1848 al CROSIL, posto alla periferia del paese. Gli austriaci, numerosi sul posto di confine fra la Lombardia ed il Veneto e sempre sul chi va l\u00e0 per focolai che preparavano la prima guerra di indipendenza, non usavano certe mezze misure contro la popolazione. Per un sopruso mal tollerato un giovane avvis\u00f2 la colonna Mambrini, attestata vicino al Po e formata da volontari del nuovo corpo dei Bersaglieri. La colonna part\u00ec per la spedizione punitiva. Facevano parte dei volontari anche BIXIO e MAMELI e nella marcia di avvicinamento verso Castelbelforte dove i \"piumati\" sconfissero poi gli oppressori, per la prima volta venne cantata la canzone gloriosa del giovane poeta-soldato passata poi alla storia come \"INNO DI MAMELI\". Quando nel 1859 la Lombardia ritorn\u00f2 all'Italia, Castelbelforte segn\u00f2 il confine non di una provincia o di una regione, ma addirittura del Regno d'Italia. E chi doveva recarsi da un borgo all'altro doveva mettersi all'occhiello una speciale coccarda lasciapassare essendo una parte del paese italiana e l'altra austriaca.\nL'aquila bicipite sull'aia di corte Mandritto ricorda ancora l'assurdit\u00e0 di questi confini. Quelli che avrebbero dovuto essere i monumenti pi\u00f9 cari per i Castelbelfortesi non ci sono pi\u00f9. Il Castello gradatamente fu demolito per ricavare materiale edilizio e la Torre alta e massiccia fu abbattuta nel 1800 per scommessa, a colpi di cannone, da un presuntuoso signorotto del luogo. Un tempo il territorio era diviso in tre parrocchie. La prima, forse la pi\u00f9 antica era quella di San Giorgio, soppressa nel 1700. La seconda era quella di San Paolo, di cui si conserva ancora il piccolo campanile, e la terza era dedicata a San Biagio. Nel 1856 l'accresciuta popolazione e l'unificazione delle tre parrocchie in un'unica, quella di San Biagio, resero indispensabile la costruzione di una nuova Chiesa. Cos\u00ec un secolo fa venne edificata l'attuale Parrocchiale con una spesa di 470.000 fiorini austriaci. Oggi questa Parrocchia ha in cura pi\u00f9 di 2700 anime, tante quanti sono gli abitanti di Castelbelforte, poich\u00e9 il capoluogo \u00e8 privo di frazioni (Alcide Azzoni) - Tratto dal volume: \"Storia - Leggende e tradizioni dei paesi mantovani\" di E. Terenziani Edizione l'Elicottero - 1954.\nIl paese di Castelbelforte prende il nome da due fortezze a forma di torre che si elevano nel suo territorio: una in fondo all'attuale vicolo torre, l'altra dietro la casa dei dipendenti comunali. Esse sono state distrutte nel secolo scorso.\nNelle pi\u00f9 antiche carte topografiche \u00e8 attestato il nome di \"DUE CASTELLI; nelle mappe catastali del XVIII secolo il paese \u00e8 infatti diviso in due borghi: CASTELBONAFISSO (attuale San Paolo) e CASTELBELFORTE (il centro del paese e l'attuale San Giorgio).\nIl canale \"Essere\" era il confine dei due borghi come, almeno in tempo pi\u00f9 antico, ai domini mantovani e veronesi. Anche le circoscrizioni ecclesiastiche testimoniano la divisione del paese in due borghi. Nel secolo XVIII due infatti erano le parrocchie: San Paolo, di cui testimonia il palazzo di propriet\u00e0 Migliorini, e San Biagio, sotto il cui nome tutto il territorio \u00e8 ora unificato per annessione, la cui sede era in localit\u00e0 \"Canonica Vecchia\". L'attuale chiesa parrocchiale fu aperta al culto nel 1857, dopo quindici anni di lavori per terminarla. Nel territorio comunale esistevano altre chiese: antichissima quella della Parolara, ricostruita agli inizi del Settecento; pi\u00f9 recente quella di Cort'Alta e quella di San Giorgio in Cortingolfo (ove erano stanziati i Cappuccini). Fra le molte persone illustri che onorarono il nostro paese, ricordiamo: GAETANO BASILICA, morto nel 1887, macellaio di professione, che, sfidando i pericoli, disagi e la morte, port\u00f2 per anni la corrispondenza segreta dei patrioti fuoriusciti e, arrestato ed imprigionato, non trad\u00ec mai i suoi compagni; dott. SEBASTIANO MORATTI, GIUSEPPE ROSSI, cav. GIOVANNI ZOIA, SERAFINO SORIANI (morto nel 1870), i quali tutti cospirarono contro la dominazione austriaca; LUCIA VERONA MENINI, comm. GIUSEPPE FRANCHINI, ALBINO NOVELLI, MARIO FRANZINI, ACHILLE FATTORI filantropi che si prodigarono instancabilmente a beneficio della nostra gente (tratto da \"1960-1964 Castelbelforte 4 anni di amministrazione comunale\" a cura del Comune.\nSimboli.\nLo stemma del Comune di Castelbelforte \u00e8 stato concesso con decreto del presidente della Repubblica del 2 marzo 2007."}
{"id": "37091", "revid": "122929136", "url": "https://it.wikipedia.org/wiki?curid=37091", "title": "Castellucchio", "text": "Castellucchio (\"Castl\u00fcch\" in dialetto mantovano) \u00e8 un comune italiano di abitanti della provincia di Mantova in Lombardia.\nGeografia fisica.\nSituato nella zona centrale della provincia di Mantova, confina a Nord-Ovest con il Comune di Gazoldo degli Ippoliti, a Nord-Est con quello di Rodigo, a Sud-Est con quello di Curtatone e a Sud-Ovest con quello di Marcaria. Dista circa da Mantova in direzione ovest.\nIl territorio \u00e8 formato dal capoluogo e dalle frazioni di Sarginesco, Ospitaletto e Gabbiana. Le frazioni di Ospitaletto e Gabbiana sono divise a met\u00e0 tra il Comune di Castellucchio e quello di Marcaria.\nOrigini del nome.\nIl nome di Castellucchio deriva dal latino \"castrum\", piccola fortificazione, o anche \"castello di Lucio\".\nStoria.\nLe prime notizie che riguardano la zona risalgono al periodo in cui l'imperatore Enrico III ne conferm\u00f2 il possesso al vescovo di Mantova. Successivamente il territorio pass\u00f2 sotto la signoria dei marchesi di Canossa e nei primi decenni del XIV secolo vi si insediarono i Gonzaga. Di certo si sa che a Castellucchio esisteva una rocca che venne ricostruita nel 1379 per volont\u00e0 di Ludovico I Gonzaga e che, successivamente, sub\u00ec riparazioni varie e aggiustamenti nel periodo compreso tra il 1444 e il 1478 sotto il dominio di Ludovico II Gonzaga. Terminata la signoria dei Gonzaga, dal 1702 al 1706 l'intera area fu travolta dal passaggio degli eserciti che attraversavano l'Italia settentrionale durante la Guerra di successione spagnola: le truppe tedesche, poi quelle francesi devastarono tutto il borgo. Agli inizi del XIX secolo pi\u00f9 volte Napoleone Bonaparte, impegnato nella sua campagna di conquista in Italia, vi si trov\u00f2 di passaggio; fu proprio egli che ordin\u00f2 di riportare all'efficienza la strada di comunicazione per Mantova, dedicandola alla moglie con il nome di \"strada Giuseppina\". Dopo la parentesi napoleonica, divenne possedimento austriaco (Regno Lombardo-Veneto). &lt;br&gt; \nSolamente al termine della Seconda guerra d'indipendenza italiana (1859), con la firma della Pace di Zurigo anche Castellucchio entr\u00f2 a far parte del Regno di Sardegna.\nTerritorio.\nCastellucchio si trova ai lati della strada statale Padana Inferiore ed \u00e8 immerso nella campagna del medio mantovano in un territorio pianeggiante e fertile, ricco di acque. Si caratterizza per la presenza di numerosi campi con produzioni agricole intensive e specializzate. &lt;br&gt;\n\u00c8 posizionato tra i fiumi Oglio e Mincio, che con i loro affluenti creano, in alcuni luoghi, un paesaggio di notevole interesse ambientale. Nello specifico, il comune \u00e8 bagnato dalla Seriola e dal torrente Osone. A circa 2 km. ad est di Castellucchio, il torrente Osone trova un'opera idraulica che divide il corso delle acque. Il progetto originario risale ai tempi dei Bonacolsi, antichi Signori di Mantova (circa il 1300). L'Osone \"Vecchio\" scorre nel corso originario, fino a immettersi nel Lago Superiore, a nord delle Grazie; l'Osone \"Nuovo\" invece viene incanalato verso sud, fino alla Rocca di Montanara per poi risalire a nord fino a immettersi nel Lago Superiore, a Curtatone in localit\u00e0 \u201cQuattro venti\u201d. Le opere idrauliche della Rocca di Montanara, in vista di eventi bellici, avrebbero riversato le acque dell'Osone nella cintura idrica del Serraglio mantovano, per proteggere il lato Ovest della citt\u00e0 di Mantova.\nGeografia antropica.\nA Castellucchio esistono sei borghi che, oggi, stanno scomparendo in seguito alla ristrutturazione urbanistica delle vie. Un tempo, tra un borgo e l'altro, c'erano ampie zone a prato che delimitavano il borgo. Oggi, con la grande espansione urbanistica del paese, non \u00e8 pi\u00f9 possibile stabilirne gli esatti confini.\nEconomia.\nL'economia locale \u00e8 prevalentemente indirizzata al settore agricolo. Vengono prodotti in grandi quantit\u00e0 grano, mais, bietole e foraggi. Elevato l'allevamento del bestiame bovino e suino. Il latte prodotto viene lavorato nei caseifici del luogo e trasformato in burro e formaggio grana padano.\nInfrastrutture e trasporti.\nStrade.\nA Castellucchio scorre un tratto della ex SS10, che conduce a est verso Mantova e l'Autostrada A22 del Brennero e a ovest verso Cremona.\nFerrovie.\nIl comune \u00e8 servito dalla stazione di Castellucchio, sulla linea Cremona-Mantova.\nSociet\u00e0.\nLa comunit\u00e0 dei castellucchiesi presenta un indice di vecchiaia superiore alla media."}
{"id": "37092", "revid": "254059", "url": "https://it.wikipedia.org/wiki?curid=37092", "title": "Castiglione delle Stiviere", "text": "Castiglione delle Stiviere (\"Casti\u00f9\" in dialetto alto mantovano) \u00e8 un comune italiano di abitanti della provincia di Mantova in Lombardia, situato nella Pianura Padana, sui colli morenici del lago di Garda, nell'Alto Mantovano, al confine con la provincia di Brescia. Centro industriale in amena posizione, ha avuto un grande sviluppo economico e demografico a partire dagli anni cinquanta.\n\u00c8 nota per essere la patria di san Luigi Gonzaga (patrono mondiale della Giovent\u00f9) e della Croce Rossa. Qui infatti lo svizzero Henry Dunant apprezz\u00f2 il coraggio delle donne del posto nel prestare le prime cure ai soldati dopo la sanguinosa Battaglia di Solferino e San Martino del 1859, maturando l'idea da cui sarebbe nata la Croce Rossa.\nGeografia fisica.\nTerritorio.\nIl territorio di Castiglione delle Stiviere, esteso per 42,09 km\u00b2, appartiene alla zona subcollinare posta ai piedi delle alture che delimitano il lago di Garda verso la pianura padana.\nL'altitudine ufficiale di Castiglione delle Stiviere, corrispondente al punto sul quale sorge il Palazzo Comunale, \u00e8 di 116 metri sul livello del mare.\nIl comune confina a nord con Lonato del Garda, a est con Solferino e Medole e a sud Castel Goffredo, a ovest con Montichiari, Calcinato e Carpenedolo.\nLa cittadina dista 39,4\u00a0km da Mantova - con percorso rettilineo a Sudest -, 35,7\u00a0km da Brescia e 129\u00a0km da Milano.\nIl territorio della provincia di Mantova ha avuto origine dalle vicende intervenute durante l'era quaternaria. L'assetto geologico della zona \u00e8 caratterizzato dalla media pianura idromorfa, presente nella zona settentrionale della provincia. Nella media pianura i sedimenti diventano prevalentemente sabbiosi, talvolta con lenti di ghiaie e si verifica l'emergenza dei fontanili. Il territorio comunale \u00e8 percorso dal canale Arn\u00f2, derivato dalla Roggia Lonata.\nSecondo la Classificazione sismica, il comune a partire dal 2016 appartiene alla zona 2 (sismicit\u00e0 media) mentre prima era considerato in zona 3.\nClima.\nCastiglione delle Stiviere gode di un tipico clima temperato continentale dell'alta pianura padana e delle medie latitudini. Come nel resto della pianura circostante, gli inverni sono moderatamente rigidi, poco piovosi e con giornate di nebbia; le estati sono calde e afose nei mesi di luglio e agosto, con temperature che possono salire oltre i 35\u00ba e con precipitazioni a carattere temporalesco; le primavere e gli autunni sono generalmente piovosi.\nIn primavera e in autunno il clima \u00e8 pi\u00f9 mite e pi\u00f9 umido.\nOrigini del nome.\n\"Castiglione\" deriva chiaramente da castello, ma \"delle Stiviere\" \u00e8 di etimologia meno certa e oggetto di varie ipotesi. La tradizione locale riferisce \"Stiviere\" a una presunta voce latina per accampamento militare estivo (\"castra aestiva\") e altra ipotesi la riconduce al tardo latino \"stiparium\" (stipa, erica arborea), in linea con la vegetazione infestante spontanea del luogo.\nLo storico Bartolomeo Arrighi, nella sua \"Storia di Castiglione delle Stiviere sotto il dominio dei Gonzaga\" congettura che la denominazione della cittadina potrebbe conseguire dalla locale produzione di calze (\"calceamentum aestivale\") in seta o lana. Pi\u00f9 recentemente \u00e8 stata fatta anche l'ipotesi che \"Stiviere\" derivi dal fatto che Castiglione era il centro di raccolta dei prodotti agricoli, coltivati nei contadi limitrofi e destinati al Signore di turno, che venivano ammassati in \"stive\" (ovvero i cumuli formati dall'ammasso di granaglie o altri prodotti) nelle \"stiviere\" (ovvero nei magazzini). Tale ipotesi, oltre che dall'etimo, appare suffragata anche dal fatto che Castiglione delle Stiviere \u00e8 l'unico comune dell'Alto Mantovano nel quale vigevano antiche ed esclusive unit\u00e0 di misura per quantificare terreni, granaglie e liquidi.\nStoria.\nDi Castiglione delle Stiviere (\"Castilione li Stivere\" o \"Castilio de Stiveriis\" in latino) non si conoscono le origini.\nA causa della sua posizione geografica fu zona molto contesa nel periodo delle Signorie, fra Gonzaga, Visconti e Scaligeri, fino a quando nel 1478 inizi\u00f2 con il marchese Ferrante Gonzaga la sua storia autonoma di feudo. \u00c8 di questo periodo la nascita di Luigi Gonzaga (1568) lo stesso che sar\u00e0 proclamato santo nel 1726, e oggi venerato nel mondo come \"il santo della giovent\u00f9\". Nel 1612 Castiglione delle Stiviere ottenne il titolo di citt\u00e0.\nLa citt\u00e0 stessa fu sede di due episodi della Guerra di successione spagnola, rispettivamente nel 1702 e nel 1706, durante la battaglia di Castiglione nella quale venne distrutto il vasto castello fortificato per mano delle truppe francesi dei generali Luigi Giuseppe di Borbone-Vend\u00f4me e M\u00e9dan sotto il comando del Re di Francia Luigi XIV, schierate contro gli Imperiali austriaci.\nA causa della politica filo francese dei suoi signori, accusati di fellonia contro l'impero, il principato fu occupato dalle truppe imperiali nel 1691 e di fatto sottoposto all'autorit\u00e0 dell'imperatore d'Austria a seguito di sequestro nel 1708 (i cittadini di Castiglione giurarono infatti proprio in quell'anno fedelt\u00e0 assoluta all'Imperatore Giuseppe I d'Asburgo). Nel 1773 il duca Luigi III Gonzaga, pretendente dello stato, rinunci\u00f2 ad ogni diritto sovrano a favore definitivamente dell'Austria anche sul ducato di Solferino e la signoria di Medole: Castiglione acquis\u00ec dunque in seguito il titolo di \"principato\" nei domini asburgici e dell'Impero Austriaco di Maria Teresa e Giuseppe II. Il 5 agosto del 1796 nelle sue campagne ebbe luogo la battaglia di Castiglione nella prima campagna d'Italia di Napoleone contro gli austriaci. Dalla Restaurazione (1815), Il dominio austriaco dur\u00f2 fino a quando nelle vicinanze si combatt\u00e9, durante la Seconda guerra d'indipendenza italiana, la famosa battaglia di Solferino e San Martino (1859) che segn\u00f2 una tappa fondamentale nella storia del Risorgimento, e ispir\u00f2 il giovane Henry Dunant alla creazione di una delle associazioni umanitarie pi\u00f9 importanti: la Croce Rossa Internazionale, idea che si concretizz\u00f2 nel 1864 a Ginevra.\nAlla fine della Seconda guerra d'indipendenza italiana, Castiglione entr\u00f2 a far parte della provincia di Brescia, diventando capoluogo del Circondario di Castiglione delle Stiviere. Nel 1866, con la Terza guerra d'indipendenza italiana, fu annesso al Regno d'Italia quello che restava del Regno Lombardo-Veneto, compresa la provincia di Mantova nel territorio ridotto nel 1859. Nel 1868 il circondario di Castiglione delle Stiviere fu smembrato, assegnando la maggior parte del territorio alla provincia di Mantova, che tornava cos\u00ec nei suoi confini storici.\nIl 4 marzo 1984 Marco Furlan e Wolfgang Abel, due studenti veronesi, vengono arrestati in flagranza di reato colti sul fatto mentre con due taniche di benzina stavano per dare fuoco alla discoteca Melamara di Castiglione delle Stiviere. Si interruppe quel giorno la catena di omicidi firmati dai due neonazisti con la sigla Ludwig.\nIl 22 giugno 1991 papa Giovanni Paolo II fece visita a Castiglione.\nIl 20 dicembre 2016 i cittadini di Castiglione delle Stiviere e di Solferino sono stati chiamati alle urne per esprimersi, con un referendum, a favore o contro la fusione dei due comuni. L'esito del referendum \u00e8 stato contrario alla fusione.\nLe unit\u00e0 di misura castiglionesi.\nPur essendo un piccolo comune, sin dall'epoca medioevale Castiglione delle Stiviere ha rivestito una grande importanza per l'economia agricola della zona, essendo il centro di raccolta, anche per i comuni limitrofi, delle derrate agricole dovute dai contadini all'amministrazione feudale.\nProbabilmente proprio da questa funzione \"erariale\" deriva sia il termine \"stiviere\", intese come i magazzini che contenevano le \"stive\", ovvero i cumuli formati dall'ammasso di granaglie, legumi, farine o legname ceduo, sia il privilegio d'avere proprie e distinte unit\u00e0 di misura inerenti alle principali occorrenze agrarie, adottando invece le unit\u00e0 di misura bresciane o mantovane, relativamente al commercio di beni non direttamente derivanti dalla produzione agricola.\nLe unit\u00e0 di misura esclusivamente castiglionesi sono il pi\u00f2, pari a 3.194,3931 m\u00b2, per la misura di superficie dei terreni agricoli, la soma, pari a 152 dm\u00b3, come misura di capacit\u00e0 per granaglie e farine, ed il soglio, pari a 51 l, come misura per i liquidi.\nDopo la caduta del Regno Lombardo-Veneto, tali misure vennero gradatamente sostituite negli usi e nei commerci, fino a divenire desuete. Con l'eccezione del Pi\u00f2, tuttora utilizzato in alcuni contratti agrari.\nGlosse:\nSociet\u00e0.\nEvoluzione demografica.\nAl 31 dicembre 2009 Castiglione delle Stiviere era il 2\u00ba comune pi\u00f9 popoloso della provincia di Mantova, con una popolazione di 22.326 abitanti.\nEtnie e minoranze straniere.\nGli stranieri residenti nel comune sono 4\u00a0996, ovvero il 21% della popolazione (una delle percentuali pi\u00f9 alte della provincia). Di seguito sono riportati i gruppi pi\u00f9 consistenti al 31 dicembre 2018:\nLingue e dialetti.\nIl dialetto locale, appartiene alla famiglia dei dialetti dell'Alto Mantovano, rappresenta delle variet\u00e0 di transizione tra il dialetto bresciano, molto simile in particolare a quello parlato nella Bassa Bresciana e nell'area gardesana, e il dialetto mantovano, soprattutto per quanto riguarda la fonetica, mentre \u00e8 conservata la grammatica e la struttura delle parlate lombarde.\nReligione.\nLa religione maggiormente praticata a Castiglione delle Stiviere \u00e8, come per l'Italia, quella cattolica. La parrocchia di Castiglione delle Stiviere appartiene alla diocesi di Mantova. Gli stranieri residenti invece, sono in prevalenza induisti, sikh e musulmani. In citt\u00e0 esistono anche alcune famiglie di Testimoni di Geova.\nIstituzioni, enti e associazioni.\nCastiglione delle Stiviere ospita sul suo territorio, in Localit\u00e0 Ghisiola, l'Ospedale psichiatrico giudiziario, struttura di rilevanza nazionale.\nCultura.\nBiblioteche.\nLa Biblioteca comunale di Castiglione delle Stiviere ha sede in via Ascoli, 31 nel prestigioso Palazzo Pastore e aderisce al Sistema bibliotecario Ovest Mantovano.\nIl palazzo, costruito su una preesistente \u201ccasa con bottega\u201d del '500, fu progettato come abitazione per la famiglia di Giuseppe Ignazio Pastore (\u20201863) che vi risiede dall'Ottocento sino al 1969, anno in cui la propriet\u00e0 viene ceduta al Comune di Castiglione delle Stiviere.\nLa costruzione \u00e8 formata da un imponente corpo di fabbrica diviso in due ali e chiuso su un lato da un porticato e dall'altro da due sezioni ribassate e unite dal cancello che apre sul giardino interno e sull'ampio parco utilizzato come maneggio dalla famiglia Pastore, oggi adibito a giardino pubblico.\nLa Biblioteca di Palazzo Pastore ospita, nelle sale al primo piano, libri di narrativa e saggistica per adulti, DVD, CD, riviste e quotidiani, area wireless. Al piano terra del Palazzo sono collocati i libri per bambini e ragazzi, la mediateca, una sala conferenze e sale per esposizioni.\nLa biblioteca \u00e8 a scaffale aperto e offre attualmente un patrimonio di oltre 60.000 documenti; effettua servizio di prestito interbibliotecario provinciale e nazionale; organizza attivit\u00e0 di promozione alla lettura.\nPalazzo Menghini (sito in via Cesare Battisti) \u00e8 stato luogo della biblioteca per bambini e ragazzi, ora riunita nella biblioteca di via Ascoli.\nScuole.\nLe scuole sono: San Pietro, Cesare Battisti, Collegio Vergini di Ges\u00f9, Belvedere, Istituto Statale d'Istruzione Superiore \"Francesco Gonzaga\" con liceo Classico, Scientifico, Linguistico, Amministrazione Finanza e Marketing (ex ragioneria), Turismo, Sistemi Informativi Aziendali, Scienze Umane e Scientifico opzione Scienze Applicate, CFP For.Ma, Fondazione Casa del Giovane Don Mario Bottoglia.\nSono presenti due istituti comprensivi: l'Istituto Statale Comprensivo \"Castiglione delle Stiviere 1\" e l'Istituto Statale Comprensivo \"Castiglione delle Stiviere 2\".\nNella frazione di Gozzolina sono presenti una scuola materna e una scuola elementare (dell'Istituto Statale Comprensivo \"Castiglione delle Stiviere 2\"), mentre a Grole \u00e8 presente una scuola materna intitolata a Gianni Rodari (dell'Istituto Statale Comprensivo \"Castiglione delle Stiviere 1\").\nLa scuola primaria \"Belvedere\" \u00e8 intitolata a Dante Alighieri. Il nome \"Belvedere\" si riferisce alla collina su cui sorge l'intero quartiere e la scuola.\nCucina.\nLa cucina di Castiglione delle Stiviere \u00e8 tipica dell'arte culinaria mantovana e risente molto della vicinanza della cucina bresciana. I piatti caratteristici sono i primi piatti di pasta ripiena, tortelli e agnoli in testa.\nAlcuni piatti tipici sono:\nEconomia.\nIn conseguenza di una certa difficolt\u00e0 nei sistemi di irrigazione del territorio, prevalentemente collinare, e del suolo morenico-sassoso, scarsamente produttivo, l'agricoltura castiglionese non \u00e8 mai stata particolarmente florida.\nAll'inizio degli anni '60 Castiglione delle Stiviere si trovava in una situazione economica disastrosa, con altissimi indici di povert\u00e0 e disoccupazione. Per questi motivi venne inclusa tra le \"zone depresse del Centro-Nord\" delineate dalla Legge 647/1950 e beneficiata delle facilitazioni fiscali previste dall'art. 8 della Legge 29 luglio 1957, n. 635 che stabiliva l'esenzione decennale dal pagamento di ogni tributo diretto sul reddito per le imprese artigiane e per le nuove piccole industrie che si fossero insediate nei comuni abitati con popolazione inferiore al 10.000 abitanti, riconosciuti quali localit\u00e0 economicamente depresse da un apposito comitato interministeriale.\nQuesta condizione di privilegio fiscale favor\u00ec l'insediamento di varie fabbriche, anche di livello internazionale. In brevissimo tempo l'economia locale si rafforz\u00f2, decollando verso uno sviluppo continuo, tanto che da paese di emigranti si \u00e8 trasformato in un polo ricettivo dell'immigrazione, attirando lavoratori dal basso mantovano, poi dall'Italia meridionale e, pi\u00f9 recentemente, dall'estero: questo ha portato a un incremento della popolazione residente pari al 140% e a un enorme ampliamento urbanistico ed edilizio.\nDi notevole importanza economica per la cittadina di Castiglione delle Stiviere \u00e8 la presenza di alcune aziende \"leader\" del mercato nei propri rispettivi settori merceologici, quali la Golden Lady nell'intimo, la Nestl\u00e9 Purina nella zootecnia, Rosa prima infanzia nei materassi da bambini, la Barilla, l'Amica Chips, la Pata e la Sterilgarda nell'alimentare. Inoltre ci sono una sede commerciale di Procter &amp; Gamble e lo stabilimento di Oyster cosmetics. Gamma &amp; Bross nella produzione di arredamenti per parrucchieri, Huntsman nella chimica dei tensioattivi, corrieri e trasportatori quali Bertani e Messaggerie del Garda, nonch\u00e9 Piscine Castiglione, nelle cui vasche si \u00e8 nuotato alle Olimpiadi di Pechino e ai mondiali di nuoto di Roma 2009.\nLa zona industriale comprende grandi e piccole aziende di notevole importanza, che contribuiscono all'accrescimento delle opportunit\u00e0 economiche di questa citt\u00e0.\nTurismo.\nLo sviluppo turistico della zona \u00e8 legato principalmente alla vicinanza della citt\u00e0 di Castiglione delle Stiviere col lago di Garda e con le colline moreniche circostanti.\nInfrastrutture e trasporti.\nIl comune \u00e8 attraversato dalle strade statali n\u00b0 236 Goitese e n\u00b0 567 del Benaco.\nIl casello autostradale pi\u00f9 vicino \u00e8 quello di Desenzano del Garda, situato sull'Autostrada A4. \nI trasporti interurbani di Castiglione delle Stiviere vengono svolti con autoservizi di linea gestiti da APAM.\nLa stazione tranviaria di Castiglione delle Stiviere, attiva fra il 1884 e il 1935 e il cui fabbricato viaggiatori \u00e8 ancora esistente, assumeva importanza in virt\u00f9 della presenza dei treni di due diverse amministrazioni: la diramazione per Desenzano del Garda della tranvia Brescia-Mantova-Ostiglia, inaugurata a cura di una societ\u00e0 di diritto belga, era infatti interessata dalla circolazione dei treni TPM provenienti da Mantova che percorsa la linea sociale per Asola e la diramazione Casaloldo-Medole utilizzavano poi i binari della \"belga\".\nSport.\nHa sede nel comune la societ\u00e0 di calcio Football Club Castiglione, fondata nel 1946, che ha militato in Lega Pro."}
{"id": "37093", "revid": "254059", "url": "https://it.wikipedia.org/wiki?curid=37093", "title": "Cavriana", "text": "Cavriana (\"Cavri\u00e0na\" in dialetto alto mantovano) \u00e8 un comune italiano di abitanti della provincia di Mantova in Lombardia.Fa parte dei comuni dell'Alto Mantovano.\nGeografia fisica.\n Cavriana \u00e8 un comune che occupa la parte settentrionale della provincia di Mantova, l'Alto Mantovano, e si trova a circa 30 chilometri dal capoluogo provinciale. Il territorio \u00e8 collinare (con un'altezza minima di 43 m s.l.m. e un'altezza massima di 202 m s.l.m.) e la casa comunale \u00e8 situata a un'altezza di 170 m s.l.m. Il territorio comunale confina con la provincia di Brescia nei comuni di Pozzolengo e Lonato del Garda e si trova, inoltre, a pochi chilometri dalla provincia di Verona (comune di Valeggio sul Mincio) e dal lago di Garda.\nIl territorio comunale \u00e8 percorso dal canale Arn\u00f2.\nOrigini del nome.\nDeriva forse dal nome latino di persona \"Caprius\" o \"Caprilius\" con l'aggiunta del suffisso -ana. Secondo altri il nome deriverebbe da \"Caput Variana\" dove \"caput\" (paretimologicamente) sta per capo. Un'ulteriore ipotesi ritiene il nome derivato da capra, in riferimento anche allo stemma del paese che mostra una capra rampante.\nCi\u00f2 che \u00e8 certo \u00e8 che in passato il borgo si chiamava \"Capriana\": viene infatti citato nel poemetto in lingua latina \"Anticerberus\" di Bongiovanni da Cavriana suddiviso in quattro libri composto nella seconda met\u00e0 del XIII secolo. Nelle aggiunte al quarto libro scrive infatti: \"Me Capriana tulit, dicor Bonus atque Iohannes\" [Sono nato a Cavriana e mi chiamo Bongiovanni].\nStoria.\nNell'Antica Et\u00e0 del Bronzo nel bacino Gardesano sorsero diversi nuovi insediamenti vicino ai numerosi piccoli laghi morenici; tra questi, nel 2040 a.C. sorse un abitato palafitticolo nella frazione di Bande di Cavriana. Il villaggio fu frequentato fino alla Media Et\u00e0 del Bronzo e si caratterizza per la presenza sia di palafitte sia di bonifica. La vita del villaggio \u00e8 documentata da diversi reperti (vasellame, utensili) e in particolare alcune \"tavolette enigmatiche\" custodite nel Museo Archeologico dell'Alto Mantovano. La zona di Cavriana fu frequentata anche nell'Et\u00e0 del Ferro, ma non esistono documenti certi.\nDopo le invasioni galliche, la romanizzazione del territorio si data al 225 a.C. La fase di romanizzazione venne aiutata anche dall'apertura della Via Postumia, che passava vicino all'Alto Mantovano, e aiut\u00f2 notevolmente il commercio nell'area. Questo, insieme ai diversi progetti di bonifica, diede spazio a diversi edifici, fornaci, necropoli e altre strutture, tra cui la \"strada Cavallara\" che attraversava l'area collinare per collegarsi alla Via Postumia. Questa strada \u00e8 stata oggetto di diversi studi, poich\u00e9 sono state rinvenute due necropoli, un luogo di culto e parti di acquedotto. Altri edifici residenziali di epoca romana sono stati ritrovati sul territorio cavrianese: in localit\u00e0 Maggio - sono stati rinvenuti dei mosaici -, nella frazione di San Cassiano - \u00e8 stata ritrovata una villa rustica-, in localit\u00e0 Batuda una terza villa romana il cui mosaico \u00e8 oggi al Museo archeologico dell'Alto Mantovano e la villa in localit\u00e0 Mansarine, anch'essa appartenente a persone di alto rango. Queste ville erano centri di produzione agricola ma anche residenze temporanee per i proprietari.\nLa storia altomedievale, a differenza di quella preistorica, non \u00e8 molto nota e l'Italia settentrionale \u00e8 stata invasa da diversi popoli. Probabilmente la prima costruzione difensiva risale al 1045, quando Enrico III riconosceva la \"Corte de Cavriana\" come propriet\u00e0 del vescovo di Mantova. Nel 1367 Cavriana entr\u00f2 a far parte dei territori della famiglia Gonzaga, che aveva conquistato Mantova nel 1328. Il castello venne ampliato in questi anni perch\u00e9 Cavriana era zona di confine tra i Visconti e la Repubblica di Venezia. Con Ludovico II, nel XV secolo, il castello di Cavriana divenne una residenza raffinata e ospit\u00f2 architetti quali Giovanni da Padova e Luca Fancelli, nonch\u00e9 la figura di Isabella d'Este, . Il declino cominci\u00f2 nel 1630 e dopo la cacciata dei Gonzaga nel 1707 Cavriana cadde sotto dominazione austriaca. La marginalit\u00e0 della zona si rivel\u00f2 anche con la demolizione della rocca nel 1771.\nIl 24 giugno 1859 Cavriana fu teatro della battaglia di Solferino e San Martino, e Villa Mirra fu il quartier generale prima degli Austriaci e poi dei Francesi. Proprio da Cavriana, Napoleone III invi\u00f2 il dispaccio alla moglie dicendo di aver vinto la battaglia. Nel 1861 Cavriana entr\u00f2 a far parte del Regno d'Italia.\nNel libro \"Cavriana nelle memorie di un medico\" di Loris Freddi, vengono descritti i diversi avvenimenti nel territorio cavrianese, a partire dal periodo del Fascismo, passando per la Seconda guerra mondiale, la Liberazione in poi, dal punto di vista dell'autore. Qui viene descritto anche il 10 marzo 1945, giorno in cui Mussolini visit\u00f2 Cavriana.\nIl 12 maggio 1957 alle ore 16:04 sulla strada statale 236 Goitese nel tratto tra Cerlongo e Guidizzolo (in localit\u00e0 Corte Colomba, posta sul territorio di Cavriana), durante la Mille Miglia il pilota spagnolo Alfonso de Portago usc\u00ec di strada con la sua Ferrari lanciata ad una velocit\u00e0 superiore ai 250\u00a0km/h rimanendo ucciso insieme al suo navigatore Edmund Gurner Nelson e a 10 persone (tra le quali 6 bambini) che assistevano al passaggio della celebre competizione automobilistica. Questo incidente, causato dalla foratura di uno pneumatico, segn\u00f2 la fine della Mille Miglia ed \u00e8 passato alla storia come tragedia di Guidizzolo, anche se in realt\u00e0 avvenuto nel territorio di Cavriana. Sul luogo dell'incidente \u00e8 stato posto un cippo commemorativo.\nMonumenti e luoghi d'interesse.\nArchitetture religiose.\nFurono eretti numerosi oratori da quando comparve il Cristianesimo poich\u00e9 ogni piccola comunit\u00e0 edificava il proprio luogo di culto. Gli edifici sacri si trovavano a ridosso della fortezza, all'interno di essa e anche nelle vicinanze dei monasteri. Le due chiese, quella Parrocchiale e la Pieve, sono state erette per il borgo e per il vasto territorio. Tutti gli oratori sono tutt'oggi frequentati dalla comunit\u00e0 cavrianese.\nCultura.\nA Cavriana sono presenti una scuola dell'infanzia, una scuola primaria e una scuola secondaria di primo grado, parte dell'Istituto Comprensivo di Guidizzolo. Cavriana ospita inoltre una biblioteca comunale.\nCucina.\nIl 3 febbraio \u00e8 il giorno del santo patrono di Cavriana, San Biagio. In occasione di tale festivit\u00e0, a Cavriana si svolge una fiera, la cui protagonista \u00e8 la Torta di San Biagio, tipico dolce cavrianese. Nonostante sia stata insignita del marchio De.Co., tutt'oggi a Cavriana ogni famiglia ha la sua ricetta della torta, i cui ingredienti rimangono comunque quasi sempre gli stessi.\nCavriana \u00e8 da tempo un territorio a vocazione vitivinicola: lo dimostrano i vinaccioli rinvenuti nel sito palafitticolo di Bande. Tutt'oggi i versanti di alcuni colli sono ricoperti di filari di viti e sono prodotti anche alcuni vini di denominazione di origine controllata, come il Garda DOC o il Garda Colli Mantovani DOC.\nEventi.\nOltre alla fiera di San Biagio, a Cavriana si tiene anche il \"Palio della Capra d'Oro\" nel mese di luglio. Il Palio, nato nel 1998, \u00e8 giunto alla sua 22\u00aaedizione nel 2019 (l'evento non si \u00e8 tenuto causa Covid-19 negli anni 2020-2021). Questa manifestazione si collega all'epoca rinascimentale del paese, nella corte gonzaghesca, in cui fu rinvenuto la Capra d'Oro, un leggendario manufatto lasciato da Isabella d'Este ai cavrianesi. Oggi, la contrada vincitrice del Palio innalza la Capra d'Oro e ne sar\u00e0 proprietaria fino all'anno successivo. Il Paese si suddivide in diverse contrade: Villaggio (di colore giallo), San Rocco (di colore azzurro), la Pieve (di colore indaco-violetto), Castello (di colore bordeaux e bianco), Pozzone-Bande (di colore bianco e rosso), Scarnadore (di colore arancione) e San Cassiano (di colore verde). Nelle settimane precedenti al Palio, ogni contrada abbellisce le proprie vie di festoni e scenografie rinascimentali del colore adeguato. il giorno del Palio, i membri delle diverse contrade, vestiti in abiti rinascimentali del colore della contrada a cui appartengono, sfilano per il paese con tamburi e sbandieratori fino ad arrivare in centro, dove si tiene la vera e propria corsa delle capre. Ogni contrada vedr\u00e0 correre la propria capra e il \"cavrer\" - solitamente un bambino -, che potr\u00e0 solo chiamare la capra a seguirlo nel circuito senza poterla toccare. La capra che taglia per prima il traguardo decreter\u00e0 la contrada vincitrice.\nGeografia antropica.\nFrazioni e localit\u00e0.\nLe frazioni di Cavriana sono 5: San Cassiano, San Giacomo, Castelgrimaldo, Campagnolo e Bande. A queste si aggiungono diverse localit\u00e0, che si chiamavano cos\u00ec da tempo e sono ora i nomi degli indirizzi delle localit\u00e0: Breda, Bregnedolo, Cauzzi-Fontana, Gualdo, Guardola, Malpetti, Mirardi, Monte, Pagliette, Parolara, Scannaporco, Teze. Essendo il territorio di Cavriana molto ampio e collinare, ove sorgeva un borgo di case, veniva dato loro un nome, a volte il cognome della famiglia che vi abitava, oppure la famiglia prendeva il nome dal luogo stesso.\nToponomastica.\nLa toponomastica cavrianese \u00e8 tradizionalmente molto originale, in quanto dedicata in senso esclusivo a nomi di personalit\u00e0 e di eventi prettamente locali. Curiosamente esistono una via Monte e una via Valle e, poi, via Croce, via Croce Bianca e via Croce Rossa. Inoltre Cavriana rientra tra i pochi comuni italiani che, avendo avuto una strada denominata via Roma imposta dal fascismo, la abbia successivamente soppressa.\nInfrastrutture e trasporti.\nTamburello.\nCavriana ha una squadra di tamburello, la U.S. Cavrianese, e nel 2016 diversi campi di tamburello dei paesi dell'Alto Mantovano, tra cui quello di Cavriana, hanno ospitato il 2\u00ba campionato mondiale di tamburello maschile e femminile."}
{"id": "37094", "revid": "2223644", "url": "https://it.wikipedia.org/wiki?curid=37094", "title": "Ceresara", "text": "Ceresara (\"Sare\u015f\u00e9re\" in dialetto alto mantovano) \u00e8 un comune italiano di abitanti della provincia di Mantova in Lombardia.\nIl comune \u00e8 situato nell'Alto Mantovano e precisamente sull'altopiano tra Mincio e Oglio.\nOrigini del nome.\nCeresara potrebbe derivare dal latino \"cerasus\", ciliegia, ossia luogo dei ciliegeti. Altra ipotesi fa discendere il toponimo dall'esistenza di un importante tempio dedicato alla dea Cerere (\"Cereris ara\").\nStoria.\nAntichit\u00e0.\nCeresara vanta origini remote, come testimoniano importanti reperti archeologici dell'et\u00e0 del bronzo e del ferro riferibili a popolazioni celtiche stanziate lungo il corso dei fiume Osone.\nNel I secolo a.C. il territorio sub\u00ec una radicale trasformazione grazie alla colonizzazione romana, organizzata in un sistema di fattorie, poi ripreso in et\u00e0 longobarda. L'esistenza di Ceresara in epoca romana \u00e8 testimoniata dal ritrovamento di alcune vestigia di antichi monumenti, tra cui una lapide votiva a Mercurio.\nMedioevo.\nDurante il Medioevo Ceresara appartenne alla famiglia Canossa e vide sorgere i due principali monumenti del paese: la chiesa e la torre civica. Nel 1328 pass\u00f2 ai Gonzaga di Mantova.\nAlla morte del marchese Gianfrancesco Gonzaga, Ceresara fu assegnata, insieme ad altre terre del mantovano, ad un suo figlio cadetto di nome Gianlucido (o Giovanni Lucido), che qui mor\u00ec nel 1448 lasciando i suoi beni al fratello Ludovico III.\nEt\u00e0 Contemporanea.\nDurante la Seconda Guerra Mondiale si verifico a Ceresara in \"Corte Podinare\" uno degli ultimissimi scontri della Campagna d'Italia. Nella notte tra il 28 e il 29 Aprile un gruppo di circa 250 soldasti nazi-fascisti, in prevalenza di reparti Tedeschi di fanteria e contraerea a cui si erano uniti alcune decine di militi delle Brigate Nere si rifugi\u00f2 nella corte rurale di Podinare, a due chilometri dal centro di Ceresara. Qui i Tedeschi approntarono una posizione difensiva con 4 cannoni anti-aerei e due pezzi anticarro. La posizione da loro preparata, presto scoperta, venne pesantemente bombardata da un reparto di artiglieria Americana a partire dalle 3 del pomeriggio del 29 Aprile, nel corso del quale la cascina fu centrata e distrutta. Il cannoneggiamento continu\u00f2 fino a sera, quando i Tedeschi abbandonarono la posizione. I soldati sopravvissuti al bombardamento vennero in larga parte catturati a Goito. Dopo lo scontro i corpi di tre soldati tedeschi - un fante e due soldati della Flak - furono rinvenuti presso la cascina distrutta.\nSimboli.\nLo stemma del comune di Ceresara \u00e8 stato concesso con decreto del presidente della Repubblica del 27 marzo 1992.\nMonumenti e luoghi d'interesse.\nChiesa parrocchiale della Trinit\u00e0.\nLa Parrocchiale, dedicata alla Santissima Trinit\u00e0, pur non avendo caratteristiche architettoniche particolarmente rilevanti, \u00e8 di origine antichissime e pare che sia stata edificata intorno all'anno 1000.\nAnche il campanile fu edificato secondo i canoni del romanico, ma la parte pi\u00f9 elevata, terminante con merlatura a coda di rondine, fu aggiunta successivamente in sostituzione di quella originale che era coperta da un caratteristico cono di mattoni.\nL'interno, elegante ed ordinato, denuncia a chiare lettere la ricostruzione barocca avvenuta tra la fine del XVII secolo e l'inizio del XVIII secolo.\nTorre civica.\nLa torre civica, che anticamente immetteva nel castello gonzaghesco, sorto poco discosto da quello pi\u00f9 antico (del quale rimane ricordo nel toponimo \"Castelvetro\") fatto distruggere nel 1274 da Pinamonte Bonacolsi, \u00e8 il simbolo di Ceresara ed \u00e8 fatta risalire al 1375 circa.\nAlla morte del marchese Gianfrancesco Gonzaga, Ceresara fu assegnata, insieme ad altre terre del mantovano, ad un suo figlio cadetto di nome Gianlucido (o Giovanni Lucido) che qui mor\u00ec nel 1448 lasciando i suoi beni al fratello Ludovico III.\nSantuario della Vergine della Possenta.\nFuori dal centro abitato, in direzione Goito, s'incontra il piccolo \"Santuario della Beata Vergine della Possenta\" con corpi di fabbrica del XV secolo e del XVIII secolo. All'interno vi \u00e8 conservata una statua raffigurante la \"Madonna col Bambino\" in terracotta del XV secolo, di autore ignoto.\nNei pressi del santuario un tempo si svolgeva una sagra nel giorno dell'Annunciazione (25 marzo), ora trasformata, a partire dagli anni cinquanta nella \"Fiera della Possenta\", che \u00e8 la principale manifestazione ceresarese nell'arco dell'anno.\nSociet\u00e0.\nEtnie e minoranze straniere.\nGli stranieri residenti nel comune sono 196, ovvero il 7,54% della popolazione. Di seguito sono riportati i gruppi pi\u00f9 consistenti:\nAmministrazione.\nL'amministrazione locale \u00e8 stata retta dal sindaco Enzo Fozzato, fino al 29 aprile 2012. Fozzato \u00e8 stato eletto sindaco per tre mandati, dal 1995. Nel 2005 viene eletto sindaco Gianni Grazioli. Dopo il secondo mandato Enzo Fozzato ha ricoperto la carica di assessore ripresentandosi per la terza volta in veste di candidato sindaco nel 2009 vincendo nuovamente. Alla morte di Fozzato \u00e8 subentrata come sindaco Barbara Ruffoni. Da maggio 2013, Laura Marsiletti viene eletta nuovo sindaco di Ceresara. Dal 10 giugno 2018, in continuit\u00e0 con l'Amministrazione precedente, \u00e8 stato eletto Sindaco Simone Parolini.\nGemellaggi.\nCeresara \u00e8 gemellata con:"}
{"id": "37097", "revid": "322321", "url": "https://it.wikipedia.org/wiki?curid=37097", "title": "Dosolo", "text": "Dosolo (\"D\u00f6sul\" in dialetto casalasco-viadanese) \u00e8 un comune italiano di abitanti della provincia di Mantova in Lombardia.\nOrigini del nome.\nIl nome di Dosolo deriva probabilmente dal latino \"doxolum\", piccolo dosso.\nStoria.\nCorreggioverde.\nIl feudo di Correggioverde \u00e8 da sempre un possedimento della famiglia Dovara di Isola Dovarese, l'ultima della famiglia \u00e8 Anna Dovara, ricca feudataria di Isola Dovarese, discendente di Buoso Dovara, signore di Soncino e poi di Cremona nel XIII secolo. Nel 1322 spos\u00f2 Filippino Gonzaga, figlio di Ludovico I Gonzaga primo capitano del popolo di Mantova con un matrimonio sfarzosissimo e port\u00f2 in dote i ricchi possedimenti di Isola Dovarese. Con questo matrimonio Filippino Gonzaga inizi\u00f2 il controllo delle terre cremonesi che comprendevano oltre a Isola Dovarese, Correggioverde, Pomponesco, Fossa Caprara, Vescovato, Sabbioneta, Commessaggio, Viadana e Cicognara, e Rivarolo.\nFilippino Gonzaga \u00e8 un condottiero al servizio dei Visconti di Milano, contro gli Scaligeri, la figlia ed unica erede Gigliola Gonzaga sposer\u00e0 nel 1342 il duca di Milano Matteo II Visconti, Signore di Bobbio, Bologna, Lodi, Parma, Piacenza. Gigliola Gonzaga rimasta vedova nel 1355, avendone avuto una sola figlia, \"Caterina Visconti\", si trov\u00f2 alla morte del padre a esserne l'unica erede. Si trov\u00f2 dunque a controllare la parte spettante a Filippino dei beni e delle prerogative sui territori controllati dai Gonzaga e il complesso dei beni dotali della madre Anna, premorta al marito e a sua volta unica erede di un'enorme porzione delle terre cremonesi dei Dovara. \u00c8 evidente come la destinazione di questo importante complesso di prerogative e terre, capitato nelle mani di due eredi femminili, divenisse ben presto un fatto di importanza capitale per la famiglia Gonzaga. La vicenda si concluse con l'accaparramento delle terre da parte della famiglia Gonzaga.\nQuindi Gigliola Gonzaga, rientrata a Mantova alla morte del marito, venne fatta subito oggetto di pesanti pressioni da parte degli zii fratelli del marito Guido Gonzaga e Feltrino Gonzaga, questo \u00e8 l'inizio di una lunga disputa per il controllo delle terre di Isola Dovarese assieme a Correggioverde. La prima forzatura si ebbe quando venne costretta a cedere a loro tutti i suoi beni il 21 luglio 1357. Ma nel febbraio 1359, peraltro, Gigliola ricorse all'imperatore Carlo IV perch\u00e9 le fosse fatta giustizia, spalleggiata dal cugino Ugolino Gonzaga, figlio di Guido, che nell'ottobre 1358 aveva sposato la figlia Caterina Visconti e ne aveva avuto un figlio, Bernab\u00f2. Il processo le fu favorevole e la sentenza del 23 ottobre 1359 le restitu\u00ec i beni contesi. Poco dopo in aprile del 1360 fece intera donazione di quanto le spettava a Ugolino, in qualit\u00e0 di tutore del figlio \"Bernab\u00f2 Gonzaga\".\nLa strenua difesa dei propri diritti non era peraltro finita, perch\u00e9 un altro dei figlio di Luigi I, Federico Gonzaga, capitano visconteo in rotta con i fratelli consanguinei mantovani, aveva occupato tra la fine del 1358 e l'inizio dell'anno successivo alcune terre cremonesi di pertinenza di Gigliola, sostenendo di averne diritto sulla base di una donazione fattagli da Anna da Dovara in caso di morte propria e del marito senza figli maschi. La questione si trascin\u00f2 sino al 1375, con un nuovo ricorso di Federico Gonzaga a Bernab\u00f2 Visconti e di Gigliola sempre all'imperatore Carlo IV. Il tribunale arbitrale imperiale, presieduto dal patriarca di Aquileia, Marquardo di Randeck, nel 1368 diede ragione a Gigliola, spalleggiata ormai dallo zio Guido e dai cugini Francesco e Ludovico II.\nMa la vittoria non le irrideva, erano infatti nel frattempo scomparsi sia il marito Ugolino, assassinato proprio dai fratelli Francesco e Ludovico nel 1362 e sia il figlio, il piccolo Bernab\u00f2, morto proprio nel 1368. La Gigliola quindi era tornata in balia di consanguinei interessati soltanto ad assicurarsi il controllo della quota di terre e di prerogative che spettavano a lei e ai suoi discendenti. Quindi essa, reclusa ed in custodia dai cugini, rientr\u00f2 in possesso delle terre occupate da Federico nel settembre 1375 e nell'ottobre ne fece completa donazione a Francesco I Gonzaga, figlio del cugino Ludovico II, futuro unico signore di Mantova.\nNon ci sono notizie certe di Correggioverde per un lungo periodo, ma probabilmente le sue vicende furono influenzata dagli eventi, le contese e le battaglie fra i Gonzaga ed i Visconti di Milano assieme alla Repubblica di Venezia. Eserciti capitanati dai condottieri di ventura fra i quali il pi\u00f9 famoso era Jacopo Dal Verme.\nAll'inizio del Quattrocento il feudo di Correggioverde venne assegnato ai Dal Verme, il primo assegnatario \u00e8 il condottiero Taddeo Dal Verme, cugino di Jacopo, che assieme a lui combatt\u00e9 e difendette il territorio in alleanza con i Visconti di Milano e la Repubblica di Venezia contro i Gonzaga, assieme a questo feudo gli venne assegnato anche il feudo di Mariana Mantovana. Diritti ereditati dal di lui figlio \"Eleuterio\" che lasci\u00f2 in eredit\u00e0 tutti i feudi al conte imperiale di Sanguinetto, Luigi Dal Verme, conte di Bobbio e Voghera, ma nel 1437 verranno confiscati tutti i feudi veneti per la definitiva alleanza con Milano.\nMonumenti e luoghi d'interesse.\nIl ponte ed il castello.\nDurante il medioevo Dosolo assunse una particolare importanza grazie al suo ponte e al castello.\nIl viadanese Antonio Parazzi cos\u00ec descrive le due costruzioni:\nIl castello, la cui costruzione originaria, secondo lo storico Ireneo Aff\u00f2, era opera dei Longobardi, sorgeva nell'attuale prato depresso a fianco della chiesa; alla sua efficienza rispondeva un ufficiale, chiamato \u00abcapitano\u00bb dai Gonzaga, al comando di un certo numero di uomini. Il forte fu demolito nel 1714 e i materiali ricavati furono impiegati nella costruzione di nuove fortificazioni a Mantova.\nPer quanto riguarda il ponte si ricorda soprattutto l'episodio che vide Filippo V, pretendente al trono di Spagna, sorpassarlo nel 1702, dopo essere entrato trionfante a Guastalla e diretto a Viadana."}
{"id": "37098", "revid": "125016405", "url": "https://it.wikipedia.org/wiki?curid=37098", "title": "Felonica", "text": "Felonica (\"Flonga\" in dialetto basso mantovano e dialetto ferrarese) \u00e8 una localit\u00e0 di abitanti della provincia di Mantova in Lombardia. \nIl nome di Felonica deriva forse da folaga, uccello acquatico.\nStoria.\nLa nascita e lo sviluppo dell'abitato si devono ai monaci benedettini, che si stabilirono a Felonica e vi fondarono l'abbazia di Santa Maria Assunta. La prima testimonianza scritta \u00e8 costituita da un documento notarile del 944. La storia dell'abbazia \u00e8 legata anche alla contessa Matilde di Canossa, che ne favor\u00ec il consolidamento patrimoniale. Durante la Seconda guerra mondiale il complesso abbaziale fu colpito da un bombardamento: gli edifici monastici ne risultarono distrutti, mentre rimasero la chiesa e il campanile, tuttora utilizzati per il culto.\nA Felonica \u00e8 presente anche un'importante comunit\u00e0 Evangelica Valdese. Il credo Valdese fu portato all'inizio del secolo e nel 1905 sorse l'edificio della chiesa, in localit\u00e0 Arginino.\nElevata a comune dagli austriaci col Congresso di Vienna per distacco da Sermide, dopo la fusione per incorporazione nel comune di Sermide, avvenuta il primo marzo 2017, Felonica \u00e8 diventata una delle due localit\u00e0 del comune di Sermide e Felonica.\nL'origine di Felonica \u00e8 legata all'abbazia di Santa Maria Assunta, fondata dai monaci benedettini, della quale si ha la prima testimonianza nel 944.\nVi ha sede una comunit\u00e0 valdese risalente ai primi anni del Novecento, nata in seguito all'attivit\u00e0 di evangelizzazione di pastori e colportori verso i braccianti che operavano nella zona del Po.\n\u00c8 sede anche di un museo civico inserito nel Sistema Museale Mantovano e riconosciuto dalla Regione Lombardia, il Museo della seconda guerra mondiale del fiume Po, ed \u00e8 stata parte dell'Unione dei comuni Sei Oltrep\u00f2. \nIl paesaggio rurale \u00e8 caratterizzato da corti, \"loghini\", edicole e capitelli."}
{"id": "37099", "revid": "322321", "url": "https://it.wikipedia.org/wiki?curid=37099", "title": "Gazoldo degli Ippoliti", "text": "Gazoldo degli Ippoliti (\"Gas\u00f2lt\" in dialetto alto mantovano) \u00e8 un comune italiano di abitanti della provincia di Mantova in Lombardia. L'originaria denominazione di Gazzoldo si trasform\u00f2 nell'attuale nel 1879.\nGeografia fisica.\nGazoldo si trova nella pianura padana tra i fiumi Oglio e Mincio; dista 20\u00a0km da Mantova, suo capoluogo di provincia. I Comuni limitrofi sono: Castellucchio a sud-est, Ceresara a nord, Marcaria a sud, Piubega a ovest, Redondesco a sud-ovest e Rodigo a nord est. Il comune ha un'altitudine media di 34 m s.l.m. e una superficie di 12,9\u00a0km\u00b2 comprendente la frazione di San Fermo (conosciuta per la particolare suddivisione sotto 3 comuni diversi).\nLe vie d'accesso per Gazoldo sono solamente 2: l'accesso da Piubega a ovest tramite la strada Provinciale 1, e da nord e sud tramite la famosa tratta Romana, via Postumia. Nota di rilievo anche al Museo d'Arte Moderna di Gazoldo con sede in una delle signorili residenze del XVI secolo dei feudatari del luogo, Villa Ippoliti (al civico 126 di via Marconi) fondato nel 1980.\nStoria.\nOrigini e Toponimo.\nLa vicinanza di Gazoldo ad una importante strada romana, la Via Postumia, fa supporre l'esistenza, se non proprio di un centro abitato \u2013 \"vicus\" -, almeno di una \"statio\" \u2013 luogo di sosta e di cambio per i viaggiatori - in epoca romana, anche se si resta nel campo delle congetture per la quasi mancanza di prove concrete.\nSi sa per certo che Gazoldo e il suo territorio rientrarono nella centuriazione di Mantova del I secolo a.C.\nIl lamento di Virgilio \"Mantua vae miserae nimium vicina Cremonae\" ricorda infatti la sorte toccata a Mantova, che vide parte delle sue terre migliori ripartite tra i veterani di Augusto a causa della vicinanza di Cremona, i cui territori, confiscati per il contegno tenuto durante la guerra di Modena, non erano sufficienti a compensare le aspettative dei numerosi assegnatari\nAnche le testimonianze archeologiche sono scarse, perch\u00e9, presso Gazoldo, sono state ritrovate monete romane e soltanto resti e tracce di abitato, concretatisi in una muratura romana.\nPi\u00f9 probabile, perch\u00e9 attestata almeno etimologicamente, l'origine germanica di Gazoldo.\nL'etimo, come molti altri toponimi dell'area lombarda, pu\u00f2 infatti derivare dal termine longobardo \"gahagium\" nel significato di \u201cforesta cintata, chiusa\u201d; si pu\u00f2 ipotizzare che il termine abbia subito la trasformazione in \"gahaio, gagium\", e far notare la corruzione del termine germanico nel latino \"godium\" o \"gazium\".\nI \"gazzi\" sarebbero perci\u00f2 propriet\u00e0 chiuse, terreni cintati secondo il sistema fondiario longobardo; l'equivalente germanico delle \"curtes\" romane, comprendenti non soltanto boschi, ma un complesso di terre e acque formanti quella unit\u00e0 economico-giuridica conosciuta nel basso impero romano con il nome di corte o villa.\nLa terminazione \"\u2013olt\" non sarebbe che la corruzione dell'aggettivo latino \"altum\" in \"oltum\", per cui Gazoldo etimologicamente significherebbe \u201calto bosco bandito\u201d, un attivo centro economico di produzione autosufficiente.\nSecondo Navarrini, l'ipotesi dell'origine germanica di Gazoldo induce a presumere una permanenza nel territorio di un substrato etnico longobardo che mantenne le proprie usanze e tradizioni, il che spiegherebbe il rapporto terra-signore intorno al X-XI secolo.\nIl Medioevo.\nL'inizio di una autonomia giurisdizionale del territorio si pu\u00f2 presumibilmente collocare cronologicamente intorno alla met\u00e0 del secolo X, quando l'indebolimento del potere centrale dovuto alla rivalit\u00e0 esistente tra i pretendenti al \"Regnum Italiae\", essendo venuta meno la discendenza diretta dai Carolingi, il progressivo esautoramento del conte nelle circoscrizioni comitali, conseguenza delle alienazioni delle dotazioni demaniali a favore di vescovi e citt\u00e0, e l'invasione degli Ungari, che provocarono l'incastellamento di molti centri abitati del contado, sono motivo di decadenza delle antiche forme della organizzazione pubblica e di mutamento verso nuove unit\u00e0 territoriali.\nIn questo periodo si sviluppano nuovi organismi, \"curtes\" e \"castra\", in conseguenza della graduale scomparsa delle circoscrizioni dotate di funzioni pubbliche, fenomeno che innescher\u00e0 una profonda trasformazione e dar\u00e0 l'avvio alla dispersione dei poteri e al frazionamento della sovranit\u00e0, portando alla formazione di quei nuovi organismi che richiameranno a s\u00e9 l'esercizio dei poteri giurisdizionali.\nGazoldo, nel documento pi\u00f9 antico in cui \u00e8 per la prima volta menzionato, \u00e8 detto appartenere al territorio mantovano; lo si pu\u00f2 leggere nel \"Liber Potheris\" del comune di Brescia, in cui relativamente all'anno 1215 per ben due volte vengono descritti fondi giacenti \"ad Gazoltum in Mantuana\".\nIl \"Liber Potheris\" di Brescia rappresenta una testimonianza preziosa dell'azione politico-militare dei comuni cittadini contro i potentati rurali, tesa alla progressiva eliminazione di ogni residuo centro di potere e alla piena affermazione dell'egemonia comunale sul territorio.\nNel \"Liber Potheris\" sono registrati i patti e le transazioni tramite i quali i signori rurali via via venivano conglobati nella societ\u00e0 cittadina, cos\u00ec come con un'analoga azione succedeva nel territorio mantovano, dove tuttavia il fenomeno ebbe forme meno appariscenti.\nA questo processo, che si completa nell'arco del XIII secolo, sembra non sfuggire il territorio gazoldese, anche se di esso non si trovano precise menzioni nelle transazioni tra il comune di Brescia ed i conti Ugonidi, ai quali Gazoldo, almeno in parte, apparteneva.\nL'appartenenza di questo luogo alla sfera giuridica di quei conti, in particolare quelli del ramo di Mosio, \u00e8 storicamente provata: in due documenti appare chiara la correlazione tra il conte Rogerio di Mosio, vissuto intorno alla met\u00e0 del XIII, e la \"villa\" di Gazoldo.\nRapporto giuridicamente non precisabile, ma inquadrabile nei poteri di signoria esercitati \"pro indiviso\" nel territorio del cosiddetto \u201cComitato\u201d, a cui anche Gazoldo, seppure parzialmente, sembrerebbe accedere.\nL'appartenenza di Gazoldo al Mantovano, almeno in et\u00e0 comunale, \u00e8 confermata dagli statuti del comune di Mantova del XIII secolo, noti come Statuti Bonacolsiani, dove, nel determinare le distanze dei borghi soggetti alla giurisdizione cittadina, Gazoldo \u00e8 posto nell'orbita mantovana, distante dieci miglia dal quartiere maggiore di Santo Stefano a cui faceva capo amministrativamente.\nAltra singolarit\u00e0 della \"villa\" di Gazoldo \u00e8 che in tutti gli atti riferentisi al territorio se ne danno per acquisiti i confini; negli stessi diplomi imperiali la sola specificazione territoriale risulta essere quella della sua posizione tra i distretti di Brescia e di Mantova e della pertinenza di una parte indivisa della selva di Redondesco.\nUn dato, comunque, \u00e8 sicuro, stando almeno all'indagine di Navarrini: nel secolo XIII si presupponeva gi\u00e0 configurata una identit\u00e0 geografica della villa, a cui non poteva essere disgiunta anche un'identit\u00e0 giuridica.\nRiassumendo, le prime notizie storiche relative a Gazoldo risalgono dunque agli inizi del XIII secolo, in un atto di verifica dei possedimenti feudali del comune di Brescia nelle limitrofe \"curiae\" comitali di Mariana Mantovana e Redondesco. L'appartenenza di Gazoldo al distretto mantovano sembra confermata dagli Statuti Bonacolsiani. Una terra mantovana dunque, ma inserita nella sfera giuridica dei conti Ugonidi.\nGazoldo era, tuttavia, un ente territoriale definito, anche nell'ambito dei possedimenti del conte Rogerio di Mosio, una corte ricomprensiva oltre che dell'autonomia economica, anche dell'autonomia amministrativa.\nIl trasferimento del possesso di Gazoldo dalla famiglia dei conti di Mosio a quella dei Bonacolsi e da questa agli Ippoliti avviene per via femminile, a seguito del matrimonio nel 1305 di Felicina dei Bonacolsi con Albertino Ippoliti.\nIl 20 dicembre 1354 l'imperatore Carlo IV di Boemia concedeva ad Albertino Ippoliti l'investitura feudale della villa e delle sue pertinenze, riconoscendogli il titolo comitale. La diretta dipendenza dall'Impero poneva Gazoldo al sicuro da possibili mire dei Gonzaga.\nEconomia.\nDi indiscussa importanza per l'economia di Gazoldo \u00e8 la presenza della Marcegaglia s.p.a., azienda leader nel settore della lavorazione siderurgica e della laminazione degli acciai con un mercato che si sviluppa in tutto il mondo e insediamenti produttivi presenti in Argentina e nell'Europa dell'Est.\nInfrastrutture e trasporti.\nGazoldo \u00e8 attraversata dal percorso delle strade provinciali SP1 (Mantova Asola ) e SP17( l'antica Via Postumia ).\nIl servizio di collegamento con Mantova \u00e8 costituito da autocorse svolte dall'APAM; in passato, fra il 1886 e il 1933, era attiva una stazione lungo la tranvia Mantova-Asola."}
{"id": "37101", "revid": "254059", "url": "https://it.wikipedia.org/wiki?curid=37101", "title": "Gonzaga (Italia)", "text": "Gonzaga (\"Guns\u00e0ga\" in dialetto basso mantovano) \u00e8 un comune italiano di abitanti della provincia di Mantova in Lombardia.\nHa dato il nome ad una delle famiglie italiane pi\u00f9 illustri e potenti del Rinascimento italiano ed europeo, i Gonzaga, signori di Mantova.\nCon Decreto del Presidente della Repubblica in data 6 ottobre 2016 le \u00e8 stato attribuito il titolo di citt\u00e0.\nGeografia fisica.\nIl comune \u00e8 situato sul confine con l'Emilia-Romagna, dista da Mantova circa 29\u00a0km e da Reggio Emilia circa 34\u00a0km.\nGonzaga \u00e8 stata duramente colpita dai terremoti dell'Emilia del 2012, che hanno provocato gravi danni alle abitazioni rurali e ai monumenti, soprattutto religiosi: di questi, la pi\u00f9 danneggiata \u00e8 stata la parrocchiale di San Tommaso apostolo nella frazione di Bondeno, che ha sub\u00ecto il collassamento sulla piazza antistante dell'intero frontone semicircolare, e di parti di cornicioni lungo il perimetro della navata, e all'interno, il crollo di parte della volta che ha distrutto l'altare maggiore ligneo ottocentesco nonch\u00e9 alcuni banchi. Danni seri sono stati arrecati anche alla Parrocchiale di San Sisto II a Palidano, che ha riportato il distacco della facciata e lesioni rilevanti al campanile. Sempre nella frazione Palidano, gravi danni anche alla villa Strozzi, sede dell'istituto agrario.\nNel capoluogo, danneggiate le varie torri, come quella dell'orologio, e anche le due chiese (parrocchiale e chiesina di piazza), anche se in misura minore rispetto a quelle di Bondeno e Palidano.\nOrigini del nome.\nSecondo lo storico dei Gonzaga Gaspare Scioppio, \"gunzo\" \u00e8 voce germanica corrispondente a \"verde e ameno\".\nStoria.\nNel 1215 fu assediata invano dai reggiani e dai loro alleati cremonesi. Cinque anni dopo il comune di Reggio tenta di nuovo la conquista di Gonzaga ma i mantovani chiamano in loro aiuto i modenesi che accorrono a presidiare il castello di Bondeno. La guerra termina nel 1225 con il seguente accordo: Gonzaga ai mantovani, Bondeno ai reggiani e giurisdizione comune su Pegognaga. Fu la terra di origine della famiglia Corradi (o Corradi da Gonzaga), dalla quale deriv\u00f2 la celebre famiglia dei Gonzaga, signori di Mantova dal 1328 al 1707.\nSeconda guerra mondiale.\nNel corso della II Guerra Mondiale a Gonzaga fu combattuta nella notte tra il 19 e il 20 dicembre 1944 l\u2019unica battaglia urbana condotta dalla Resistenza in val Padana durante l\u2019inverno 1944-1945.\nGonzaga in quel periodo ospitava il comando del presidio militare tedesco, la sede del comando della VII Compagnia del Corpo Ausiliario della squadra d'azione di CamicieNere 13\u00ba Battaglione \"Marcello Turchetti\", la caserma dove alloggiava il Distaccamento del 614\u00ba Comando Provinciale della GNR, e un campo di transito per prigionieri di guerra, un \"Polizei-und Durchgangslager\" (Dulag 152).\nI gruppi coinvolti furono la 77\u00aa Brigata SAP \"F.lli Manfredi\", la 1\u00aa e la 7\u00aa squadra GAP della 65\u00aa Brigata \"Walter Tabacchi\" e la squadra volante \"Ciclone\" della 121\u00aa Brigata Garibaldi \"A. Luppi\".\nLa battaglia caus\u00f2 la morte di 15 tedeschi, cinque militi della GNR e due partigiani:\nLa ritorsione nazifascista si comp\u00ec con la condanna a morte di sette partigiani, rastrellatati nella zona di Poggio Rusco. L'esecuzione di Aldo Barbi, Iginio Bardini, Aldo Ferrari, Fortunato Ferrari, Ugo Roncada, Vasco Zucchi fu eseguita dalla milizia fascista al Poligono di tiro all'alba del 22 dicembre 1944. Bruno Brondolin venne giustiziato dopo alcuni mesi di carcere, appena maggiorenne.\nAree naturali.\nNei pressi di Palidano si trovano le seguenti aree naturali:\nCultura.\nEventi.\nPolo fieristico di Fiera Millenaria.\nA Gonzaga, nei pressi del Convento di S. Maria, ha sede un importante polo fieristico, gestito dalla societ\u00e0 'Fiera Millenaria srl'. Il polo, che si estende su un'area di 120.000 mq, ospita numerose manifestazioni, esposizioni e fiere. Tra queste vi sono:\nAltri eventi.\nOgni mercoled\u00ec mattina si svolge il mercato cittadino in piazza Matteotti e vie limitrofe.\nInfrastrutture e trasporti.\nGonzaga \u00e8 servita dalla linea ferroviaria Mantova-Modena con la Stazione di Gonzaga-Reggiolo, situata nell'estremit\u00e0 meridionale del capoluogo comunale, a pochi metri dal confine con Reggiolo (RE).\nIl territorio comunale \u00e8 attraversato dalla Autostrada del Brennero nei pressi di Bondeno. I caselli pi\u00f9 vicini sono quelli di Pegognaga e Reggiolo-Rolo.\nGonzaga e le frazioni Palidano e Bondeno sono servite dalla linea 29 interurbana dell'APAM Mantova-Moglia.\nGonzaga \u00e8 inoltre collegata con una coppia di corse con Guastalla grazie a corse dell'azienda SETA di Reggio Emilia."}
{"id": "37102", "revid": "254059", "url": "https://it.wikipedia.org/wiki?curid=37102", "title": "Guidizzolo", "text": "Guidizzolo (\"Ghidis\u00f6l\" in dialetto alto mantovano) \u00e8 un comune italiano di abitanti della provincia di Mantova in Lombardia.Fa parte dei comuni dell'Alto Mantovano.\nOrigini del nome.\nDal latino \"guttus\", in diminutivo significa piccola palude.\nInfrastrutture e trasporti.\nIl comune di Guidizzolo \u00e8 attraversato dalla strada statale 236 Goitese che rappresenta il principale collegamento.\nFra il 1884 e il 1933 la localit\u00e0 era servita da una stazione posta lungo la tranvia Brescia-Mantova-Ostiglia.\nSport.\nLa Mille Miglia e la Tragedia di Guidizzolo.\nA Guidizzolo ebbe luogo un grave incidente stradale, conosciuto come Tragedia di Guidizzolo. L'incidente avvenne il 12 maggio 1957 alle ore 16,04 nel tratto tra Cerlongo e Guidizzolo (ma in territorio comunale di Cavriana) nei pressi del km 21 (Strada statale 236 Goitese, localit\u00e0 Corte Colomba), durante la Mille Miglia. Il pilota spagnolo Alfonso de Portago usc\u00ec di strada con la sua Ferrari lanciata ad una velocit\u00e0 superiore ai 250\u00a0km/h rimanendo ucciso insieme al suo navigatore Edmund Gurner Nelson e a 9 persone (tra cui cinque bambini) che assistevano al passaggio della celebre competizione automobilistica. Questo incidente, causato da una foratura dello pneumatico, segn\u00f2 la fine della Mille Miglia. Nel luogo dove \u00e8 avvenuto l'incidente \u00e8 stato posto un cippo commemorativo di marmo."}
{"id": "37103", "revid": "124439326", "url": "https://it.wikipedia.org/wiki?curid=37103", "title": "Magnacavallo", "text": "Magnacavallo (\"Magnacav\u00e0l\" nel locale dialetto basso mantovano) \u00e8 un comune italiano di abitanti della provincia di Mantova in Lombardia. Da settembre 2015, con i comuni di Borgofranco sul Po, Carbonara di Po, Felonica, Poggio Rusco e Sermide e Felonica, fa parte dell'Unione dei comuni Sei Oltrep\u00f2. Il centro abitato \u00e8 lambito a sud dal 45\u00ba parallelo, la linea equidistante fra il Polo nord e l'Equatore.\nOrigini del nome.\nIl nome di Magnacavallo deriva da \"magna cava in vallo\", grande cava nella valle.\nStoria.\nGi\u00e0 a met\u00e0 del XVI secolo \u00e8 attestata la presenza di piccolo oratorio pubblico intitolato a San Ludovico Re di Francia. A seguito dell'incremento demografico, nel 1603 l'oratorio divenne parrocchia sotto fra\u2019 Francesco Vescovo.\nNel 1610 venne costruita la chiesa dei Santi Pietro e Paolo apostoli, a cui fu affiancata la torre campanaria del 1723 per opera di don Giovanni Zapparoli, il quale fece realizzare gli arredi sacri in legno.\nNel 1850 risultavano censiti 1294 abitanti e il suo territorio risultava \"alquanto paludoso e coltivato a biade e prati\".\nIl 3 dicembre 2014 \u00e8 stata palcoscenico del cosiddetto \"omicidio di Magnacavallo\". Bottura Fausto, di 48 anni, fu brutalmente assassinato dal nipote Bottura Massimo, aiutato dai suoi due amici Armando Esposito e Alessio Magnani. Questi poi cercarono di occultare il cadavere gettandolo nel fiume Po in localit\u00e0 Bardelle (San Benedetto Po).\nCultura.\nCucina.\nIl piatto tipico magnacavallese sono i tortelli sguazzarotti (\"turt\u00e8l sguasar\u00f2t\"), a base di zucca, vino cotto, salsa saorina, fagioli e castagne."}
{"id": "37104", "revid": "254059", "url": "https://it.wikipedia.org/wiki?curid=37104", "title": "Marcaria", "text": "Marcar\u00eca (\"Marcaria\" in dialetto mantovano) \u00e8 un comune italiano di abitanti della provincia di Mantova in Lombardia.\nGeografia fisica.\nTerritorio.\nIl suo territorio si trova nel bassopiano a sinistra del corso dell'Oglio ed \u00e8 attraversato da corsi d'acqua minori d'origine naturale nati dopo l'ultimo periodo glaciale.\nStoria.\nFondazione.\nL'area in tempo preistorico era di tipo alluvionale con grande ricchezza di acque e presenza di lievi alture che si innalzavano di poco rispetto alla pianura circostante. L'antropizzazione della zona avvenne in et\u00e0 neolitica e l'elemento caratterizzante del territorio fu il fiume Oglio che continuava a mutare la geografia fisica della zona. Restano tracce di antichi alvei fluviali, in parte documentate storicamente, che portano in tempi successivi verso la posizione dell'Oglio nell'alveo moderno.\nIn epoca romana vennero costruite vie di comunicazione, fu attuata la suddivisione dei terreni coltivati ed il territorio sul confine sud occidentale cominci\u00f2 ad essere influenzato economicamente da Brescia (il ducato bresciano si estendeva prima del mille sulla destra Oglio fino a Suzzara e oltre). Dopo la caduta dell'Impero romano d'Occidente, in epoca longobarda, le campagne prima abbandonate si ripopolarono lentamente, si realizzarono e bonifiche e disboscamenti, sorsero piccoli nuclei abitativi che nel X secolo divennero castelli difensivi contro le scorrerie degli Ungari.\nDal X secolo.\nAlla fine del X secolo si affermarono localmente le famiglie feudali e Marcaria era dominata dagli Obertenghi, dai quali discenderanno varie importanti dinastie, come Estensi e Pallavicino, mentre Campitello era sotto il controllo dei Canossa, che gi\u00e0 con Tedaldo dominavano il mantovano.\nAdalberto Obertengo nel 1033 don\u00f2 il castello di Marcaria e il suo territorio al monastero di Santa Maria Assunta (poi Castione Marchesi) e tale possesso rimase valido formalmente sino al XVIII secolo, malgrado il godimento temporaneo di questo privilegio passasse a diversi signori.\nCampitello, dopo le acquisizioni locali dalla Chiesa mantovana di Bonifacio di Canossa, alla morte di Matilde (1115), per sua volont\u00e0 entr\u00f2 nei possedimenti della Diocesi di Mantova. Questo determin\u00f2 l'ostilit\u00e0 degli antichi vassalli canossani, i cosiddetti d\u00f2mini di Campitello, che si esaur\u00ec con la fine della dinastia canossana e la disgregazione dell'impianto feudale. Nel mantovano si riaffermarono le grandi famiglie e le consorterie nobiliari legate al passato, facilitate dal fatto che l'imperatore, dopo la morte di Matilde, non nomin\u00f2 alcun successore a rappresentarlo. Intorno al XII secolo in Marcaria si affermarono conti locali legati ai conti di Sabbioneta e agli Ugonidi di stirpe bresciana: i conti di Marcaria, che competeranno con le nascenti realt\u00e0 comunali di Mantova, Brescia, Cremona nel tentativo di acquisire il potere cittadino, senza tuttavia contrastarne l'affermazione.\nDal XIV secolo.\nMarcaria nacque dall'aggregazione, avvenuta tra il XIV e il XV secolo, di due entit\u00e0 territoriali in precedenza distinte, le curtes medioevali di Marcaria e di Campitello.\nI Bonacolsi prima ed i Gonzaga poi, per motivi amministrativi e strategici legarono sempre pi\u00f9 Campitello al Vicariato di Marcaria. Il castello di Marcaria per secoli vigil\u00f2 il confine con Cremona e Brescia e Campitello, dopo l'et\u00e0 comunale, ebbe la funzione strategica di difesa dei nuovi territori mantovani conquistati alla destra dell'Oglio fino al Po.\nAi primi del Duecento una quantit\u00e0 di terreni imprecisati in Gazzuolo, perci\u00f2 in destra Oglio, paiono risultare ancora parte integrante del territorio campitellese, mentre la parrocchia di Marcaria ha continuato ad estendersi oltre l'Oglio in territorio di San Martino dall'Argine alle propaggini (scolo Cavata) di quell'abitato fino al 1987.\nIl fiume fu anche via di comunicazione e certo la pi\u00f9 antica, percorsa sicuramente gi\u00e0 in epoca etrusca e poi romana in entrambi i sensi.\nPrivati bresciani sono documentati nell'area di Campitello ancora ai primi del secolo X, come del resto gi\u00e0 dal IX secolo il monastero di San Faustino e quello ben pi\u00f9 importante di Santa Giulia, che deteneva cospicue propriet\u00e0 anche in Marcaria (X secolo).\nUn episodio \u00e8 la proditoria presa del castello di Marcaria (1251) da parte dei ghibellini cremonesi alleati di Ezzelino da Romano e favorita dal conte di Marcaria Ratbolo, dal parente Percivalle conte di San Martino Gusnago e Ubaldino dei d\u00f2mini di Campitello. Marcaria verr\u00e0 prontamente ripresa dai mantovani di citt\u00e0 che uccideranno il conte Ratbolo, costringeranno alla fuga e all'esilio Ubaldino e Princivalle coi loro alleati. Conseguenza immediata fu la distruzione del castello di Campitello, che verr\u00e0 bruciato per ritorsione da Ezzelino. L'episodio, allora definito \"il fatto di Marcaria\", ebbe al tempo vasta risonanza, tanto da essere immortalato con una pittura infamante, sulla parete d'ingresso del Palazzo della Ragione di Mantova, allora novella sede del palazzo comunale (sono ancora riscontrabili i nomi di alcuni congiurati quali Ubaldino e Mozolino di Campitello, il conte Guiscardo di Redondesco, Aldrigo Calorosi, Ottolino).\nNegli anni successivi i da Marcaria ancora si distingueranno col conte Federico, che dapprima alleato di Pinamonte Bonacolsi nella presa del potere cittadino (1272), sar\u00e0 poi proprio da quello bandito con tutta la famiglia.\nL'acquisizione del potere da parte dei Bonacolsi, coinciso col rafforzamento dei confini occidentali e l'espansione definitiva verso sud del circuito mantovano, fu proprio la circostanza che cre\u00f2 le premesse che determinarono successivamente l'annessione di Campitello all'odierno capoluogo di cui gi\u00e0 s'\u00e8 accennato.\nDa questo momento Marcaria sar\u00e0 unicamente luogo di funzionari e militari. La nobilt\u00e0 mantovana legata alla stabilit\u00e0 del possesso della terra sar\u00e0 qui praticamente assente anche per la presenza dei Castiglioni, che a seguito della rinuncia dei Gonzaga all'investitura in Casatico dai monaci di Castiglione di Parma, erano entrati in possesso praticamente dell'intero territorio (1445).\nL'antica corte di Campitello, fatta salva la zona di San Michele, in cui fino in tempi relativamente recenti permarr\u00e0 cospicua la propriet\u00e0 della Mensa vescovile, sar\u00e0 pressoch\u00e9 colonizzato dalla nuova nobilt\u00e0 mantovana, spesso nata e cresciuta alla Corte dei Gonzaga, che per rinuncia stessa dei Signori beneficer\u00e0 delle antiche concessioni vescovili (Valenti e Strozzi a Campitello; Conegrani e poi Luzzara a Canicossa, Torchio e Bianchi a Cesole). La caduta dei Dominanti prima, l'et\u00e0 delle riforme col Catasto Teresiano poi, seguite dal periodo Napoleonico ridimensioneranno i possessi di tutti, clero compreso, specie nella zona sud, ridistribuendo la propriet\u00e0 terriera, che per il 50% passer\u00e0 all'emergente classe borghese. In loco si distingueranno funzionari e addetti alle varie magistrature, ma compariranno anche nomi nuovi (Norsa, Forti, Fano, etc), legati spesso all'acquisizione di capitali, che in taluni casi gi\u00e0 aveva contraddistinto le famiglie d'origine ebraica.\nCultura.\nTradizioni e folclore.\nSan Michele in Bosco: \"Al paes d'la bar\u00e0ca in Oi\", \" quei ch\u2019ha but\u00e0 la bar\u00e0ca in la Bina d'Oi\", (trad. \"il paese della baracca nel fiume Oglio\", \"quelli che hanno buttato la baracca nella bina del fiume Oglio\"), questo \u00e8 il detto, meglio il blasone che da fine ottocento connota la popolazione di S. Michele in Bosco, frazione del comune di Marcaria. Per chiarire, innanzitutto bisogna sapere che \"la baracca\" \u00e8 intesa come palco o teatrino da cui si esibivano i burattini ambulanti, mentre \"la bina\" era un tratto del fiume, fronteggiante il paese, che ospitava nelle sue acque turbinose dei mulini natanti.\nLa spiegazione del motto trae origine da un fatto accaduto in loco, che pare l\u2019ennesima conferma circa l'origine dell\u2019espressione \"chiudere baracca e burattini\" col significato di piantare in asso ogni cosa: in passato, quando il pubblico non aprezzava lo spettacolo dei burattini animati da artisti di strada ambulanti, sembra che il burattinaio abbandonasse per l\u2019appunto \u2018baracca e burattini\u2019 e se ne andasse concludendo immediatamente la rappresentazione.\nSi tramanda come pi\u00f9 di un secolo fa i popolani locali, che assistevano a uno spettacolo itinerante di burattini, si siano sentiti offesi da una battuta conclusiva del dialogo tra i soliti Sandrone e Fagiolino, personaggi passati in Emilia e nel mantovano dallo spettacolo della commedia al casotto dei burattini..\nAl monello e arguto Fagiolino, che si lagnava piangendo e contorcendosi, si contrapponeva con domande mirabolanti l\u2019incuriosito Sandrone, contadino ignorante: \u201cCosa t\u2019\u00e8 successo Fasul\u00e8n? Ti fa male lo stomaco?\u201d e poi \u201cHai mangiato tuo padre?\u201d e ancora \u201cHai mangiato tua madre?\u201d. Al ch\u00e9, l\u2019altro ad altrettanti solleciti rispondeva: \u201cNo, no. P\u00e8s, p\u00e8s! \u201d, che tradotto, significa: \u201cNo, no. Peggio, peggio!\u201d. E cos\u00ec svariate volte, finch\u00e9 Sandrone, sempre pi\u00f9 convinto che il suo interlocutore fosse preda di un forte dolore di ventre, ancora pi\u00f9 esagerando, terminava paradossalmente con la fatidica frase \u201cGh\u00e8t magn\u00e0 an put\u00e8n a pocen? \u201d, cio\u00e8 \u201cHai mangiato un bambino in umido?\u201d.\nIn dialetto mantovano stretto si direbbe correttamente a pocin da pociar: \"intingere\", ma poich\u00e9 il burattinaio era di Bozzolo, usava il vocabolo contaminato dalla parlata cremonese.\nIl gran finale risiedeva nel diniego di Fagiolino, che burlescamente rispondeva in rima: \u201cP\u00e8s, p\u00e8s, i m\u2019ha dit cha s\u00f2n un l\u00e0dar e un bal\u00f2s cme quei ad San Michel in B\u00f2sch\u201d (\u201cMi hanno detto che sono un ladro e un furfante come quelli di San Michele in Bosco\u201d).\nLa battuta evidentemente non consegu\u00ec il successo sperato tanto che il burattinaio fu costretto a darsela a gambe, abbandonando \u201cbaracca e burattini\u201d nelle mani di una folla urlante e inferocita che gett\u00f2 il tutto nelle acque impetuose della \"bina\" del fiume."}
{"id": "37105", "revid": "322321", "url": "https://it.wikipedia.org/wiki?curid=37105", "title": "Mariana Mantovana", "text": "Mariana Mantovana (\"Mari\u00e0na\" in dialetto alto mantovano) \u00e8 un comune italiano di 787 abitanti della provincia di Mantova in Lombardia. L'originaria denominazione di Mariana si trasform\u00f2 nell'attuale nel 1929.\nStoria.\nLa leggenda vuole che Mariana Mantovana abbia preso il nome da Caio Mario, in onore della sua vittoria sui Cimbri ottenuta tra Verona e Mantova. Non si sono trovate tracce di Mario ma il territorio di Mariana Mantovana \u00e8 probabilmente fra quelli distribuiti ai legionari nel corso della centuriazione della pianura mantovana operata a favore dei veterani romani nel I secolo prima dell'era comune. Bisogna attendere l'anno 1111 per trovare la prima citazione di Mariana Mantovana: in quest'anno il conte \"Uberto di Sabbioneta\", figlio di Bosone II \u00e8 testimone dell'investitura dell'abate dell'Abbazia di San Tommaso, \"Pietro di Acquanegra\", dell'Abbazia della Gironda di Bozzolo. Per alcuni secoli le vicende del Borgo seguirono quelle di Brescia al cui territorio il contado apparteneva e della cui diocesi faceva parte la parrocchia. Dopo la scomparsa dei Conti di Sabbioneta il comune di Brescia concesse Mariana Mantovana in feudo alla famiglia Ugoni-Longhi. Gli Ugoni-Longhi, conti di Casalodi conservarono il feudo sino agli inizi del '400.\nAll'inizio del Quattrocento il feudo di Mariana ed il castello vennero assegnate ai Dal Verme, il primo assegnatario \u00e8 il condottiero Taddeo Dal Verme, che combatt\u00e9 e difendette il territorio in alleanza con i Visconti di Milano e la Repubblica di Venezia contro i Gonzaga, assieme a questo feudo gli venne assegnato anche il feudo di Correggioverde (Dosolo). Diritti ereditati dal di lui figlio \"Eleuterio\" che lasci\u00f2 in eredit\u00e0 tutti i feudi al conte imperiale di Sanguinetto, Luigi Dal Verme, conte di Bobbio e Voghera, ma nel 1437 verranno confiscati tutti i feudi veneti per la definitiva alleanza con Milano.\nNon ci sono notizie certe di Mariana Mantovana per un lungo periodo, ma probabilmente le sue vicende furono influenzata dagli eventi di Brescia contesa a lungo tra i Gonzaga ed i Visconti di Milano assieme alla Repubblica di Venezia.\nUna parte del feudo venne concessa arbitrariamente da Gianfrancesco Gonzaga nel 1412 al conte Carlo Albertini, di Prato dichiarato poi decaduto ed incarcerato con i fratelli, accusati di aver organizzato un colpo di stato contro i Gonzaga. Nel 1427 Asola, il principale centro del territorio, pass\u00f2 sotto il dominio di Mantova, ma un'insurrezione popolare cacci\u00f2 le milizie gonzaghesche e la comunit\u00e0 decise di darsi spontaneamente alla Repubblica veneta. I tentativi di Venezia di assoggettare anche i borghi limitrofi portarono a una lunga controversia con Mantova per la delimitazione dei confini. Dopo una serie conflitti le parti affidarono il compito di arbitro a Francesco Sforza, che divise il territorio marianese in due settori: la Rocca di Mariana Mantovana, con parte del territorio rest\u00f2 ai Gonzaga, il resto di Mariana and\u00f2 alla Repubblica di Venezia accorpandolo al territorio di Asola. \u00c8 da allora che si aggiunse a Mariana Mantovana l'aggettivo \"Mantovana\", per distinguerla dalla porzione presa dai veneziani.\nMariana Mantovana divenne dunque terra di confine tra due Stati che, tranne in momenti particolari, conservarono buone relazioni e quindi non necessitavano di apparati difensivi rilevanti. Non per questo la rocca venne trascurata. Era un recinto di potenti mura, circondato da un ampio fossato, con un'alta torre di avvistamento di pianta quadrata coronata da tre merli per lato. A lato della torre si trovavano l'ingresso carraio con ponte levatoio e la posterula pedonale; a destra dell'ingresso, sotto l'arco, una lapide in marmo con leone rampante e le scritte MCCCCLXVI e IACOBUS. D. E. FRAHONO ricorda un capitano del castello che smessa l'armatura si stabil\u00ec nel paese. La data del 1466 pu\u00f2 essere collegata a Ludovico, secondo Marchese (1444-1478) che si avvalse dell'abilit\u00e0 di Giovanni da Padova per dotare la rocca di Mariana Mantovana di un sistema difensivo idoneo anche a sopportare i tiri delle bombarde. La zona di muratura non interessata dalla torre era coronata da merli ghibellini, alcuni dotati di feritoie verticali mentre nella torre all'altezza dei merli suddetti, verso sinistra, si apre una feritoia orizzontale. All'interno della rocca vi erano poche abitazioni, probabilmente la residenza del comandante della guarnigione ed i locali per ospitare soldati, cavalli e forse il deposito delle derrate. la popolazione abitava all'esterno e veniva ospitata all'interno della rocca solo in caso di pericolo. Notizie sulle strutture difensive di Mariana Mantovana appaiono anche nelle lettere inviate al Marchese da Giorgione di Guastalla, altro architetto militare al servizio dei Gonzaga, in cui si parla dei lavori iniziati per rafforzare la rocca che risultava dotata di rivellino, pilastri e sostegni. Attualmente la maggior parte della rocca \u00e8 stata demolita e si conservano solo la grande torre (che successivamente \u00e8 stata dotata di orologio) e l'ingresso con il relativo tratto di mura.\nSe sotto l'aspetto militare Mariana Mantovana non assunse mai un ruolo rilevante, ben pi\u00f9 consitente doveva essere l'attivit\u00e0 commerciale come si deduce dalle lettere e petizioni inviate dai marianesi ai Signori di Mantova, per avere la riconferma di esenzioni e privilegi ottenuti in passato. Alla Fine del Quattrocento venne aperto da alcuni ebrei un banco per il prestito e il cambio di valute. Durante il Cinquecento il borgo si arricch\u00ec di numerose abitazioni di prestigio, e la comunit\u00e0 raggiunse un discreto benessere, grazie anche alla presenza di numerose famigli di nobili, per cui dal 1505 si poteva permettere di mantenere un maestro per l'educazione dei fanciulli sull'esempio della casa gioiosa di Vittorino Da Feltre a Mantova. La principale fonte di ricchezza doveva essere legata al commercio di confine e alla dogana, cui si aggiungevano l'agricoltura e l'allevamento del baco per produrre la seta, attivit\u00e0 questa ben avviata se alla fine del XVI secolo fu chiesto al Duca il permesso di colmare le fosse della rocca per piantarvi gelsi per pubblica utilit\u00e0. La popolazione era molto pi\u00f9 numerosa dell'attuale, date le attivit\u00e0 che vi si svolgevano e le dimensioni del borgo.\nPer un lungo periodo mancano notizie di rilievo, a parte i rinnovi dei privilegi sempre concessi dai Signori di Mantova e le nomine dei parroci. La guerra del 1630, e le conseguenti occupazione e peste causarono danni notevoli e duraturi provocando la decadenza delle attivit\u00e0 economiche, visto che negli archivi non si trovano pi\u00f9 richieste per la riconferma dei privilegi.\nLa guerra del 1630, e le conseguenti occupazione e peste causarono danni notevoli e duraturi provocando la decadenza delle attivit\u00e0 economiche, visto che negli archivi non si trovano pi\u00f9 richieste per la riconferma dei privilegi. Dopo l'occupazione austriaca due avvenimenti caratterizzano la vita del paese nel 1700: il passaggio della parrocchia sotto la diocesi di Mantova ed la ridefinizione dei confini del trattato di Vaprio, che diede al territorio del comune l'assetto attuale."}
{"id": "37106", "revid": "123336651", "url": "https://it.wikipedia.org/wiki?curid=37106", "title": "Marmirolo", "text": "Marmirolo (\"Marmir\u00f6l\" in dialetto mantovano) \u00e8 un comune italiano di abitanti della provincia di Mantova in Lombardia.\nGeografia fisica.\nMarmirolo \u00e8 un tipico paese di pianura, nello specifico la Pianura Padana; il suo territorio \u00e8 prevalentemente pianeggiante, ad eccezione del terrazzo che delinea a Nord Est nella vallata del fiume Mincio le ultime propaggini delle colline moreniche che corrono verso il lago di Garda. Frazioni Pozzolo, Marengo e San Brizio. Oltre al Mincio, troviamo molti altri corsi d'acqua, come il Parcarello, il Roggia Re, la Molinella, lo Sgarzanella e il Canal Bianco. Situato all'interno del Comune di Marmirolo troviamo anche Bosco della Fontana: esso \u00e8 ci\u00f2 che rimane delle ben pi\u00f9 ampie antiche foreste planiziarie che ricoprivano un tempo tutta la Pianura Padana e testimoniano quanto rigogliosa doveva essere un tempo la vegetazione.\nIl paese ruota attorno a Piazza Roma, con il Municipio, la Torre Civica e il Nuovo Teatro Comunale.\nIl centro abitato offre vari giardini pubblici e diversi bar e locali.\nStoria.\nMarmirolo \u00e8 menzionato per la prima volta in un documento datato 970. Antico possedimento dei Canossa, nel 1055 pass\u00f2 a Mantova a seguito di un diploma imperiale. La storia di Marmirolo \u00e8 legata a quella della dinastia Gonzaga, nobili terrieri famosi grazie alla citt\u00e0 di Mantova, che tennero dal 1328 al 1707. I Gonzaga possedevano a Marmirolo molte terre e palazzi, ancora prima di diventare i signori della citt\u00e0 virgiliana. All'epoca il paese era composto da tre borghi: di Castello (con piazza in \u201cplatea burgicastri\u201d), delle Lame (in \"Burgo lamurum\u201d), dei Ronchi (in \"Burgo roncorum\"). In quest'ultimo nell'estate del 1328 venne progettata la congiura contro i Bonacolsi, che port\u00f2 i Gonzaga a prendere il possesso di Mantova.\nNel 1435 fu costruito un nuovo palazzo voluto da Gianfrancesco Gonzaga presso il \u201cRe de' fossi\". Questo fu ampliato nel 1480 con l'intervento di Luca Fancelli e decorato da artisti come Andrea Mantegna e Leombruno. II cosiddetto \"famoso palazzo\u201d fu ultimato da Giulio Romano fra il 1531 e il 1539, ma nell'arco di breve tempo la struttura cadde in disgrazia, tanto che fra il 1756 e il 1798 fu completamente raso al suolo.\nDegna di grande considerazione \u00e8 la Palazzina gonzaghesca di Bosco Fontana, opera degli architetti cremonesi Francesco e Giuseppe Dattaro, realizzata per il duca Vincenzo I Gonzaga verso la fine del Cinquecento. A Marmirolo non resta molto altro, se si esclude la torre, situata nella piazza centrale del paese: costruita sui resti di una precedente costruzione crollata nel luglio del 1700, ha ospitato fino alla seconda guerra mondiale le campane appartenute alla prima torre, poi andate fuse a sostegno dell'attivit\u00e0 bellica.\nLa chiesa parrocchiale dei Santi Filippo e Giacomo \u00e8 invece datata 1748. I lavori iniziarono nel 1728, su progetto dell'architetto Paolo Soratini. L'edificio di culto, che ospita pregevoli tele del pittore veronese Fr\u00e0 Semplice (l'Elevazione della Croce ed il Trasporto di Cristo), venne edificato sulla base di una chiesa gi\u00e0 esistente, risalente al 1279.\nMarmirolo \u00e8 gemellato con Massa Lombarda. L'amicizia tra i due paesi ha origine lontane. Nel 1251 un gruppo di famiglie marmirolesi lasciarono il loro paese d'origine, in fuga dalle angherie di Ezzelino III da Romano. La preponderanza numerica determin\u00f2 cos\u00ec in un decennio il cambio dell'antico toponimo \"Massa Sancti Pauli\" in \"Massa Lombardorum\", poi dei Lombardi.\nMarmirolo \u00e8 oggi un moderno paese che dispone di molteplici servizi messi a disposizione dei propri cittadini: palazzetto dello sport, casa di riposo, centro sportivo, piscina, teatro, biblioteca, centro ragazzi ed asilo nido.\nSimboli.\nLo stemma civico di Marmirolo vuole ricordare il vecchio castello: infatti riproduce su fondo azzurro una torre rossa, torricellata di un pezzo, merlata alla guelfa di tre, murata di nero, finestrata chiusa di uno dello stesso, portonata chiusa di nero, accompagnata, sia nel cantone destro che in quello sinistro, da due alberi, fustati e fogliati al naturale, terrazzata di verde.\nSociet\u00e0.\nEvoluzione demografica.\nAl 31 dicembre 2008 Marmirolo conta 7.671 abitanti (+ 1,26% rispetto all'anno precedente): cifra che colloca il paese al 15\u00ba posto tra i comuni pi\u00f9 popolosi della provincia di Mantova. I residenti stranieri sono 628, il 8,89% del totale.\nAl 31 dicembre 2011 la popolazione risulta pari a 7.920 unit\u00e0, 3.151 le famiglie. Oltre i 65 anni il 21.32% della popolazione. La popolazione straniera \u00e8 pari a 828 unit\u00e0, corrisponde al 10,45% della popolazione complessiva. Le etnie pi\u00f9 numerose sono quella indiana (184 unit\u00e0), marocchina (166), cinese (108), rumena (128) e ucraina (64).\nLingue e dialetti.\nAccanto alla lingua italiana, \u00e8 parlato il dialetto mantovano. Nonostante il comune si trovi a nord del capoluogo, alle porte dell'area dialettale alto-mantovana, la parlata marmirolese si presenta ancora legata a quella cittadina, di cui costituisce una variante rustica con minime differenze.\nCultura.\nNella centrale piazza Roma, si trova il \"Teatro Nuovo\", i cui lavori di costruzione iniziarono nel 1928. Inaugurato il 16 novembre 1930, visse alcune stagioni di vera gloria per finire prima adibito a balera e poi inutilizzato del tutto. I lavori di ristrutturazione iniziano nel 1980 e la struttura viene riaperta ufficialmente nel 1995. Da allora Marmirolo dispone di una propria stagione teatrale, gestita direttamente dal Comune. Lo stabile ospita anche la biblioteca comunale: dal 1995 \u00e8 intitolata a Maria Bozzini, maestra elementare e scrittrice insignita della medaglia d'oro alla pubblica istruzione.\nLa \"Banda di Marmirolo\", la cui fondazione risale a pi\u00f9 di due secoli fa, \u00e8 molto attiva e presente nell'ambito delle iniziative che si tengono nel paese. Gi\u00e0 nel 1810, da alcuni carteggi, si trovano tracce della Banda. In particolare durante l'incoronazione di Napoleone I ed il suo matrimonio con l'Arciduchessa Maria Luigia d'Austria. Un altro importante appuntamento a cui la banda partecip\u00f2 fu il 21 ottobre 1861, quando gli invasori austroungarici lasciarono Marmirolo. L'attivit\u00e0 \u00e8 proseguita ad intermittenza fino ai primi anni '80 del secolo scorso, quando con l'aiuto del maestro Massimo Piccoli e dell'allora Presidente Marchini Alessio ripart\u00ec di slancio.\nAlcuni anni fa si \u00e8 costituito pure il \"Gruppo Fotografico La Ghiacciaia\", con sede a Marengo, che cura con successo mostre e corsi legati alla fotografia.\nEconomia.\nMarmirolo vanta una consolidata tradizione in ambito agricolo, con importanti aziende presenti sul territorio e ben due latterie cooperative, dedite sia all'allevamento animale (suini e bovini) che alla coltivazione di frumento e mais. Una buona parte dei campi \u00e8 per\u00f2 interessata dai cosiddetti prati stabili, necessari per la produzione del Grana Padano, di cui a Marmirolo si producono numerose forme. A partire dal dopoguerra, si \u00e8 molto sviluppato l'artigianato e la piccola industria, soprattutto in campo enologico. Pur non avendo oggi produttori di vino insediati tra i propri confini, nel primo dopoguerra operava a Marmirolo la storica Cantina Alberini, molto conosciuta anche fuori dall'ambito mantovano. Per esigenze di commercializzazione necessitava di macchine enologiche, anche perch\u00e9 in quegli anni oltre al vino si viveva il boom delle bibite. Pionieri di questa attivit\u00e0 furono le famiglie Puttini Enzo e Cortellazzi. Da allora, anche se oggi la Cantina Alberini non esiste pi\u00f9, i marmirolesi hanno saputo creare un polo, riconosciuto a livello internazionale, dedito alla progettazione, costruzione e commercializzazione di macchine etichettatrici ed imbottigliatrici.\nPer lungo tempo a Marmirolo oper\u00f2 la Cima, azienda che si occupava della manutenzione e revisione dei rotabili delle Ferrovie dello Stato. Fondata nel 1945, opera tuttora a Pozzolo: lo storico stabilimento marmirolese \u00e8 stato chiuso nei primi anni novanta. L'insediamento industriale della Cima era posto sui binari della linea ferroviaria Mantova - Peschiera, smantellata negli anni settanta, andata a fuoco il 21 marzo 2009.\nMolto florida \u00e8 anche l'attivit\u00e0 estrattiva, con diverse cave disseminate sul territorio, soprattutto nella zona posta tra le frazioni di Pozzolo e Marengo, nei pressi del vecchio alveo del Mincio: ghiaia e sabbia sono i materiali estratti in prevalenza. \u00c8 bene ricordare come Marmirolo possieda oggi la pi\u00f9 alta concentrazione di cave attive nella provincia di Mantova.\nInfrastrutture e trasporti.\nMarmirolo \u00e8 servita dalla viabilit\u00e0 provinciale attraverso la ex strada statale 236 Goitese e la provinciale 21.\nLa stazione di Marmirolo e le fermate di San Brizio e Rotta sorgevano lungo la ferrovia Mantova-Peschiera, attiva fra il 1934 e il 1967. In precedenza la citt\u00e0 era interessata da una stazione sulla tranvia Brescia-Mantova-Ostiglia, attiva fra il 1884 e il 1933.\nSport.\nLa principale squadra di calcio \u00e8 il Football Club Marmirolo, che negli anni cinquanta raggiunse la serie D. Il suo palmar\u00e8s include una Coppa Lombardia vinta nel 2002 battendo il Fulgor Segrate per 2-1. Al termine della stagione 2007/2008, nonostante il raggiungimento del quarto posto in campionato, il sodalizio decise di cedere il diritto sportivo al Savoia Castiglione e di cessare qualsiasi attivit\u00e0. Nacque cos\u00ec nel luglio del 2008 l'ASD AC Marmirolo, che ripart\u00ec dal campionato di terza categoria. Nell'estate del 2011 la compagine nero-verde, fondendosi con la Rivaltese, acquis\u00ec il diritto a giocare in Promozione. L'ASD FC Marmirolo non \u00e8 l'unica compagine calcistica del paese: la Robur Marmirolo, iscrittasi nel 2010 per la prima volta al campionato di terza categoria, \u00e8 stata promossa in seconda categoria il 25 maggio 2014.\nIl paese ha anche un'interessante tradizione nel gioco del tamburello, tanto da vantare due titoli italiani, conquistati nel 1971 e nel 1982 dalla Ongari Marmirolo. Ultimamente per\u00f2 il tamburello a Marmirolo sta vivendo un periodo di crisi, tanto che non esiste pi\u00f9 nessuna societ\u00e0 attiva in questa disciplina sportiva. L'unica societ\u00e0 tamburellistica attiva nel comune \u00e8 a Pozzolo e fa capo alla Polisportiva Pozzolese (dove esiste anche il campo da gioco). Essa disputa attualmente il campionato provinciale di Serie C. Sono attivi da diversi anni sodalizi dediti allo sci (Sci Club Marmirolo), alla pallavolo (Splendor Marmirolo), alla piastra e birilli (Birillistica Marmirolese) e al ciclismo (Pedale Marmirolese Bici Mania), il Judo con l'associazione sportiva Judo Fuji-Yama ASD. Il 31 marzo 2007 \u00e8 stato inaugurato il nuovo Palazzetto dello sport.\nMarmirolo si trova nei pressi della Pista ciclabile del Mincio che collega Mantova a Peschiera; il tracciato corre lungo buona parte del territorio comunale, toccando Pozzolo, Marengo e Bosco della Fontana. Altres\u00ec in ambito ciclistico Marmirolo ha dato i natali a Lorenzo Bosisio, ciclista professionista, su pista e su strada, dal 1969 al 1973. Nel suo palmares si evidenziano una medaglia di bronzo all'Olimpiadi di Citt\u00e0 del Messico nell'inseguimento a squadre su pista e sempre nel 1968 il campionato del mondo nella stessa specialit\u00e0."}
{"id": "37108", "revid": "1718925", "url": "https://it.wikipedia.org/wiki?curid=37108", "title": "Moglia", "text": "Moglia (\"La M\u00f2ja\" in dialetto basso mantovano) \u00e8 un comune italiano di abitanti della provincia di Mantova in Lombardia.\nGeografia fisica.\nIl territorio comunale \u00e8 formato, oltre che dal capoluogo, dalle frazioni di Bondanello, Coazze e Trivellano, per un totale di 31,55 chilometri quadrati. Confina a nord con i comuni di Pegognaga e San Benedetto Po, ad est con quello di Quistello, a sud con i comuni modenesi di Concordia sulla Secchia e Novi di Modena e con quelli reggiani di Rolo e Reggiolo, ed infine ad ovest con Gonzaga.\nSismicit\u00e0.\nIl terremoto del 2012.\nMoglia \u00e8 stata colpita dai terremoti dell'Emilia del 2012, in particolare dal sisma del 29 maggio 2012.\nSi sono registrati gravi danni al Municipio, alla Chiesa parrocchiale e a diversi edifici del centro storico.\nNella frazione di Bondanello, danni alla chiesa parrocchiale (minori rispetto a quella di Moglia).\nLe tappe dell'emergenza e della ricostruzione possono essere cos\u00ec sintetizzate:\nOrigini del nome.\nIl nome di Moglia deriva dal latino \"molleus\", terreno molle.\nStoria.\nMoglia \u00e8 stato il Comune mantovano maggiormente colpito dal terremoto del 20 e del 29 maggio 2012. Molti edifici privati sono stati danneggiati, la scuola elementare e media sono state dichiarate inagibili. Gli edifici che hanno subito i danni maggiori sono per\u00f2 stati il municipio e la chiesa.\nMonumenti e luoghi d'interesse.\nPercorso all'aperto di circa 15\u00a0km costeggiante canali di bonifica intorno al fiume Secchia. Il percorso \u00e8 percorribile a piedi, in bicicletta ed a cavallo da persone giovani e meno giovani. Di notevole interesse l'impianto idrovoro Mondine. I percorsi ciclopedonali rientrano nel circuito della rete europea \"Eurovelo\".\nIn origine dedicata a San Prospero (XV secolo), ricostruita nel 1598 e restaurata nel 1750. L'edificio \u00e8 a tre navate e al suo interno si trovano due tele di G. Cadioli del XVIII secolo circa (San Vincenzo Ferrer ed i Santi Giuseppe Antonio e Rocco).\nCultura.\nIl Complesso bandistico - Scuola di Musica \"Giuseppe Verdi\" di Moglia, \u00e8 stato fondato nell'anno 1857, vi collaborano circa 60 elementi, ha ottenuto numerosi premi in diverse manifestazioni. Gli appuntamenti tradizionali annuali sono il Concerto di Natale nel mese dicembre, il Recital di Primavera nel mese di marzo, il Concerto nell'ambito della Fiera di Moglia a fine luglio.\nMoglia conserva una cucina locale con strutture ricettive all'interno del paese.\nIstruzione.\nA Moglia troviamo un asilo nido pubblico ed uno privato, due scuole materne, una scuola primaria (elementare) ed una secondaria di primo grado (media). Una scuola di musica e di equitazione.\nInfrastrutture e trasporti.\nCome mezzi di spostamento Moglia \u00e8 servita dal servizio provinciale di corriere. La stazione dei treni pi\u00f9 vicina \u00e8 Gonzaga (MN) e Rolo (RE). Vista la particolare vicinanza con la regione Emilia-Romagna, Moglia \u00e8 servita dal servizio di corriere anche delle province di Modena e Reggio Emilia. \u00c8 di particolare interesse la sua posizione rispetto all'autostrada, in quanto si trova a met\u00e0 strada tra il casello autostradale di Rolo Reggiolo sito in localit\u00e0 Villanova di Reggiolo e Pegognaga (MN). Entrambi distano pochi minuti dal paese."}
{"id": "37110", "revid": "124930388", "url": "https://it.wikipedia.org/wiki?curid=37110", "title": "Motteggiana", "text": "Motteggiana (\"Muntic\u00ecana\" o \"Moteci\u00e0na\" in dialetto basso mantovano) \u00e8 un comune italiano di abitanti della provincia di Mantova in Lombardia.\nTutto il territorio comunale ha come confine naturale due fiumi: il fiume Po e il canale Zara.\nOrigini del nome.\nIl nome di Motteggiana deriva dal latino \"monticula\", piccoli dossi. \nIl nome attuale venne adottato nel 1867 subito dopo la conquista italiana. Fino ad allora il territorio era chiamato \"Borgoforte a destra del Po\".\nStoria.\nAi tempi del Ducato di Mantova, il paese era sottoposto all'amministrazione civile del comune di Borgoforte, seppur facendo parte della circoscrizione giudiziaria dell'Oltrep\u00f2 mantovano. L'opera riformatrice e standardizzatrice dell'imperatrice Maria Teresa prevedeva tuttavia il superamento di simili divergenze gestionali a favore di un ordinato modello di gerarchia piramidale, e quindi nel 1773 venne decretata la creazione del comune di \"Borgoforte a destra del Po\" sottoposto in toto al distretto legale di Suzzara.\nNel 1866, il territorio di Motteggiana fu interessato da un evento marginale della Terza guerra d'indipendenza. In quel periodo, gli Austriaci del Regno Lombardo-Veneto, per difendere da Sud la linea Mantova-Verona da un eventuale attacco degli Italiani, avevano costruito quattro forti a cavallo del Po, presso Borgoforte. Di queste fortificazioni, tre erano ubicate a Nord del fiume (Forte di Bocca di Ganda, Forte Rocchetta, sull'argine Po che conduce all'odierna frazione di Scorzarolo e il Forte Centrale, detto Forte di Borgoforte) e una sulla riva destra del Po, il Forte Noyon presso Motteggiana.&lt;br&gt; \nNella seconda fase della guerra, il generale Cialdini pose sotto assedio la \u201ctesta di ponte\u201d del Forte di Motteggiana e il 5 luglio inizi\u00f2 il cannoneggiamento, che si protrasse fino alla notte tra 17 e il 18 luglio, quando gli Austriaci abbandonarono furtivamente il Forte danneggiato e si ritirarono a Mantova. Nel frattempo la guerra si era spostata e proseguiva in Veneto e in Friuli.\nLa parte centrale del Forte austriaco di Motteggiana, \u00e8 visibile ancora oggi; nel 1873 fu usato come \u201crampa di accesso\u201d all'argine del Po, dalla nuova ferrovia Modena-Suzzara-Mantova. \nNel 1887, presso l'incrocio di Sailetto, fu eretto un monumento (tuttora presente) per ricordare questo episodio, quasi dimenticato, del Risorgimento italiano."}
{"id": "37111", "revid": "125277056", "url": "https://it.wikipedia.org/wiki?curid=37111", "title": "Ostiglia", "text": "Ostiglia (\"Ust\u00eclia\" in dialetto mantovano) \u00e8 un comune italiano di abitanti della provincia di Mantova.\nGeografia fisica.\nOstiglia fa parte della provincia di Mantova ed \u00e8 posta a sud-est rispetto al capoluogo.\nSi trova in un'area paludosa nel mezzo della Pianura Padana, a 13 m s.l.m. e sulle rive del fiume Po.\nIl territorio comunale confina con la Regione Veneto, a nord con la provincia di Verona e a est con la provincia di Rovigo.\nIl comune \u00e8 inoltre attraversato dalla SS12, importante arteria che collega la cittadina con Verona a nord e con Modena e l'emiliano a sud.\nLe principali citt\u00e0 di riferimento sono Mantova, Verona e Legnago, tutte e tre situate a poche decine di chilometri da Ostiglia.\nOrigini del nome.\nIl nome di Ostiglia, come testimonia la forma latina \"Hostilia\", deriva da un nome personale latino \"Hostilius\", con un suffisso.\nStoria.\nRicordata in epoca romana con il nome di \"Hostilia\", rappresent\u00f2 certamente un punto importante per gli scambi commerciali diretti dall'Emilia verso Verona e i territori germanici: si trovava infatti sulla via Claudia Augusta Padana, citata dagli itinerari romani. Nel I secolo a.C. vi nacque Cornelio Nepote. Nel V secolo d.C. fu sede di una specie di corrieri denominati \"Dromonarii\" il cui compito era di trasportare derrate a Verona, allora un'importante citt\u00e0 del regno degli Ostrogoti, giunti fino ad Ostiglia in seguito alla dissoluzione dell'Impero Romano. Dopo la riconquista bizantina dell'Italia arrivarono i Longobardi, tra la fine del VI e l'inizio del VII secolo e dopo il 774 i Franchi con Carlo Magno.\nOstiglia nel Medioevo.\nDurante il Basso Medioevo Ostiglia entr\u00f2 nell'orbita di Verona, che ne fece una delle sue piazzeforti con la costruzione di un castello nel 1151. Nel periodo in cui detenne il potere a Verona, la famiglia degli Ezzelini vi acquis\u00ec delle propriet\u00e0, che furono accuratamente accertate, censite e documentate dopo la loro definitiva sconfitta avvenuta nel 1260. Nel 1308 Ostiglia era sotto il dominio degli Scaligeri, a cui subentrarono nel 1381 i Visconti e nel 1391 i Gonzaga.\nDal Rinascimento al Risorgimento.\nDa allora Ostiglia fu indissolubilmente legata a Mantova in ambito politico, ma continu\u00f2 a far parte della Diocesi di Verona fino alla seconda met\u00e0 del XVIII secolo. Con la caduta dei Gonzaga, nel 1707 Ostiglia pass\u00f2 con tutto il Ducato di Mantova sotto la dinastia imperiale degli Asburgo-Lorena, nella persona dell'imperatore Giuseppe I. Sotto la dominazione austriaca Ostiglia perdette tutta la sua importanza strategica, tanto che l'imperatore Carlo VI nel 1717 ordin\u00f2 la demolizione del suo castello per utilizzare i materiali nelle fortificazioni di Mantova.\nNel 1797 entr\u00f2 nella Repubblica Cisalpina voluta da Napoleone I e cess\u00f2 di essere capoluogo di distretto per diventare cantone del distretto di Mantova. Caduto Napoleone I nel 1814, Ostiglia torn\u00f2, sotto la dominazione austriaca, a far parte del Regno Lombardo-Veneto diventando ancora capoluogo di distretto.\nIl 26 febbraio 1822 nacque a Ostiglia, Pasquale Miglioretti, scultore. \nCon il trattato di pace di Praga del 23 agosto 1866 e di quello di Vienna del 3 ottobre dello stesso anno, Ostiglia pass\u00f2 al Regno d'Italia con la parte rimanente della provincia di Mantova. Un aneddoto racconta che, mentre a Mantova sventolava il tricolore, a Ostiglia permanevano ancora gli Austriaci, cosicch\u00e9 gli abitanti, circondata la gendarmeria, li costrinsero ad andarsene.\nIl secolo delle Guerre Mondiali.\nA Ostiglia, poco prima delle due guerre mondiali che avrebbero segnato il Novecento, venne fondata nel 1907 quella che \u00e8 oggi la pi\u00f9 importante casa editrice italiana: la Mondadori, da Arnoldo Mondadori (con l'iniziale supporto di Tomaso Monicelli). L'editrice inizi\u00f2 l'attivit\u00e0 pubblicando il periodico \"Luce!\" Nel 1911 pubblic\u00f2 il primo libro e inizi\u00f2 la prima collana, \"La lampada\". Divenne una societ\u00e0 per azioni nel 1912. Durante la Prima guerra mondiale pubblic\u00f2 giornali destinati alle truppe al fronte fra cui La Tradotta. Nel 1919 la sede venne spostata a Milano.\nDurante la Seconda guerra mondiale Ostiglia sub\u00ec numerosi bombardamenti aerei da parte degli angloamericani, a causa della stretta vicinanza al ponte ferroviario sul Po. \nVenne \"liberata\" dalla 88\u00b0 Divisione di fanteria americana che, il 25 aprile 1945 attravers\u00f2 il Po, diretta a Verona.\nCultura.\nEventi.\nOgni anno si svolge la manifestazione \"L'arte e l'antico tra portici e piazze\" una mostra mercato di antiquariato e collezionismo nel centro storico.\nDal 2008 si svolge, su impulso della Fondazione Mondadori, il \"Premio Ostiglia-Arnoldo Mondadori. Un libro al cinema\". Con questa manifestazione che ebbe Mario Monicelli come primo presidente di giuria, si vuole premiare il miglior film italiano tratto da un libro.\nInfrastrutture e trasporti.\nStrade.\nLa principale arteria che attraversa il comune \u00e8 la Strada statale 12 dell'Abetone e del Brennero. Essa \u00e8 un'importante infrastruttura che collega la cittadina a nord con Verona e il nord Europa, mentre a sud con Modena e l'emiliano.\nAltra arteria presente sul territorio \u00e8 la ex Strada statale 482 Alto Polesana (detta anche l'Ostigliese), strada che collega Mantova a Badia Polesine, nel rodigino.\nPonti sul Po.\nIl ponte sul Po tra Ostiglia e Revere \u00e8 un'infrastruttura stradale e (ormai non pi\u00f9) ferroviaria, che collega le citt\u00e0 di Ostiglia e Revere in provincia di Mantova, situate sulle sponde opposte del fiume Po.\nIl nuovo ponte ferroviario sul Po tra Ostiglia e Revere \u00e8 un'infrastruttura ferroviaria della linea Bologna-Verona che attraversa il fiume Po, posta tra le stazioni di Ostiglia e Poggio Rusco, in provincia di Mantova. E' stato inaugurato il 14 dicembre 2008.\nFerrovie e tranvie.\nLa stazione di Ostiglia, inaugurata nel 2008, \u00e8 posta sulla linea Bologna - Verona.\nLa vecchia stazione era posta sul tracciato originario della linea, abbandonato in seguito all'attivazione di una variante a doppio binario. Fu capolinea della ferrovia Treviso-Ostiglia, definitivamente smantellata nel 1997.\nTra il 1884 e il 1934, il paese fu stazione terminale della tranvia Brescia-Mantova-Ostiglia. Il fabbricato dell'impianto si trovava nei pressi dell'ingresso dello zuccherificio che sorgeva nei pressi dell'argine del Po.\nCollegamenti esterni.\nhttp://www.santuariodellacomuna.altervista.org/"}
{"id": "37112", "revid": "125252334", "url": "https://it.wikipedia.org/wiki?curid=37112", "title": "Agugliaro", "text": "Agugliaro (\"Aguj\u00e0ro\" o \"Lagugi\u00e0ro\" in veneto) \u00e8 un comune italiano di abitanti della provincia di Vicenza in Veneto. Si trova nel Basso Vicentino, ai confini con la provincia di Padova. \u00c8 ubicato fra i Colli Berici ed i Colli Euganei.\nGeografia fisica.\nTotalmente pianeggiante e ricco di canali si trova fra i Colli Berici e i Colli Euganei.\nOrigini del nome.\nIl nome della localit\u00e0 deriva presumibilmente dal latino \"aquillarium\", un chiaro riferimento alle acque di cui \u00e8 ricca la zona. \u00c8 infatti stretto il legame fra il paese e l'acqua, considerando il fatto che \u00e8 attraversato da vari canali e che un tempo vi passava anche il Bacchiglione, prima della rotta del fiume che i Vicentini perpetrarono a danno dei Padovani. In alcune mappe del XVI secolo, il paese viene riportato come \"Lagugiaro\".\nStoria.\nMedioevo.\nIl toponimo non consente di intravedere alcunch\u00e9 circa il castello, che pur dev'essere un tempo qui esistito; qualche indizio forse potrebbe essere rinvenuto nell'area delle antiche residenze dei Fracanzan e dei Pigafetta.\nL'unico documento che afferma l'esistenza del castello \u00e8 un atto di investitura, fatta dal vescovo Altigrado nel 1306 e confermata nel 1316 dal suo successore Sperandio) in favore di Donnino da Parma. Dal documento appare chiaro non solo che esisteva un antico castello con cinta, ma anche che tale castello era posto all'estremit\u00e0 del paese, ai confini con Nicol\u00f2 da Lozzo, in un centro primitivo di 23 casette, poi abbandonato forse a causa del fatto che il luogo era soggetto a frequenti inondazioni.\n\u00c8 anche difficile stabilire l'ubicazione esatta del castello; in ogni caso esso sorgeva a sud est del centro attuale, ai confini con Lozzo Atestino, dove anche il Pagliarino cita la presenza di un antico insediamento.\nPur ricadendo anch'esso nell'ambito del territorio che ora fa parte del comune di Agugliaro, non dovrebbe aver niente a che vedere con quello precedente il castello di Fojascheda del quale esistono minime tracce negli atti d'investitura vescovili dei secoli XIII e XIV, dove si legge spesso \"fossatum castelli\". Tale castello, presumibilmente gi\u00e0 scomparso nel XII secolo, doveva sorgere a sud ovest di Agugliaro ai confini con Noventa; nelle fonti storiche non se ne trova traccia, e si pu\u00f2 solo ipotizzare che si trattasse di un'opera sorta nel X secolo e posta a protezione dell'antica chiesa di San Marco.\nVerso la met\u00e0 del Trecento, durante la dominazione scaligera, il territorio di Agugliaro fu sottoposto, sotto l'aspetto amministrativo, al Vicariato civile di Orgiano e tale rimase sino alla fine del XVIII secolo.\nSimboli.\nLo stemma e il gonfalone del comune di Agugliaro sono stati concessi con il decreto del presidente della Repubblica del 13 gennaio 2003.\nMonumenti e luoghi d'interesse.\nArchitetture civili.\nAgugliaro \u00e8 conosciuto per le sue ville di notevole valore architettonico, in particolare:\nIl paese ha conosciuto un discreto sviluppo urbanistico negli ultimi anni. Nel piccolo centro storico annovera alcune abitazioni Liberty (residenze Usinabia, Beggiato, Prando), l'oratorio di San Bartolomeo (che un tempo faceva parte delle pertinenze delle Barchesse Pigafetta. Degne di nota le residenze Franchin in localit\u00e0 San Marco e Andriolo a Sopralacqua.\nGeografia antropica.\nFrazioni del comune di Agugliaro sono Finale e Sopralacqua.\nAltre localit\u00e0 o contrade sono Calliana, Capitello e Ponticelli.\nInfrastrutture e trasporti.\nIl territorio comunale \u00e8 attraversato dall'autostrada Valdastico che collega le province di Vicenza e Rovigo, e ospita il casello autostradale di Agugliaro.\nIl paese \u00e8 inoltre attraversato dalla ex strada statale \"Riviera dei colli Berici\"; sulla rete stradale il trasporto pubblico \u00e8 garantito da autocorse svolte dalla societ\u00e0 Societ\u00e0 Vicentina Trasporti (SVT).\nFra il 1887 e il 1979 la localit\u00e0 fu servita dalla stazione Ponticelli di Agugliaro della tranvia Vicenza-Noventa-Montagnana, gestita dalle Ferrovie e Tramvie Vicentine (FTV).\nAmministrazione.\nGemellaggi.\nNel 2012 il comune di Agugliaro ha aderito alla lista dei comuni gemellati con la fondazione \"Citt\u00e0 della Speranza\".\nAltre informazioni amministrative.\nIl territorio comunale risulta dall'unione amministrativa fra l'antico comune di Fojascheda, che si trovava nell'attuale localit\u00e0 San Marco, ed il comune di Agugliaro."}
{"id": "37113", "revid": "61051", "url": "https://it.wikipedia.org/wiki?curid=37113", "title": "Albettone", "text": "Albettone (\"Albet\u00f3n\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nIl comune si colloca all'estremit\u00e0 sudorientale della provincia di Vicenza. Si caratterizza come una zona pianeggiante su cui sorgono isolati alcuni modesti rilievi, ultime propaggini dei colli Berici a brevissima distanza dai colli Euganei.\nIl capoluogo comunale (19 m s.l.m.) sorge nella parte occidentale del territorio ed \u00e8 dominato da un gruppo di colline piuttosto articolato (monte del Cogolo, 85 m; monte San Giorgio 100 m; monte Castellaro 107 m). \u00c8 attraversato dal canale Bisatto, principale corso d'acqua che si muove grossomodo in direzione nordovest-sudest.\nLa frazione Lovertino (39 m) \u00e8 posta pi\u00f9 a sudest e si trova ai piedi del monte Santo (143 m, massima altitudine). La localit\u00e0 Lovolo (20 m), presso l'angolo nordest, \u00e8 pure sovrastata da un piccolo dosso (49 m).\nOltre al gi\u00e0 citato Bisatto, sono presenti numerosi altri scoli e canali legati alla bonifica del territorio.\nOrigini del nome.\nIl nome Albettone deriverebbe da \"Al Betone\", da \"bodo\" (fossato), in riferimento quindi alla presenza di corsi d'acqua.\nStoria.\nEpoca antica.\nLa sola testimonianza del fatto che il territorio di Albettone fosse abitato anche in epoca preistorica \u00e8 una scheggia silicea a forma di lancia, trovata nel 1935 nella valletta sotto la chiesa vecchia di Lovertino e conservata nel Museo Atestino di Este.\nSono stati invece ritrovati reperti dell'epoca romana attorno alla chiesetta dei Santi Vito e Modesto: frammenti di anfore, pezzi di spade, pietre grezze, sagomate e lavorate, e molti cocci laterizi (embrici, tegoloni, mattoni). Esistono anche notevoli tratti di fondazioni fatte in scaglia mista a cocci di embrici romani messi in calce, strati di pavimenti e parti di mosaici, fondazioni che si prolungano in direzione est fino agli \"Absidi\". \u00c8 probabile che in epoca romana qui sorgesse un abitato; si \u00e8 anzi supposto che il nome Melia fosse legato a quello della via consolare romana Emilia Altinate, un braccio della quale probabilmente attraversava la distesa pianeggiante tra gli ultimi dossi dei Berici e i prospicienti Euganei.\nMedioevo.\nAlbettone viene ufficialmente nominato per la prima volta nel 983, in un privilegio con il quale il vescovo di Vicenza Rodolfo donava al monastero benedettino dei Santi Vito e Modesto alcune massarie.\nIl territorio \u00e8 attraversato dal canale Bisatto, scavato intorno al XII secolo dai vicentini per incanalare le acque del Bacchiglione a danno dei padovani. Il Bisatto, antica via di comunicazione in epoche in cui le vie fluviali erano pi\u00f9 importanti di quelle di terra, rivest\u00ec un'importanza fondamentale per l'economia locale, in quanto permetteva l'agevole invio nelle citt\u00e0 della pietra calcarea, assai abbondante in queste zone, dalla quale si ricavava la calce idraulica. Per controllare il traffico commerciale, vennero costruite lungo il canale varie torri, e una di queste - la \"Colombara\" - \u00e8 ancora esistente e restaurata; durante la dominazione veneziana essa fu la torre di guardia del porto di Albettone.\nL'esistenza di un castello vescovile ad Albettone sin dal X secolo \u00e8 provata da diplomi imperiali di Ottone III dell'anno 1000 e di Federico II del 1220 - che lo esentavano dalla tassa del fodro - nonch\u00e9 dall'atto di donazione fatta da Enrico IV nel 1084 al vescovo di Vicenza Ecelino.\nI cronisti vicentini dell'epoca sono concordi nell'affermare che il castello in questione venne distrutto durante le guerre dei secoli XIII e XIV tra vicentini e padovani. Probabilmente esso non fu pi\u00f9 ricostruito; nei vari documenti delle epoche successive, infatti, non se ne fa pi\u00f9 menzione.\nSecondo la tradizione locale, il castello sorgeva sulla sommit\u00e0 del colle che tuttora conserva il nome di Castellaro e che sovrasta la chiesa parrocchiale di Santa Maria; ancora verso la met\u00e0 del Novecento ne erano visibili i resti.\nVerso la met\u00e0 del Trecento, durante la dominazione scaligera, il territorio di Albettone fu sottoposto, sotto l'aspetto amministrativo, al Vicariato civile di Barbarano e tale rimase sino alla fine del XVIII secolo.\nEpoca moderna e contemporanea.\nAlbettone \u00e8 arricchito da alcune ville di notevole interesse storico ed artistico.\nGeografia antropica.\nDel Comune di Albettone fa parte la frazione di Lovertino, con una popolazione di circa 200 abitanti. Rispettivamente di 200 e di 110 abitanti sono le localit\u00e0 Lovolo e Castello.\nAltre localit\u00e0 o contrade del Comune sono: Burchia, Burchietta, Dall'Armellina, Lovolo Vicentino, Milan, Ponti Nuovi, Quari, Ramin e Strada Pozzetto.\nInfrastrutture e trasporti.\nAlbettone \u00e8 attraversata dalla ex strada statale \"Riviera dei colli Berici\"; sulla rete stradale il trasporto pubblico \u00e8 garantito da autocorse svolte dalla societ\u00e0 Societ\u00e0 Vicentina Trasporti (SVT).\nFra il 1887 e il 1979 la localit\u00e0 fu servita dalla fermata Ponte Botti-Albettone della tranvia Vicenza-Noventa-Montagnana, gestita dalle Ferrovie e Tramvie Vicentine (FTV).\nAmministrazione.\nGemellaggi.\nNel 2012 il comune di Albettone ha aderito alla lista dei comuni gemellati con la fondazione \"Citt\u00e0 della Speranza\"."}
{"id": "37114", "revid": "399", "url": "https://it.wikipedia.org/wiki?curid=37114", "title": "Alonte", "text": "Alonte (\"Alonte\" in veneto) \u00e8 un comune italiano di abitanti della provincia di Vicenza in Veneto.\nToponimo.\nIl toponimo pu\u00f2 essere rinviato ad un termine prelatino \"lonta\" \"buca fonda\"; tuttavia pu\u00f2 anche essere inquadrato nelle denominazioni idronimiche diffuse in Europa. Si pu\u00f2 infatti confrontare con una forma \"alont\"- (lettone \"alu\u00f4ts\" \"sorgente\", lituano \"Alanta\" nome di fiume), che compare con diverso vocalismo nell'idronimo \"Alento\", alla cui origine \u00e8 stata posta una base \"al\"- \"scorrere\".\nStoria.\nSul colle che sovrasta Alonte sono stati rinvenuti, in una piccola necropoli rupestre (IV-VI secolo a.C.) strumenti di selce, terrecotte e frammenti metallici.\nSul versante meridionale del colle si possono osservare una serie di antiche fosse funerarie scavate nella roccia. Ben visibili sono otto tombe di forma rettangolare.\nIl nome del paese si trova per la prima volta citato in antichi documenti medioevali.\nNel 753 il nome appare in un manoscritto, e riappare assieme a quello della frazione Corlanzone nel 1545 in un documento relativo ai beni donati al vescovo di Mantova dal marchese Almerico.\nNegli ultimi anni del IX secolo, durante le invasioni degli Ungheri, sembra accertato che ad Alonte esistesse un sistema di fortificazioni che comprendeva la chiesa parrocchiale, che perci\u00f2 un tempo era detta \"Santa Maria del castello\".\nScarse notizie si hanno del castello medioevale, di cui esiste oggi qualche traccia, forse distrutto intorno al 1312 o al 1313, durante le lotte di Vicentini e Scaligeri contro i Padovani. Il Macc\u00e0 ricorda che nel 1312 il villaggio di Alonte fu devastato ed incendiato, tanto che \"stando in Lonigo miravasi il fumo di questo incendio\".\nIn epoca scaligera ad Alonte ebbe propriet\u00e0 la nobile famiglia vicentina dei Proti, a cui poi subentrarono i Traversi. Vi furono infeudati i Fracanzani, gi\u00e0 dal 1315 feudatari di Orgiano, al cui vicariato Alonte era alternativamente collegato.\nL'antica chiesa di Alonte, citata nelle \"rationes decimarum\" del 1297-1303, sorse sul castelliere, fuori dal borgo.\nAccanto all'edificio sono visibili ancora oggi delle spesse muraglie. La chiesa, poi, nel 1631 venne ricostruita e dedicata a San Biagio. Rest\u00f2 chiesa parrocchiale fino al 1878, quando fu abbandonata perch\u00e9 pericolante.\nNel 1868 si avvi\u00f2 la costruzione della nuova parrocchiale, progettata dall'ingegnere Antonio Trevisan ed innalzata all'interno del paese; sub\u00ec poi modifiche e restauri nel 1935 ed anche pi\u00f9 recentemente. All'interno l'unica navata circolare \u00e8 sovrastata da una luminosa cupola semisferica.\nOltre all'altare maggiore, l'interno presenta due altari, uno con una pala di san Biagio e l'altro con la statua della Madonna col Bambino, risalente al 1892.\nNel centro della frazione di Corlanzone (il cui nome deriva da \"curtis\" di Lanzone) troviamo la chiesa dedicata a San Michele Arcangelo. I nomi del luogo e del santo sono testimonianza della presenza di una curtis longobarda.\nIl territorio di Alonte, fertile e verdeggiante, era prescelto da nobili famiglie veneziane come luogo di villeggiatura nel XVI secolo.\nL'unica villa rimasta del periodo \u00e8 Villa Trevisan, un tempo appartenente ai nobili Giustinian, con un loggiato in stile gotico.\nEconomia.\nAlonte dispone di una importante zona industriale, situata a Sud del centro abitato lungo la strada provinciale \"San Feliciano\". In particolare ha sede in questa zona industriale un impianto produttivo della multinazionale svedese Alfa Laval (scambiatori di calore per impianti di aria condizionata e refrigerazione).\nAi confini tra il comune di Alonte e quello di Orgiano si trova una cava di calcare che serve la cementeria Italcementi di Monselice.\nInfrastrutture e trasporti.\nIl comune di Alonte \u00e8 servito dalla strada provinciale XIV, sulla quale il servizio di trasporto pubblico \u00e8 svolto con autocorse della societ\u00e0 Societ\u00e0 Vicentina Trasporti (SVT)."}
{"id": "37116", "revid": "767487", "url": "https://it.wikipedia.org/wiki?curid=37116", "title": "Altissimo (Italia)", "text": "Altissimo (\"Alt\u00ecsimo\" in veneto) \u00e8 un comune italiano di abitanti della provincia di Vicenza in Veneto. Fa parte del Parco della Lessinia.\nGeografia fisica.\nIl centro del paese \u00e8 posto nella valle del Chiampo a 672 metri sul livello del mare.\nStoria.\nL'abitato si \u00e8 sviluppato nel XIII secolo in seguito alla colonizzazione di popolazioni di etnia tedesca (i cosiddetti cimbri), anche se l'organizzazione civile ed ecclesiastica della zona va collocata nel periodo precedente. Il 5 febbraio 1287 il cimbro Olderico da Altissimo stipul\u00f2 un contratto con il vescovo di Verona Bartolomeo della Scala, diventando gastaldo del territorio.\nLe notizie del periodo medievale sono in realt\u00e0 poche e si riferiscono per la maggior parte alla chiesa di San Nicola e alle contrade Molino e Costa; non vi \u00e8 alcuna traccia della presenza di castelli.\nNel 1336 Altissimo partecip\u00f2 alle lotte contro Mastino II della Scala, al fianco di Padova e Venezia. Agli Scaligeri successero, nel 1387, i Visconti e, infine, la Repubblica di Venezia (1404).\nDurante il dominio della Serenissima si pass\u00f2 da un'economia di sussistenza basata su piccoli e medi proprietari locali a un'economia di profitto monopolizzata da nobili e borghesi.\nPassato il convulso periodo napoleonico, Altissimo divenne comune del Regno Lombardo-Veneto inquadrato nel distretto di Arzignano della provincia di Vicenza, situazione che si \u00e8 sostanzialmente mantenuta sino ai nostri giorni.\nDegno di nota il periodo della seconda guerra mondiale. Dopo l'armistizio di Cassibile, la popolazione soccorse numerosi soldati sbandati che passavano per la zona. Inoltre, all'inizio dell'ottobre 1943 nacquero le prime formazioni partigiane che ebbero l'appoggio di molte famiglie locali, pur rischiando le rappresaglie nazi-fasciste. Nei giorni successivi alla fine del conflitto, il paese fu attraversato da soldati tedeschi in ritirata: alcuni vennero affrontati e disarmati, altri depredarono case e fecero ostaggi."}
{"id": "37117", "revid": "125739989", "url": "https://it.wikipedia.org/wiki?curid=37117", "title": "Arcugnano", "text": "Arcugnano (\"Arcugn\u00e0n\" in veneto) \u00e8 un comune italiano di abitanti della provincia di Vicenza in Veneto.\nSi tratta di un comune sparso in quanto la sede comunale non si trova nell'omonima localit\u00e0 ma nella vicina Torri.\nGeografia fisica.\nTerritorio.\nLe rocce, nella maggioranza carbonati, di cui consta l'ossatura dei Colli Berici, inducono ad attribuire un'origine marina al sistema collinare. Si aggiunga il ritrovamento di numerosi organismi, animali e vegetali, allo stato fossile (molluschi, ricci di mare, coralli, alghe, ecc.).\nSi ipotizza quindi che la successione degli strati rocciosi sia l'esito di un lento e costante processo di deposizione di sabbie, fanghi e frammenti di gusci di molluschi sul fondo di un mare tropicale caldo.\nNel 1841 il geologo \"C. V. Catullo figlio\" studia un giacimento di basalto nei pressi dei \"Margaritoni\", ossia Villa Margherita (Arcugnano centro) e descrive cos\u00ec la particolarit\u00e0:\n\"\"Ad Arcugnano, presso Vicenza, il basalte [sic] emerse fra il calcare grossolano, lo sconvolse, e giunse con le sue teste fino alle cime de' monti, producendo quelle maravigliose alternative di ammassi stratiformi di rocce piriche e di rocce nettuniche, che il geologo ha sotto i piedi, quando dal santuario di monte Berico si reca ai Margaritoni, e di l\u00e0 ad Arcugnano. Di questo fenomeno, e delle bombe basaltiche accatastate dentro la roccia pirica appi\u00e8 d'un rialto che si vede ai Margaritoni, nessuno si \u00e8 dato ancora la briga di parlarne\" \".\nFlora.\nLa flora berica \u00e8 caratterizzata da vegetazione termofila, di ambiente a clima caldo, o microterme, solite a vivere ad altitudini ben superiori. Questa situazione \u00e8 imputabile alle enormi variazioni climatiche cui \u00e8 stato sottoposto il luogo nel corso di milioni di anni: nell'Era glaciale si \u00e8 probabilmente formata una flora microterma, accostata ad una vegetazione termofila nell'era subito successiva con un progressivo riscaldamento del globo.\nPianta caratteristica della zona \u00e8 il lino delle fate, inserito in un contesto saturo di flora euroasiatica. La castagna d'acqua \u00e8 una pianta autoctona che vive nel lago di Fimon.\nFauna.\nScomparsi ancora nell'antichit\u00e0 i grandi animali come il lupo, l'orso bruno, la lince, diversi mustelidi, il cervo, oggi sono presenti le seguenti specie (tra parentesi tonde sono riportati in corsivo i nomi comuni dialettali):\nStoria.\nIl territorio amministrato nel passato dal Comune di Arcugnano \u00e8 molto diverso e soprattutto molto limitato nell'area amministrativa rispetto alle dimensioni odierne. Nel riassunto terremo conto anche delle testimonianze riguardanti i territori amministrativi degli ex Comuni di Fimon, Lapio, Pianezze, Pilla e Villabalzana.\nPreistoria e Paleoveneto.\nLe testimonianze di presenza umana nel territorio risalgono alla preistoria, con i ritrovamenti di palafitte e canoe e di un insediamento neolitico (Molino Casarotto) nelle Valli di Fimon. Molti reperti della zona sono a tutt'oggi conservati nel Museo naturalistico e archeologico di Santa Corona di Vicenza e rapportano la vita legata alla presenza di un grande lago chiamato \"lago di L\u00f2ngara\", ritiratosi per motivi diversi gi\u00e0 alla fine del Quattrocento. Tra i primi studiosi a interessarsi alle vicende preistoriche delle valli troviamo il nome di Paolo Lioy.\nL'epoca romana.\nDel periodo romano, cio\u00e8 dal 157 a.C., quando Vicetia e il suo ambito di influenza furono annessi a Roma, non vi sono notizie n\u00e9 testimonianze sostanziali sul territorio di Arcugnano. Dal 7 d.C. il territorio \u00e8 parte della Regio X Venetia et Histria.\nAlto Medioevo.\nNon ci sono notizie su Arcugnano nelle varie dominazioni che si susseguono nell'odierno territorio della Provincia di Vicenza e con il capoluogo berico sar\u00e0 via via sottomesso alla Marca di Aquileia e Verona (951-1077), parte del Sacro Romano Impero.\nNel 1001 si costituisce il Principato vescovile di Vicenza sui modelli di Trento e Aquileia. Dal 1095-1167 si costituisce la Marca di Verona e infine Vicenza si proclama libero comune e partecipa assieme a Verona, Padova e Treviso alla Lega Veronese guidata da Venezia dal 1164. La Lega veronese aderir\u00e0 nel 1167 alla Lega Lombarda ponendo fine alla Marca di Verona.\nBasso medioevo.\nDal XII al XIV secolo Vicenza cadde sotto il controllo di diverse signorie. Un ruolo importante lo ebbero i vescovi e i vari rappresentanti della famiglia degli Ezzelini. Dopo una travagliata lotta contro la signoria di Ezzelino III da Romano, Vicenza capitol\u00f2 ai padovani; successivamente pass\u00f2 sotto il dominio degli Scaligeri di Verona e di quello dei Visconti di Milano.\nRisalgono a questo periodo le prime menzioni dell'\"ecclesia de Arquiniano\". La pi\u00f9 antica notizia storica \u00e8 del 1185, anno in cui il vescovo di Vicenza Pistore concede le decime di Arcugnano e Pilla ai Canonici della Cattedrale. Nel 1186 papa Urbano III concede il Privilegio ai Canonici della Cattedrale sulla Chiesa parrocchiale di Arcugnano, cosa riconfermata nel 1206 da papa Innocenzo III. Come scrive Dal Lago, l'antica parrocchiale era sita nel luogo dove ancora sorge \"sulla sella tra il monte Cucco e Pilla, nel punto di diramazione di tre valli\", ossia la Val dei Bianchi, la Valle dei Vicari e la F\u00f2ntega. Nel 1227 viene invece menzionata Santa Giustina come patrona del paese (come riporta lo storico Gaetano Macc\u00e0).\nRisale al 1353 il primo nome di rettore della chiesa di Santa Giustina, il presbitero Nicol\u00f2 da Magr\u00e8.\nLa Repubblica di Venezia.\nDopo che Vicenza e il suo territorio si offrono alla Serenissima nel 1404, atto noto come \"dedizione a Venezia\", il lago di Longara viene prosciugato e il suo bacino non \u00e8 pi\u00f9 sfruttato per la pesca, ma riconvertito alle coltivazioni. La ricchezza di pesce marino proveniente dalla costa declassa quello lacustre.\nNel 1540 la chiesa di Santa Giustina \u00e8 ridotta molto male e il vescovo la fa chiudere.\nA quanto risulta il campanile era attiguo alla chiesa e questo edificio arriv\u00f2 sino alla ristrutturazione degli inizi del XIX secolo.\nNel 1623 viene piantato il cipresso vicino alla canonica, ancora esistente.\nIl periodo napoleonico.\nNel 1797 Napoleone Bonaparte mette fine alla Repubblica di Venezia, poi, a causa del Trattato di Campoformio, cede i territori veneti e friulani all'Arciducato d'Austria.\n\"La Provincia Veneta (1798-1805)\". Il Veneto e il Friuli vennero incardinati dai nuovi dominatori austriaci del Sacro Romano Impero in Provincia Veneta, in una breve parentesi di sette anni, prima del ritorno di Bonaparte.\n\"Il Regno d'Italia (1805-1814)\". La riconquista di Napoleone dei territori dell'ex Serenissima, coincise con l'ordinamento geoamministrativo basato sui corsi d'acqua e divisi in unit\u00e0 chiamate \"Dipartimenti\", a loro volta suddivisi in \"Distretti\" e questi ultimi in \"Cantoni\", insiemi composti dai \"Comuni\".\nVicenza divenne capoluogo del Dipartimento del Bacchiglione (1806-1814). Gli allora \"Comuni\" di Arcugnano, Fimon e Pianezze del Lago (ai quali si aggiungono di fatto Lapio, Pilla e Villabalzana) fecero parte del \"Distretto I\" e del \"Cantone I\" entrambi afferenti a Vicenza.\nL'odierno territorio del Comune di Arcugnano nel 1813 era suddiviso in sei municipi. Secondo la descrizione di Gaetano Macc\u00e0, le pertinenze erano divise nel seguente modo:\nRegno Lombardo-Veneto.\nDurante la seconda dominazione asburgica, con il nuovo titolo di Impero d'Austria, i possedimenti italiani sottomessi a Vienna sono definiti Regno Lombardo-Veneto (1814-1866).\nIn questo lungo periodo il dato saliente sono le rivolte antiaustriache che culminano nei moti risorgimentali del 1848 e collaterali alla Prima guerra di indipendenza italiana.\nIl Risorgimento.\nIl borgo di Arcugnano \u00e8 legato a un fatto, poco pi\u00f9 di un aneddoto, che risale alle giornate risorgimentali di Vicenza del 1848 contro l'occupazione asburgica. In un libro dedicato alle guerre italiane del 1848, lo storico Luigi Scalchi, nel capitolo intitolato \"Le tre giornate di Vicenza, 20, 21 e 24 maggio\", ricorda:\n\"\"Speravano i vicentini che gli austriaci o fossero scorati o fossero chiamati a difendere Peschiera: quando nel d\u00ec 23 dalla torre altissima fu visto sollevarsi presso Montebello un immenso polverio prodotto dalla marcia di fanti e cavalli. Erano ventiquattromila uomini con cinquantaquattro pezzi di artiglieria. Una parte di questo esercito prendeva a minacciare le alture dei colli Berici; ma l'acqua che quasi allagava i campi, i difensori d'Arcugnano posti allo sbocco di quelle strade montane, i militi che vegliavano alla Bella Guarda, e Durando che ovunque provvedeva, impediva agli avversari di acquistare quella posizione. Alla Madonna del Monte Berico era stato mandato il Battaglione del 2\u00ba reggimento estero: alla barricata a porta S. Croce e sulle mura adiacenti il 1\u00ba battaglione del 1\u00ba reggimento estero con alla testa il maggiore Balletta: il 2\u00ba battaglione del 1\u00ba reggimento estero col maggiore de Gluz (meno la seconda compagnia de' granatieri e la seconda dei fucilieri tenuta in riserva) a S. Croce esso ancora: al colle Barbato i bersaglieri del Po capitanati da Mosti coi militi dei fratelli Fusinato.\"\"\nIl 10 giugno 1848, l'esercito austroungarico del feldmaresciallo il generale Josef Radetzky composto da truppe croate e slovene comandate dal generale Karl von Culoz, lungo la marcia che da Brendola porta a Monte Berico per sedare le rivolte in atto a Vicenza, saccheggia la Parrocchiale di Santa Giustina di Arcugnano, asportando paramenti sacri e preziosi. Dopodich\u00e9 il generale stabilisce il proprio comando presso Villa Franceschini Pasini, sita nel medesimo centro. Secondo alcune fonti che riporteremo alla voce \"Villa Franceschini Pasini Canera di Salasco\", la villa fu danneggiata dalle truppe asburgiche.\nLa prima guerra mondiale.\nIl territorio di Arcugnano risulta essere parte del sistema di retrovia e ricovero durante gli anni di guerra, ed eventuale fronte d'emergenza. Secondo alcune testimonianze, Villa Montanari fu adibita a ricovero per le truppe alleate inglesi.\nRimangono alcune opere di quel periodo: la Strada militare che collega in andamento l'odierna Torri con Arcugnano inerpicandosi sul versante orientale del Monte Cucco; sono visibili alcuni resti di un trinceramento sul Monte Bollon (verso Nord-ovest) e il basamento di una teleferica. Arcugnano e i Colli Berici avrebbero accolto una linea di resistenza nel caso le truppe asburgiche avessero invaso le valli del Vicentino.\nLa seconda guerra mondiale e la Resistenza.\nLo scrittore vicentino Luigi Meneghello racconta che, sopravvissuto a due rastrellamenti nazifascisti, dal luglio all'autunno 1944, ricostruisce la banda partigiana degli studenti universitari, prima nella zona dei monti vicentini, poi sui colli Berici nell'area del lago di Fimon.\nMonumenti e luoghi d'interesse.\nArchitetture religiose.\nChiesa di San Giovanni Battista.\nLa chiesa di San Giovanni Battista \u00e8 la chiesa parrocchiale della frazione di Pianezze, costruita tra il 1876 e il 1877.\nChiesa parrocchiale di Santa Giustina.\nParrocchiale di Arcugnano, 1824-1826. A partire dal 1824 avviene la ristrutturazione dell'antica chiesa che viene ingrandita per soccorrere l'accrescimento della comunit\u00e0. Le forme sono neoclassiche; la facciata \u00e8 di composizione lineare ed essenziale: un grande timpano con decorazione dentata aggettante sostiene ai vertici tre statue; sotto il timpano quattro lesene accoppiate, in stile ionico baroccheggiante, sono collegate da due festoni di frutta in pietra ad altorilievo; dividono la facciata in tre campi verticali. Al centro c'\u00e8 un tondo a mo' di rosone cieco, posto sopra il portale timpanato. Sotto entrambi i festoni sono due spazi decorativi rettangolari ciechi dalla cornice liscia, ove al posto degli angoli vi sono delle convessit\u00e0 dal sapore rococ\u00f2; sottostanti altri due spazi incorniciati rettangolari di diverse misure. L'interno \u00e8 a navata unica rettangolare; l'abside \u00e8 a pianta mistilinea trapezoidale, la cupola absidale, a sesto ribassato, \u00e8 invisibile dall'esterno; tre gli altari barocchi decorati a tarsia di marmo. Il sagrato della chiesa \u00e8 sopraelevato rispetto alla strada e vi si ascende per mezzo di una gradinata. Restaurata nel 2001.\nIl campanile, iniziato nel 1838 e concluso nel 1845, \u00e8 alto 45 metri. Presenta una base a tronco di piramide, mentre il fusto \u00e8 a sezione quadrangolare, sormontato da una cella campanaria a quattro luci ad arco, decorato ad ogni angolo da lesene ioniche; il vertice \u00e8 coronato da una guglia che sormonta una \"cupola a cipolla\" in stile alpino, sostenuta da un tamburo ottagonale con feritoie aperte quadrangolari e culmina con una croce in metallo con banderuola che riporta l'acronimo IHS. Restaurato nel 2005.\nAll'interno, un \"Cristo Patiens\" del XV secolo circa, a bassorilievo di anonimo in pietra scura di Nanto, conservato nell'area presbiterale a destra dell'altare maggiore della Chiesa parrocchiale di Santa Giustina ad Arcugnano. Presenta un Cristo flagellato, gi\u00e0 coronato di spine che emerge col busto da una cornice, affiancato da due cherubini, con le braccia conserte in prossimit\u00e0 dei polsi incrociati sull'addome; la figura \u00e8 racchiusa nella concavit\u00e0 di una conchiglia. Incornicia la dolente figura un arco decorato nella cornice con semplici motivi modulari; le lesene all'interno sono ornate a motivi fitomorfici. In basso al centro un pertugio quadrangolare indica il tabernacolo.\nSi cita poi una \"Madonna con Bambino\", seconda met\u00e0 del XVI secolo, scultura in tela e gesso policromi. Conservata presso la Parrocchiale di Arcugnano, dopo un recente restauro \u00e8 stata trasferita presso il Museo Diocesano di Vicenza dov'\u00e8 tuttora conservata.\nParrocchiale di Perarolo.\nLa torre campanaria (1911) \u00e8 in stile neogotico e a pianta ottagonale, progettata da Vittorio Barichella. Colpita da un fulmine agli inizi degli anni 1980, \u00e8 stata ricostruita nelle forme precedenti.\nChiesa di Santa Margherita dei Berici.\nDel XIV secolo, situata lungo la Dorsale dei Berici si affaccia sulla Valle della Fontega; \u00e8 una costruzione di piccole dimensioni ad una navata absidata con struttura a capanna. Sulla facciata un piccolo occhio a mo' di rosone sovrasta l'entrata principale. Sito:\"Villa Margherita, Arcugnano centro\".\nDa ricordare il ciclo di affreschi del XV secolo attribuiti a Battista da Vicenza con influenze tardogotiche, che rappresentano i dodici apostoli dipinti nel catino absidale, con gli attributi iconografici per aiutarne l'identificazione. Al centro, all'interno di una cornice a mandorla, si nota un Cristo Pantocratore, ai lati i simboli zoomorfici degli evangelisti.\nSulla parete verticale che inscrive l'arco absidale vi \u00e8 una Annunciazione e, in un piccolo tondo sopra la chiave di volta, \u00e8 raffigurato il Padre Eterno.\nA fianco dell'entrata laterale risulta difficile la lettura di un'altra figura di vescovo; la direzione verso la valle di Sant'Agostino farebbe pensare alla rappresentazione di quest'ultimo. La composizione ricorda vagamente la stasi della pittura bizantina, anche se si sentono le influenze dei giotteschi. Lo stato odierno delle pitture \u00e8 pessimo. Sito:\" Villa Margherita, Arcugnano centro\".\nChiesa di Santa Maria della Neve e San Rocco.\nDel XVI secolo. Le forme esterne della chiesa odierna sono principalmente cinquecentesche, ma il sacello \u00e8 gi\u00e0 esistente, secondo documenti, alla fine del Duecento.\nDapprima dedicata alla Madonna della Neve (documenti del 1418-1443), dopo la peste \"manzoniana\" del 1630, fu ridedicata a San Rocco, al quale va la devozione delle vittime delle epidemie. La chiesa \u00e8 attorniata da un recinto in muratura, comprendente l'antico cimitero, e dominata da un piccolo campanile intradosso. Sito:\" Villa di Fimon \".\nOratorio della Madonna della Pace.\nXVIII secolo, presso \"Villa Borgnini Monza Vidi Todescan Gozzi\". Semplice cappella dalla facciata vagamente verticalizzante coronata da un frontone triangolare, nel quale \u00e8 inscritto un fregio che raffigura una stella a otto punte, e da tre statue; una breve scalinata conduce all'ingresso incorniciato da architrave. L'abside \u00e8 a pianta semicircolare. Sito: \"Pilla, Arcugnano centro.\"\nOratorio di San Pietro.\nL'Oratorio di San Pietro del 1706, presso la \"Contrada Zanchi\", \u00e8 un piccolo gioiello barocco nell'accezione classicheggiante vicentina; l'aula \u00e8 quadrangolare, decorata da numerose stature in pietra di Vicenza o dei Colli Berici. La facciata presenta un timpano mistilineo arrotondato e appiattito nel vertice, coronato da tre statue poste simmetricamente; al centro della parete si apre un rosone trilobato che richiama il trifoglio e che lascia intravedere all'interno un gruppo scultoreo chiamato il \"Presepe\". Il portale \u00e8 sormontato da un timpano ad arco spezzato, al centro del quale vi \u00e8 un gruppo scultoreo bisognoso di restauro.\nAll'interno, il presepe del 1706, opera a tuttotondo di Giacomo Cassetti. La composizione si staglia sulle quinte teatrali date dalla posizione rialzata, nella controfacciata nello spazio del rosone trilobato. Al centro la madonna orante genuflessa guarda Ges\u00f9 deposto sulla mangiatoia, alla sinistra \u00e8 seduto San Giuseppe, mentre quattro pastori dietro Maria contemplano il bambino; sulla destra della composizione altri due pastori, il bue e l'asino; tre putti volteggiano sul gruppo incorniciato da una lunetta. L'Oratorio contiene altre statue della bottega del Cassetti, allegorie delle virt\u00f9 teologali e figure di santi, nonch\u00e9 il busto del committente che osserva dalla controfacciata del manufatto l'aula. Sulla facciata esterna, sul timpano sopra la porta, campeggia la statua dell'Arcangelo Michele che infilza un demone; ai lati vi sono due angioli adagiati michelangiolescamente sulla curvatura del timpano. Sito: \"Contrada Zanchi, Arcugnano centro\".\nOratorio della Sacra Famiglia.\nOratorio della Sacra Famiglia del 1752, presso \"Villa Calvi\", in sobrio stile rococ\u00f2, dalle forme lineari e fortemente geometriche, presenta nella facciata un timpano nel quale \u00e8 inscritto un fregio ellittico decorato da cornici auricolari; al centro \u00e8 posta una finestra dalla cornice mistilinea, fortemente anticlassica, che sovrasta un portale elegante dal timpano spezzato, che inscrive una decorazione a conchiglia lapidea a rilievo. L'interno \u00e8 compromesso dal crollo del soffitto; nella parete opposta alla facciata \u00e8 un altare tardo barocco. Lo stato del manufatto \u00e8 gravissimo. Sito: \"Valle dei Calvi, Arcugnano centro\".\nOratorio di San Gaetano.\nOratorio di San Gaetano del 1790, presso la \"Contrada Sacco\", in stile neoclassico accorpato ad un altro edificio, e con il piano rialzato adibito ad attico. Restano soltanto le mura perimetrali e la facciata esterna, poich\u00e9 oggi \u00e8 la portineria di un albergo. Sito: \"Via Sacco, Arcugnano centro.\"\nOratorio di Santa Teresa.\nOratorio di Santa Teresa di Ges\u00f9 del 1771, presso \"Villa Vegre\". La piccola cappella presenta una struttura timpanata lineare; ai lati sostengono il timpano della facciata due lesene, al centro \u00e8 una finestra quadrangolare, anche il portale \u00e8 timpanato. Lo stato di conservazione \u00e8 buono. Sito: \"Contrada Vegre, Arcugnano centro\". Top\nArchitetture civili.\nVilla Anti.\nDel XV secolo, in stile tardogotico \u00e8 situata sul un dolce declivio in vista dell'Abbazia di Sant'Agostino; presenta dalla strada una \"barchessa\" del XVII secolo (ricovero di bestiame e attrezzi da lavoro agricolo) con un grande arco a tutto sesto. \"Sito: strada Breganzola, Arcugnano centro - Sant'Agostino\".\nVilla Bornigni Monza Vidi Todescan Gozzi.\nDella met\u00e0 del Seicento, il corpo centrale della villa presenta al pian terreno tre arcate cromaticamente accese dal cotto, sostenute da pilastri a bugnato; resa ben pi\u00f9 esile \u00e8 la loggia balaustrata soprastante, divisa in tre luci da colonne tuscaniche a fusto liscio. Costruita su un preesistente edificio del Quattrocento. Adibita ad abitazione privata. Sito: \"Pilla, Arcugnano centro.\"\nVilla Colonnese.\nDetta \"Amelia\", rimaneggiamenti del 1681 e del 1803, su una base del Cinquecento. Oggi in fase di riqualificazione secondo un progetto dell'architetto portoghese \u00c1lvaro Siza, dopo numerose manomissioni e ampliamenti anche pesanti che l'avevano trasformata in convento di clausura dal 1961. Sito: \"Villa Amelia, Arcugnano centro\".\nVilla Calvi.\nDel 1720 circa, edificio rurale settecentesco dalla facciata tripartita, il blocco centrale diviso da sette intercolumni. Presenta all'interno stanze affrescate con temi arcadici e soggetti pittoreschi della rovina e del paesaggio selvaggio cupo. Oggi gravemente compromessa da ristrutturazioni sconsiderate e irrispettose del modello originario. Sito: \"Valle dei Calvi, Arcugnano centro\".\nVilla Franceschini Pasini Canera di Salasco.\nVilla neopalladiana del 1770 per il setaiolo Girolamo Franceschini su progetto di Ottavio Bertotti Scamozzi, tra le pi\u00f9 sontuose dimore signorili del Veneto \u00e8 il manufatto pi\u00f9 importante della zona. Dal 1854 almeno fu propriet\u00e0 di Valentino Pasini.\nScrive Ruggiero Bonghi nella biografia dedicata al nuovo proprietario:\n\"\"Dal 1854 al 1858 [Pasini] pass\u00f2 in Venezia i soli mesi d'inverno, e il resto dell'anno nella sua villa d'Arcugnano, dimora pi\u00f9 che privata. Poco discosto da Vicenza, siede a ridosso dei colli Berici, cui nessuno ricorda senza chiamarli ameni. Il vasto e sontuoso palagio, d'architettura Palladiana, fu disegnato dal Bertotti-Scamozzi; e dalle grandi cancellate di ferro del giardino, che s'aprono sulla strada di Arcugnano, sino alla cima del poggio, e per i fianchi corrono viali di alberi sempre verdi, intersecati dai boschetti e dalle macchie de' fiori. Il Pasini amava cos\u00ec riposata e ricca dimora, e negli intervalli dei lavori che dava a s\u00e9 medesimo, si occupava a scancellarvi [\"sic\"] con amorosa diligenza gli enormi segni di barbarie ostinata e distruggitrice, che l'ira del soldato nemico vi aveva lasciato impressi nel 1848. E si dilettava a renderla sempre pi\u00f9 adorna e magnifica; che \u00e8 segno d'animo gentile, e cui gli studi severi ed aridi non hanno, come pur troppo sogliono, chiuso alle impressioni della natura ed al culto della sua schietta bellezza\"\".\nCon Valentina Pasini (alla quale \u00e8 intitolata la scuola materna del paese) la famiglia si estingue. Nuovo proprietario, fino alla met\u00e0 degli anni ottanta del Novecento, fu Giuseppe Canera di Salasco di famiglia nobile oriunda piemontese. Canera fu collezionista d'arte moderna sei-settecentesca, da allora la villa ospit\u00f2 una notevole collezione d'arte pittorica, finita all'asta nel 1986, dopo la morte del proprietario. Sito: \"Crosara Bassa-Villa Pasini, Arcugnano centro\".\nVilla Vegre.\nVilla Vegre, 1770 circa, di antica fondazione forse quattro-cinquecentesca; villa rurale, dotata di splendida loggia, i cui pilastri sono decorati con soggetti esoterici. Sito: \"Contrada Vegre, Arcugnano centro\".\nVilla Montanari.\nVilla Montanari, 1806-1857. La data di fondazione si fa risalire al 1806, ma non \u00e8 certa. Dal punto di vista architettonico ci troviamo dinanzi ad un neoclassicismo ottocentesco, che risente influenze neopalladiane, frequenti in opere di architetti settecenteschi veneti e soprattutto vicentini, che si riprendono nella struttura simmetrica e nei materiali economici (laterizio e pietra di Vicenza intonacati).\nIl corpo centrale presenta, al piano nobile, tre finestre balaustrate intervallate da due lesene ioniche, che troviamo accoppiate alle estremit\u00e0 del corpo medesimo. Nelle ali il ritmo che contraddistingue la facciata \u00e8 mantenuto dallo stesso numero di finestre per porzione, sormontate da timpani ad arco o triangolari che vengono intervallati, citando ad esempio le opere michelangiolesche del palazzo del Campidoglio a Roma.\nAll'interno, al piano terra si \u00e8 accolti da un ampio atrio affrescato a monocromi e da possenti colonne di mattoni intonacate, i pavimenti sono a tarsia. Nell'ampio cortile antistante si trovavano, come testimoniano carte topografiche dell'epoca napoleonica (1806), altri edifici; sull'architrave \u00e8 impressa una data \"MDCCCLVII\" (1857), e il restauro del manufatto ad opera del proprietario Teofilo Montanari. Sito: \"Villa di Arcugnano - Arcugnano centro\".\nTorre Romantica.\nTorre romantica, logge e serre di Villa Pasini, 1878-1884. La torre merlata di stile neoromanico, \u00e8 tipica del tardo romanticismo italiano e del citazionismo risorgimentale. Il movimento politico di liberazione ottocentesco, infatti, vedeva nel Medioevo e nell'autonomia comunale antimperiale un modello di libert\u00e0 per il Veneto oppresso dall'Impero austriaco. Il nuovo proprietario della villa, Valentino Pasini fu, assieme al fratello Lodovico (1804-1870), protagonista del moti antiasburgici del 1848. La torre, le logge e tutta l'ala nuova furono progettate da Antonio Caregaro Negrin. Sito: \"Crosara Bassa - Villa Pasini, Arcugnano centro\".\nCase di Siza.\nLe sette case di Siza, realizzate tra il 1998 e il 2005 dall'architetto portoghese \u00c1lvaro Siza nel parco di \"Villa Colonnese\", sono l'ultimo grande progetto degno di nota nel territorio arcugnanese. Sito: \"Villa Amelia - Arcugnano centro\".\nArchitetture militari.\nTorre pentagonale.\nManufatto del X secolo, a pianta irregolare, d\u00e0 il nome alla contrada di \"Torri di Arcugnano\"; secondo la testimonianza redatta nel tardo Cinquecento, Filippo Pigafetta scrive: \"veggendosi anco due torri iui presso nel colle, su la via del Tormeno\"; ai primi dell'Ottocento (Gaetano Macc\u00e0) dovevano esistere due torri di controllo e avvistamento, affiancate nelle due quote del monte Crocetta che domina la Val di Burra e la Valle della Fontega, sedi del grande \"lago di L\u00f2ngara\", ipotesi avvalorata anche da antiche mappe che rappresentano, in loco, due torri.\nLo stile \u00e8 grezzo: il basamento \u00e8 a blocchi di pietra lavorata a cubo mentre verso il vertice la costruzione \u00e8 a materiale misto; oltre alla pietra troviamo il laterizio intervallato in file orizzontali.\nRecentemente \u00e8 stata posta una croce di ferro sulla sommit\u00e0 del manufatto.\nLa situazione conservativa \u00e8 grave e bisognosa di restauro conservativo. Sito: \"Monte Crocetta, Arcugnano centro - Torri di Arcugnano\".\nSiti archeologici.\nL'unica testimonianza della romanit\u00e0 e del tardo impero consiste in alcuni resti pavimentali di una villa romana in zona collinare.\nSociet\u00e0.\nEventi.\nNella frazione di Perarolo sin dal 1992 ricorre il Memorial Gianfranco e Galileo, il torneo di calcio a 5 pi\u00f9 longevo dei Colli Berici istituito da Don Tarcisio Pirocca. Quest'anno sar\u00e0 l\u2019edizione numero 29.\nDal 14 novembre 2018 Arcugnano \u00e8 gemellato con Ugento.\nCultura.\nLetteratura.\nNella letteratura Arcugnano \u00e8 presente ne \"La tubbia del Menon\" (\"La trebbia di Menon\", quest'ultimo citato anche da Tassoni), un componimento in pavano, la lingua di Ruzante, della met\u00e0 del Cinquecento. Il testo \u00e8 comico, libertino e parodistico, di ambientazione bucolica e vagamente arcadica (prima della nascita dell'Accademia dell'Arcadia ufficiale), nel quale viene magnificata la bella Tietta abitante di Sacco, contrada di Arcugnano centro, teatro delle vicende e degli struggimenti amorosi di Menon; l'opera fu celebre in tutto lo Stato veneto.\nPi\u00f9 tardi, nel canto VIII de \"La secchia rapita\" di Alessandro Tassoni (1622), si legge:\nXXXVII\nTra gli ultimi letterati a definire i luoghi di Arcugnano fu il poeta vicentino Giacomo Zanella. Nella poesia \"Un mattino d'inverno sui colli Berici\" (1871) descrive il poggio di \"Villa Margherita\" e il sottostante, oggi prosciugato, piccolo laghetto della F\u00f2ntega.\nGeografia antropica.\nFrazioni.\nIl vasto territorio di Arcugnano comprende contrade, ivi disseminate, che hanno dignit\u00e0 di frazione anche se non possiedono il simbolo socio-religioso dato dalla parrocchiale; vale la pena segnalarle:\nnel territorio di Arcugnano centro, nella zona di collina troviamo a partire da nord: Costacolonna detta anche \"Tormenello\"; lungo la Dorsale dei Berici la zona \"Santa Margherita dei Berici\" o Villa Margherita, attorno al castello Rambaldi Calvi e all'antica chiesa di Santa Margherita; \u00e8 verso il paese la zona \" Villa Amelia\", con la vista sulla sottostante Valle della Fontega; si arriva quindi alla Crosara Bassa dominata dalla bellissima \"Villa Pasini\" sullo sbocco della via Breganzola, detta anche strada di Anti, per la presenza della quattrocentesca \"Villa Anti\"; lungo la Dorsale si arriva all'abitato di Villa di Arcugnano attorno all'ottocentesca Villa Montanari: un bivio porta alla contrada Sacco e alla Chiesa di Arcugnano; un sentiero, allora strada importante di comunicazione collega la Chiesa con Sacco sulla sommit\u00e0 del monte Cucco; oltre la chiesa di Arcugnano si arriva alle contrade della Crosara Alta e dei Paoloni.\nLa Valle dei Vicari \u00e8 un piano incastonato tra il colle di Villa di Arcugnano e il colle Bollon; sulla testata della valle (di origine carsica detta a recul\u00e9e, per le frane provocate dalle gallerie scavate dall'azione idrica che d\u00e0 vita alla valle stessa) \u00e8 situata la contrada Chiesa di Arcugnano, il cuore simbolico della localit\u00e0; il nome di questa valle \u00e8 dato dalla possessione dell'Abbazia di Sant'Agostino, poco distante dal sito, ma gi\u00e0 in territorio comunale di Vicenza.\nLa parte di Sant'Agostino in territorio comunale arcugnanese \u00e8 chiamata anche Nogarazza per la presenza di un grande albero di noce (in dialetto \"nog\u00e0ra\", qui declinato al dispregiativo che ne indica per\u00f2 la mole); l'abitato (piuttosto recente) si situa al termine della via Pilla, gi\u00e0 sede di un comune d'et\u00e0 napoleonica (Villa Gozzi): questa strada congiunge la valle alla Chiesa di Arcugnano.\nIn un'altra valle di Sant'Agostino troviamo Valle dei Calvi, oggi luogo in forte degrado, che comprende una villa settecentesca (Villa Calvi) caratterizzata da un ampio loggiato ad architravi oggi deturpato da uno sciagurato rimaneggiamento; la cappella gentilizia, poco distante, intitolata alla Sacra Famiglia, versa in una situazione disperata.\nNella Valle della Fontega, sede di un laghetto fino all'estrema bonifica del 1939, ricordo del pi\u00f9 grande lago ormai prosciugato, si allunga la contrada del Tormeno sorta di dogana del comune di Arcugnano; il caseggiato si snoda anche sotto il comune di Vicenza.\nIn altura troviamo la zona chiamata Spianzana, lungo la Dorsale dei Berici. Il nome \u00e8 forse di origine romana e legato alla propriet\u00e0 terriera, ad un fondo a solatio; collaterale alla Spianzana \u00e8 l'ultima contrada di Arcugnano centro, intitolata alla famiglia Zanchi, dominata dal prezioso sacello settecentesco intitolato a San Pietro, che ospita delle statue in pietra calcarea dei Berici, o pietra di Vicenza, tra le quali il gruppo che raffigura la Nativit\u00e0, conosciuto dai paesani come il Presepio.\nPerarolo dei Berici \u00e8 una frazione che sorge su un importante bivio della Dorsale berica; qui la strada si divide portando al sito fortificato di Brendola, o alla piazza agricola di Barbarano Vicentino. L'abitato \u00e8 caratterizzato dal campanile neogotico dell'architetto Vittorio Barichella; il nome \u00e8 oscuro e pare che si riferisca a pietre rotolanti nei cosiddetti scaranti, torrenti, che dal monte scendono nelle valli circostanti.Salendo verso Zovencedo (a Sud) si arriva a San Gottardo, santo nordico che ricorda che i colli furono colonizzati da maestri d'ascia tedeschi, come fu per l'Altopiano di Asiago, chiamati gergalmente \"cimbri\", ma in realt\u00e0 in maggioranza bavaresi.\nScendendo la strada vicinale delle \"Gasparasse\" si arriva all'antico sito, chiamato Villa di Fimon, sorta di pianoro alle pendici del Monte Castellaro; al centro dell'abitato troviamo la piccola chiesa dedicata a San Rocco, santo protettore delle epidemie, e la grande fontana lavatoio, oggi ristrutturata.\nDa questo sito si arriva alla frazione di Fimon, nome che non \u00e8 stato italianizzato. L'origine del toponimo \u00e8 data dalla presenza dell'antico lago che visto dall'alto sembrava un grande fiume (fiumone). La chiesa posta in un luogo rialzato \u00e8 scenografica; dall'abitato si snoda la gola della \"Valle dei molini\", ricca di cascine con mulino ad acqua, l'ultimo dei quali smise di funzionare negli anni ottanta del Novecento.\nLungo la valle di Fimon troviamo alcuni siti chiamati Covolo, ossia ghiacciaia, catino sotterraneo a bac\u00eco dove veniva conservata la neve che serviva da ghiaccio per i mesi caldi. Valdemarca, alle pendici di Lapio, luogo che ha dato vita ad un cognome autoctono, e sotto il monte Spianzana troviamo in piano le Casette e a mezza costa le Vegre (zone sassose bonificate dagli sterpi), una villa con piccolo sacello gentilizio.\nSotto il monte si arriva all'abitato recente di Torri (gi\u00e0 Val di Burra), contrada posta all'imbocco delle valli di Fimon, che fu scelta per trasportarvi la sede comunale quale crocevia di tutte le frazioni del comune. Attorno al municipio (Villa Salviati) sorge oggi un quartiere piuttosto anonimo e assolutamente privo di contatti con la natura e la tradizione, che si vuole caratterizzare con la costruzione di una piazza.\nDominano l'abitato il monte Crocetta, sul quale sorge un'antichissima torre poligonale dell'alto medioevo, una torre di avvistamento, che oggi versa in pessime condizioni e l'imponente monte Cucco, segnato dalla strada militare. Di fronte, il monte Bisortole, un tempo vera e propria isola nel lago, ospita un castelletto romantico.\nProseguendo verso Ovest troviamo Pianezze del Lago, frazione divisa in almeno tre contrade di importanza nominale, Grancare Basse, Grancare alte e Chiesa vecchia. Il nome \"pianezze\" evoca il terrazzamento naturale del colle sul quale sorge l'abitato, che digrada dalla valle del lago di Fimon fino al colli retrostanti, sui quali sorge la frazione pi\u00f9 remota del comune: Villabalzana. Villabalzana \u00e8 collegata alla Riviera berica (statale che congiunge Vicenza con il Sud della provincia), dalla strada di San Rocco.\nProseguendo in altura e superando la contrada Soghe e la testata della valle del lago di Fimon, si arriva a Lapio, promontorio che divide la valle del lago di Fimon dalla valle di Fimon frazione. Dalla parrocchia di Lapio dipende tuttora la frazione di Lago di Fimon, alla quale \u00e8 collegata da un'impervia strada; proseguendo verso Sud, sempre lungo la valle del lago, si arriva in Val Chegozzo: pianoro che d\u00e0 una visione in prospettiva dello specchio d'acqua. Tornando verso Torri di Arcugnano si arriva alla localit\u00e0 Monticello, segnalato da un piccolo colle dalla cima arrotondata a forma di panettone; di fronte troviamo l'ansa valliva della Val dei Bianchi alle pendici del monte Cucco, da cui si intravede la guglia a cipolla del campanile di Arcugnano.\nLocalit\u00e0 e contrade.\nIn ordine alfabetico:\nEconomia.\nL'economia \u00e8 sempre stata nella stragrande maggioranza agricola: il vitigno, il pi\u00f9 raro ulivo, gli alberi da frutto, sono stati alla base della sussistenza delle popolazioni di collina; per i valligiani invece l'agricoltura e la pesca hanno fatto la differenza.\nLa fine dello sfruttamento della cavatura della torba e del legname, attivit\u00e0 che hanno caratterizzato la faccia del territorio fino agli anni dell'industrializzazione massiccia, hanno ridato un volto verde e lussureggiante a queste colline dolci e a forma allungata, con pianori d'altura disegnati da radure coltivate. Oggi il turismo \u00e8 poco sviluppato all'infuori della gita domenicale al lago e del turismo alimentare, in virt\u00f9 dei numerosi ristoranti e trattorie presenti.\nAmministrazione.\nSegue un elenco delle amministrazioni locali."}
{"id": "37118", "revid": "37401", "url": "https://it.wikipedia.org/wiki?curid=37118", "title": "Arsiero", "text": "Arsiero (\"Arsiero\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nTerritorio.\nSolo due sono le aree pianeggianti nel territorio del comune: quella dove confluiscono i torrenti Astico e Posina e quella intorno all'abitato di Castana, ove confluiscono la valle del Rio Freddo, la Val di Ferro e di Posina. In tutta la parte restante il paesaggio si presenta scosceso e sassoso, accidentato e solcato da valli profonde e boscose.\nLa parte alta \u00e8 costituita da monti resi famosi dalla prima guerra mondiale: il Monte Toraro (1897\u00a0m), il Monte Campomolon (1853\u00a0m), il Monte Cimone (1225\u00a0m), che insieme con il Monte Cengio, il Monte Summano e il Pria For\u00e0 circonda la conca di Arsiero o di Velo.\nDal punto di vista geologico il territorio \u00e8 di natura calcarea, con montagne aride e fondovalle abbondante di acque, da sempre sfruttate per l'agricoltura e le attivit\u00e0 artigianali, pi\u00f9 di recente per alcune attivit\u00e0 industriali, oltre che per l'approvvigionamento idrico.\nNella fascia inferiore del territorio i boschi sono prevalentemente di carpino nero, nella parte superiore di faggio, di abete, di pino nero e di larice; pi\u00f9 in alto ancora domina il pino mugo.\nOrigine dei nomi.\nMolte sono le interpretazioni, nessuna delle quali documentata con certezza.\nQuella pi\u00f9 semplice ed evidente si riferisce ad \"ardere\" e viene espressa nello stemma del Comune: un tronco d'albero sradicato, incendiato da due fiamme.\nUna seconda interpretazione si riferisce al nome latino \"Arserium\", termine che potrebbe derivare da \"arx\" cio\u00e8 luogo fortificato, castello; la ragione di questo nome va ricercata nel fatto che sull'altura dove si innalza la chiesa arcipretale sorgeva in antico un castello; lo conferma un documento datato 15 marzo 1000.\nUn'altra possibile origine del nome \u00e8 quella che derivi dalla parola latina \"ars aeris\" (arte del rame) vista la presenza in loco di due-tre magli di rame.\nGiovanni da Schio, nel suo \"Saggio del dialetto vicentino\" fornisce un'interpretazione particolare sull'origine del nome Arsiero. Conosceva la traduzione di una frase etrusca: \"arse verse\" che significava \"guardia al fuoco\" e not\u00f2 che la particella \"ars\" era contenuta in molti toponimi posti ai confini dei territori. Questa associazione gli fece ipotizzare che, come Arsiero, fossero antichi posti di guardia ai confini, forse etruschi.\nStoria.\nLe origini di Arsiero sono incerte. Fu probabilmente abitato in epoca preistorica e quasi certamente in epoca romana.\nMedioevo.\nIl primo documento che parla di questo paese risale al 975 d.C.\nDurante l'Alto Medioevo qui vi fu un importante castello, il \"castrum Arserii\" - costruito probabilmente nel X secolo come castello vescovile per difendere la zona dalle scorrerie degli Ungari - di cui nel corso dei secoli ebbero l'investitura i Velo, i Cendinara, i da Lezzo, i della Scala. Esso venne distrutto probabilmente verso la met\u00e0 del XIV secolo, durante le furiose lotte tra i Padovani e gli Scaligeri sul territorio vicentino. Attorno ad esso esistevano altre fortificazioni minori con compito di vedetta: il \"castrum Tovi\" sul monte Tovo, il castello della rocca di Piajo, nei pressi del colle di San Rocco, e quello del monte Campo Azzaron, dove ancora nell'Ottocento, ai tempi del Macc\u00e0, esistevano le \"vestigia di un antico castello\".\nAlla fine del Duecento l'abitato di Arsiero diede i natali al primo membro conosciuto della famiglia Thiene, un certo Vincenzo del fu Tealdino, che svolgeva, per sua stessa ammissione al momento del testamento, l'attivit\u00e0 di usuraio a Thiene e nella campagna circostante.\nNel luglio e nel settembre del 1202 nella chiesa campestre di Sant'Agata di Cogollo, i rappresentanti e i nobili del territorio fissarono i confini e la \"regula\" dei comuni di Arsiero, Velo, Cogollo, Caltrano, Chiuppano, Camisino e Castelletto di Rotzo. Nel 1262 una sentenza di Andrea Mocenigo stabil\u00ec sul Toraro, Campomolon e Campedello - montagne che Arsiero teneva in affitto da Vicenza - i confini con i signori di Beseno.\nNel Trecento, come il resto del territorio vicentino, quello di Arsiero fu sottoposto alla dominazione scaligera e, verso la met\u00e0 del secolo, sotto l'aspetto amministrativo al Vicariato civile di Schio rimanendo tale sino alla fine del XVIII secolo.\nEpoca moderna.\nNel 1448 e nel 1535 Vicenza, il cui emblema era visibile su un palazzo di Arsiero fino ai tempi del Macc\u00e0, riconferm\u00f2 l'investitura sulle montagne.\nDurante la guerra della Lega di Cambrai, nel 1507 e 1508 ad Arsiero e a Forni vennero costruiti dei bastioni per ostacolare l'avanzata di Massimiliano I d'Austria, ma nel maggio del 1510, col dilagare al piano degli imperiali, gli abitati vennero saccheggiati.\nNel dicembre del 1643 ad Arsiero divamp\u00f2 un grande incendio: molte case - i tetti allora erano in gran parte ricoperti di paglia - vennero distrutte; questa calamit\u00e0 non fece che accentuare il grave stato di miseria in cui versava la popolazione, ripetutamente colpita dalla peste.\nEpoca contemporanea.\nNel 1797, dopo l'arrivo dei francesi, si tenne il primo mercato, poi sospeso per la protesta dei Thienesi, ma nel settembre dell'anno successivo - dopo il passaggio del Veneto agli austriaci in seguito al trattato di Campoformio - venne riaperto definitivamente con cadenza settimanale.\nIl periodo delle guerre napoleoniche fu tormentato da grandi carestie ed epidemie, tanto che morirono di fame centinaia di persone; la situazione miglior\u00f2 dopo il 1815 con il passaggio sotto il Regno Lombardo-Veneto.\nNel 1852 Arsiero ebbe la prima illuminazione pubblica a petrolio e, dopo l'annessione al Regno d'Italia, nel 1872 il primo ufficio postale. Nell'ultimo quarto di secolo nella zona di Schio e in tutto l'Alto Vicentino si svilupparono nuove industrie e miglior\u00f2 di molto la situazione economica; ad Arsiero sorse e si svilupp\u00f2 la Cartiera Rossi.\nNel 1882-1889 vi fu il movimento franoso del Brustol\u00e8, la parte del monte Priafor\u00e0 che sovrasta il torrente Posina nella strettoia degli \"stancari\"; movimento franoso ricomparso con l'alluvione del 1966.\nIl periodo di sviluppo e di relativo benessere venne interrotto dallo scoppio della prima guerra mondiale. Il 18 maggio 1916 Arsiero fu abbandonata e occupata dal 27 maggio al 16 giugno di quell'anno dalle truppe del XX Corpo d'armata austro-ungarico; fu la postazione pi\u00f9 avanzata raggiunta dalle forze armate dell'Impero austro-ungarico durante la cosiddetta \u201coffensiva di primavera\u201d o \u201cStrafexpedition\u201d. Nel tentativo, poi riuscito, di riconquistare il paese, l'abitato fu duramente bombardato dal Regio esercito italiano, che distrusse a cannonate anche il tetto della chiesa arcipretale, mai pi\u00f9 ripristinato nella situazione originaria.\nArsiero ritorn\u00f2 italiana alla fine di giugno, dopo che gli austriaci si furono ritirati dal fondovalle per attestarsi su posizioni pi\u00f9 sicure e inespugnabili. La popolazione per\u00f2 vi fece ritorno solo ai primi del 1919 per iniziare la ricostruzione degli edifici danneggiati o distrutti. Qualche anno dopo, nel 1925, al centro del Cimitero militare venne anche costruito l'Ossario monumentale con lampada votiva.\nDopo la fine della guerra, spostati i confini con l'annessione del Trentino, il paese cominci\u00f2 a perdere la sua importanza. Tuttavia ancor oggi, per diversi motivi e servizi - commercio, lavoro, scuola, vicariato diocesano, servizio veterinario, iniziative turistico-culturali - gravitano su Arsiero i paesi dell'Unione montana Alto Astico e dell'Unione montana Pasubio Alto Vicentino.\nNella seconda guerra mondiale, il territorio del comune fu teatro di tragici eventi soprattutto legati alla guerra civile. Si ricordano in particolare la fucilazione di 6 partigiani catturati al termine dello scontro a localit\u00e0 Cuso ed al ponte di Pontare nel comune di Zan\u00e8 (VI), avvenuta il 27 Aprile 1945. A guerra terminata poi, il 19 Maggio 1945 ha avuto luogo la strage di Costalonga, in cui nell'omonima localit\u00e0 un gruppo di ex-partigiani forlivesi uccise 12 militi della B.N. \"Capanni\", dopo averli prelevati da Thiene ove erano incarcerati.\nNel 1944 l'oratorio di S.Rocco venne fatto saltare dai partigiani \"(v. qui sotto\").\nNel secondo dopoguerra, un avvenimento di particolare rilievo fu l'alluvione del 4 novembre 1966, che arrec\u00f2 danni non indifferenti all'assetto del territorio e alle industrie della zona.\nMonumenti e luoghi d'interesse.\nAltri luoghi d'interesse.\nTutto il territorio arsierese presenta un grande valore paesaggistico e storico; \u00e8 possibile effettuare numerose camminate ed escursioni sia nel fondovalle sia sulla montagna, dove gli itinerari legati alla prima guerra mondiale sono molti e, soprattutto, si trovano innumerevoli resti di fortini, ricoveri e cimiteri risalenti al dominio della Serenissima.\nCultura.\nIstruzione.\nNel capoluogo vi \u00e8 la Biblioteca civica, che fa parte della rete di biblioteche vicentine \"Biblioinrete\", insieme alla maggior parte della biblioteche appartenenti alla Rete Bibliotecaria Vicentina.\nAd Arsiero, nel capoluogo, vi sono una scuola dell'infanzia (A. Rossi),un asilo nido (E. Rossi), una scuola primaria e una scuola secondaria di primo grado (P.Marocco), tutte statali.\nGeografia antropica.\nFrazione di Arsiero \u00e8 Castana. Altre localit\u00e0 sono: Scalini, Valpegari, Cartiera di Mezzo, Bedini, Busati, Crissi, Crosara, Peralto, Valsondr\u00e0, Valoje, Bugni.\nEconomia.\nFino agli ultimi decenni dell\u2019Ottocento gran parte della popolazione viveva esclusivamente dei prodotti della terra e solo una piccola parte si dedicava all'artigianato - lana, carta, legno, marmo, ferro e rame, mulini - che ad Arsiero e nella Valle del Posina vanta origini antichissime, grazie all'abbondanza delle acque e delle materie prime. Il ferro ad esempio fin dai tempi dell'impero romano veniva estratto sull'altopiano di Tonezza e nel XIII secolo anche sul Monte Toraro.\nAntiche aziende erano sorte lungo il torrente Posina: la cartiera Braselli, operante gi\u00e0 dal 1594 e dotata di \"rode cinque\", la cartiera dei conti Velo del 1665 con \"quattro rode\" e quella di Bernardino Tomitano nella contr\u00e0 di Sotto Santa Maria, con \"tre rode e folletto\" del 1671. I diritti delle acque di questi opifici, come quelli dei magli e dei mulini delle altre ditte vennero acquistati in parte e unificati nella seconda met\u00e0 dell\u2019Ottocento da Alessandro Rossi che realizz\u00f2 nel 1873 il Consorzio della Fabbrica della Carta di Arsiero; qualche anno dopo, nel 1878, suo figlio, Francesco Rossi, costitu\u00ec la Cartiera Rossi. Con questa grande azienda l'economia e la vita del paese subirono un radicale cambiamento: nel giro di pochi anni trovarono lavoro 1300 operai e una cinquantina di impiegati, tanto da assorbire tutta la manodopera locale e parte di quella dei paesi vicini, per cui l'unica grande aspirazione di un giovane era \"andare in cartiera\".\nDopo la prima guerra mondiale l'attivit\u00e0 industriale venne ridimensionata e un'altissima percentuale di operai, soprattutto della vallata del Posina, emigr\u00f2 nelle Americhe. L\u2019emigrazione continu\u00f2 anche dopo la seconda guerra mondiale, questa volta verso altri paesi europei. Molti degli emigranti, dopo alcuni anni, ritornarono e impiegarono i risparmi ottenuti nell\u2019acquisto di terreni o di case, soprattutto nelle zone di pianura dell\u2019Alto Vicentino, mentre le contrade in posizione pi\u00f9 elevata rimasero deserte.\nNegli ultimi tempi nessuna famiglia vive pi\u00f9 di sola agricoltura che, mancando le grandi propriet\u00e0, resta un\u2019attivit\u00e0 secondaria. Ad Arsiero oggi l'artigianato conta una cinquantina di ditte impegnate nel settore dei mobili, dei serramenti in legno e in ferro, dell'edilizia, della tipografia, dell'artigianato di servizio e di quello del rame.\nNell'industria operano la Cartotecnica Rossi, la Thermorossi produttrice di caldaie, la Siderforgerossi con prodotti metallurgici. Alcune ditte, importanti a livello internazionale, si sono invece spostate verso le citt\u00e0 di pianura come Thiene, Schio e Vicenza, dove vanno a lavorare anche molti operai pendolari arsieresi.\nInfrastrutture e trasporti.\nIl centro abitato \u00e8 situato lungo la Strada statale 350 di Folgaria e di Val d'Astico che collega Calliano a Schio, lungo la quale il trasporto pubblico \u00e8 assicurato dalla Societ\u00e0 Vicentina Trasporti (SVT).\nDal 1954 Arsiero \u00e8 collegato direttamente a Tonezza e all'altopiano dei Fiorentini, mediante la moderna strada chiamata \"Direttissima\". Da essa, subito dopo il centro abitato, si diparte il tronco stradale che dal versante di San Rocco porta a Posina, a Laghi e alle contrade del comune di Arsiero.\nFino al 1964 Arsiero era collegato a Piovene Rocchette con una linea ferroviaria a scartamento ridotto percorso da una littorina, che ha notevolmente contribuito allo sviluppo industriale della zona."}
{"id": "37121", "revid": "767487", "url": "https://it.wikipedia.org/wiki?curid=37121", "title": "Asigliano Veneto", "text": "Asigliano Veneto (\"Asei\u00e0n\" in veneto) \u00e8 un comune italiano di 868 abitanti della provincia di Vicenza in Veneto.\nOrigini del nome.\nIl Macc\u00e0 ricorda il rinvenimento nel 1813 di una lucerna romana in contr\u00e0 Bosco, con sopra incisa la parola \"Agilis\" donde potrebbe essere derivato il nome Agiliano poi corrottosi in Asigliano. Secondo il Pagliarino, invece, il paese era anticamente chiamato Anciliano.\nStoria.\nMedioevo.\nSempre secondo il Pagliarino, il paese aveva \"un castello cinto di fossa et di bastioni\". Esso risulta chiaramente elencato tra i castelli vescovili esentati dalla prestazione del fodro nel diploma di Federico I Barbarossa del 1158 ed in quello successivo di Federico II del 1220. Il fatto che non figuri nei privilegi imperiali precedenti pu\u00f2 dipendere dal fatto che sia stato costruito solo nel XII secolo oppure che, pur esistendo gi\u00e0 in epoca precedente, esso abbia avuto l'esenzione dalla tassa del fodro solo pi\u00f9 tardi.\nDai documenti a disposizione non \u00e8 possibile neppure sapere con certezza la sua ubicazione; da diversi indizi, tuttavia, si pu\u00f2 ritenere che si trovasse nel luogo tuttora chiamato \"Torre\". Di tale Torre si trova cenno in un'investitura fatta dal vescovo Bartolomeo da Breganze nel marzo 1265 in favore di un certo Marco Paganizi; e da tale atto si pu\u00f2 dedurre che torre e castello fossero ancora a quell'epoca efficienti e che il vescovo intendesse riaverli subito in caso di necessit\u00e0. Da un altro atto di investitura immediatamente successivo a quello citato, dell'agosto 1265, risulta chiaro che nella precedente epoca ezzeliniana il castello di Asigliano era caduto in mano ai nemici del vescovo per il tradimento di un certo Galeda figlio di Mucio.\nIn epoca successiva le investiture feudali citano assai raramente il castello e non ne parlano addirittura pi\u00f9 a partire dal XIV secolo; pu\u00f2 darsi che sia stato distrutto gi\u00e0 alla fine del Duecento, ma appare pi\u00f9 probabile che la distruzione sia avvenuta dopo il 1311 durante le lotte padovano-scaligere che infierirono particolarmente nel Basso Vicentino. Tale distruzione, comunque, dev'essere stata totale e definitiva, perch\u00e9 gi\u00e0 ai tempi del Pagliarino - e cio\u00e8 a met\u00e0 del Quattrocento - del castello si conservava solo un ricordo sbiadito; nel XVI secolo, tuttavia, si ricordava ancora il \"burgus\", perch\u00e9 un atto rogato ad Asigliano il 22 agosto 1530 parla di terreni situati \"in ora del borgo apud illos de Malerbis\".\nVerso la met\u00e0 del Trecento, durante la dominazione scaligera, il territorio di Asigliano fu sottoposto, sotto l'aspetto amministrativo, al Vicariato civile di Orgiano e tale rimase sino alla fine del XVIII secolo.\nMonumenti e luoghi d'interesse.\nIl Ronego \u00e8 stato realizzato dai Romani e corre lungo le direttrici delle centuriazioni. Lo scopo era quello di prosciugare le zone paludose lasciate dall\u2019antico corso dell\u2019Adige. Asigliano visse sotto il dominio dei vescovi-conti di Vicenza ed aveva un castello cinto da mura e bastioni, distrutto tra il 1200 e il 1300 durante le guerre tra padovani e scaligeri. Non sono rimasti ruderi del castello probabilmente perch\u00e9 le pietre erano materiale prezioso per altre costruzioni. L\u2019antico castello \u00e8 riprodotto con colori di fantasia nello stemma del paese. Dopo il dominio dei vescovi di Vicenza si pass\u00f2 a quello degli scaligeri di Verona. \u00e8 di questo periodo medioevale la costruzione del Casamento Vela, gruppo di abitazioni, stalle e portici che nel tempo subirono modifiche ed ampliamenti.\nNel 1404 la provincia di Vicenza e quindi pure Asigliano passano sotto il dominio veneziano. Da notare Asigliano non \u00e8 mai stato preso in considerazione dai nobili veneziani perch\u00e9 i suoi terreni gi\u00e0 bonificati costavano troppo rispetto a quello dei paesi vicini. Il territorio rimase libero dal dominio signorile. Il paese conserv\u00f2 l\u2019autonomia ma mancarono i fondi per le grandi opere ed il paese rimase fuori dalle grandi vie di comunicazione. Durante il 1500, il periodo delle controversie religiose, le persone colte della zona si avvicinano alle idee filoprotestanti degli anabattisti. Si riunivano nel villa Casamento Vela dove viveva la nobile famiglia dei Marana.\nQui si rifugi\u00f2 Angelica Piovene Pigafetta che venne condannata dalla chiesa cattolica per eresia. La villa Bressan, ubicata nel centro del paese, venne fatta costruire dalla nobile famiglia Segredo nel diciottesimo secolo e recentemente acquistata e restaurata dalla famiglia Diamanti .\nGeografia antropica.\nFrazione del comune di Asigliano \u00e8 la localit\u00e0 Chiesa.\nInfrastrutture e trasporti.\nTra il comune di Asigliano Veneto e la frazione di San Sebastiano di Cologna Veneta \u00e8 ubicata la Stazione di San Sebastiano-Asigliano. \u00c8 una fermata ferroviaria della dismessa Treviso - Ostiglia.\nAmministrazione.\nAltre informazioni amministrative.\nIl comune \u00e8 stato costituito nel 1881 con la denominazione Asigliano, staccatasi dal comune di Orgiano (Censimento 1901: pop. res. 1116): decreto n. 389 del 30 luglio 1881, a firma Umberto I. L'appellativo Veneto, sebbene gi\u00e0 in uso, venne aggiunto con decreto di Vittorio Emanuele III nel 1931.\nLa sua denominazione fino al 1928 era Asigliano."}
{"id": "37122", "revid": "287204", "url": "https://it.wikipedia.org/wiki?curid=37122", "title": "Barbarano Vicentino", "text": "Barbarano Vicentino (\"Barbar\u00e0n\" // in veneto) \u00e8 una frazione di abitanti del comune di Barbarano Mossano nella provincia di Vicenza in Veneto, situata ai piedi dei Colli Berici.\nGeografia fisica.\nIl territorio di Barbarano Vicentino, esteso su una superficie di circa 20\u00a0km\u00b2, oltre al centro principale situato ai piedi del rilievo collinare, comprende anche la frazione di Ponte di Barbarano e le localit\u00e0 di San Giovanni in Monte, Mezzana e Monticello. La superficie ha una forma allungata in direzione nordovest-sudest e la porzione pi\u00f9 settentrionale occupa le quote pi\u00f9 elevate, spingendosi molto all'interno del complesso dei Colli Berici.\nLe elevazioni maggiori sono rappresentate dal Monte Cengia (427\u00a0m) e dal Monte Tondo (417\u00a0m), ma tutto l'altopiano sommitale presenta un susseguirsi di alture e di depressioni dal profilo dolce e ondulato, con dislivelli di poche decine di metri e con una morfologia tipicamente carsica. Lungo i versanti, che digradano verso la pianura alluvionale con pendenze pi\u00f9 o meno accentuate a seconda della consistenza della roccia, livelli sorgentiferi ben definiti, in corrispondenza di strati maggiormente argillosi e quindi impermeabili, alimentano alcuni torrenti di modesta entit\u00e0 e portata: fra questi, il Rio delle Scudellette, detto Scaranto, che attraversa il centro di Barbarano Vicentino per diramarsi poi nei tanti fossi e canali che segnano la campagna coltivata tra Barbarano e Ponte. Le estreme propaggini del rilievo si prolungano nella pianura pi\u00f9 a sud con il promontorio del Castellaro e con la collina allungata di San Pancrazio, mentre il Monticello di Barbarano appare del tutto isolato, circondato com'\u00e8 su ogni lato dalle alluvioni quaternarie tra i Colli Berici ed Euganei.\nOrigini del nome.\nL'origine del nome Barbarano \u00e8 incerta. Se attribuibile all'epoca romana potrebbe originare dal nome proprio \"Barbius\" di un appartenente a famiglia romana stabilitasi nel territorio; il suffisso \"\u2013anus\" indicherebbe l'attribuzione prediale, cio\u00e8 un \"fondo della famiglia di Barbius\".\nIl nome proprio potrebbe anche essere stato composto in epoca longobarda, con la fusione della radice \u201cbard\u201d e il latino \u201cbarbarus\u201d.\nQuanto al canale Bisatto, una prima interpretazione deriva dal suo corso, che dopo l'antico porto di Albettone si faceva tortuoso; un'altra interpretazione potrebbe provenire dall'abbondanza, nei secoli passati, di anguille nelle sue acque.\nStoria.\nEpoca antica.\nLe evidenze architettoniche e i reperti fittili e ceramici rinvenuti nei terreni ai piedi dei colli e nel territorio pianeggiante di Barbarano attestano la presenza romana in et\u00e0 imperiale.\nNel 1957 fu rinvenuta, durante gli scavi per l'acquedotto in localit\u00e0 Castello di Barbarano, a circa 80 metri di profondit\u00e0, una base votiva in onore di Esculapio Augusto, databile a I secolo d.C., come ex-voto per una grazia ricevuta, fatta fare da un certo Publio Sertorio.\nNel 1976, durante il restauro della chiesa parrocchiale di Barbarano, fu ritrovata murata nel timpano una stele funeraria di Fortunio forse del II secolo d.C., raffigurante un bambino e un pavone; la stele rappresentava un voto espresso dai genitori per la prematura scomparsa del figlioletto. Altra testimonianza romana di pregio \u00e8 un'iscrizione di Caio Cartorio Menopilo e della moglie Cornelia Terza.\nMedioevo.\nIl pi\u00f9 antico documento che riguarda Barbarano attesta che Ugo di Provenza e suo figlio Lotario di Arles - nel periodo in cui erano associati come re d'Italia e quindi tra il 931 e il 941 - donarono al vescovo di Vicenza una vasta \"curtis\", coincidente con l'antica circoscrizione della pieve di Santa Maria Assunta. La donazione venne ratificata con vari diplomi imperiali di Ottone III nel 1000, di Enrico II nel 1008, di Corrado II nel 1026, di Enrico IV nel 1084, di Federico I nel 1158, di Ottone IV nel 1210 e di Federico II nel 1220.\nAl centro della \"curtis\" vi era il castello. La tradizione che vuole Barbarano dotata di un forte castello gi\u00e0 nel secolo VIII, durante la dominazione longobarda, alla luce delle attuali conoscenze non \u00e8 confermabile. Sede del vescovo nei suoi periodi di permanenza e in sua assenza retto dal visconte di Barbarano, nel castello il vescovo promulgava leggi, amministrava la giustizia, riscuoteva le tasse e concedeva investiture di feudi, sommando nella sua persona la massima autorit\u00e0 politica e religiosa.\nMolto probabilmente i vescovi di Vicenza si trasferivano in questa sede per qualche periodo dell'anno; parecchi dei loro atti d'investitura, infatti, sono redatti \"in castro Barbarani\".\nTra i tanti, \u00e8 particolarmente interessante un atto, datato 2 maggio 1266, dal quale risulta che nel corso di una \"Vicinia\" (assemblee generali dei capi-famiglia alle quali spettava la nomina dei vari ufficiali dell'amministrazione) di uomini di Barbarano, Mossano e Villaga il vescovo Bartolomeo da Breganze aveva cos\u00ec esordito: \u00abNoi, padre Bartolomeo per misericordia divina vescovo di Vicenza, re, duca, conte e marchese di Barbarano e delle sue pertinenze \u2026\u00bb; tutti questi titoli che si attribuiva non erano titoli araldici, bens\u00ec un'espressione per affermare che egli rivendicava su Barbarano i diritti propri di un re, di un duca, di un conte e di un marchese, ossia una totale giurisdizione.\nDatato 20 marzo 1219 \u00e8 il primo documento che attesta l'esistenza del Comune di Barbarano, affiancato dal Comune di Vicenza nella lotta con l'episcopato vicentino per contendersi la giurisdizione sul territorio.\nPer tutto il Duecento, comunque, Barbarano rimase feudo vescovile, fatta eccezione per la breve parentesi di conquista da parte di Ezzelino III da Romano il quale, dopo aver occupato nel 1236 Vicenza, estese a mano a mano il suo dominio fino a Barbarano che venne sottomessa nel 1242. Non \u00e8 noto se l'occupazione sia avvenuta in modo cruento e se con l'occasione il castello abbia subito danni; \u00e8 per\u00f2 certo che esso non fu distrutto, tant'\u00e8 vero che fu al centro di aspre contese nel 1311 durante le lotte tra vicentini e padovani. L'inizio della sua rovina \u00e8 molto probabilmente da ascrivere ai fatti di tale epoca; come ricorda il Pagliarino nelle sue \"Croniche\": \u00abi Padovani, sperando di espugnare questo castello, consumarono molti giorni indarno\u00bb.\nIl \"Regestum\" dei beni del Comune di Vicenza del 1262 - quando, dopo la morte di Ezzelino, venne fatta una ricognizione dei beni appartenenti al Comune - chiarisce cosa comprendeva la \u201ccurtis\u201d di Barbarano: l'attuale territorio comunale pi\u00f9 le regole di Villaga e Mossano, mentre ne erano esclusi i territori di Toara e Montegnago (Belvedere), luoghi in cui pi\u00f9 tardi avrebbero governato i conti Barbaran. Dal Regesto e dagli statuti di Vicenza del 1264, Barbarano risulta facente parte del \u201cQuarterio de Domo\u201d.\nNel 1312 tutto il territorio vicentino pass\u00f2 sotto la signoria degli Scaligeri. Trent'anni dopo essi lo organizzarono sotto gli aspetti amministrativo e fiscale in Vicariati civili; Barbarano fu posto a capo di uno dei pi\u00f9 vasti, comprendente Toara, Villaga, Costozza, Longare, Castegnero, Zovencedo, Mossano, Nanto, Albettone.\nTrovandosi lungo la Riviera Berica, Barbarano ebbe spesso a subire le scorrerie dei padovani, come ad esempio quella del 1385 - ricordata da Conforto da Costozza - che caus\u00f2, come altre volte, la fuga delle popolazioni per ripararsi nei \u201ccovoli\u201d, ovvero le grotte naturali ampliate dallo scavo della tenera pietra berica. Gli scontri fra i padovani Carraresi e i veronesi Della Scala si conclusero con la vittoria dei primi nella tarda estate del 1386.\nNel 1404 Barbarano divenne infine parte del dominio veneziano di terraferma, raddoppiando l'estensione del vicariato fino a comprendere ben diciotto comuni rurali limitrofi.\nEpoca moderna e contemporanea.\nNel 1404 Barbarano divenne infine parte del dominio veneziano di terraferma, raddoppiando l'estensione del vicariato fino a comprendere ben tredici comuni limitrofi. I vicari erano scelti tra i rappresentanti di nobili famiglie vicentine (famiglie Capra, Loschi, Revese, Pagello, Schio, Thiene, Garzadori, Go\u00f0i, Barbaran, Traversi, Fracanzan, Valmarana e altre ancora), a differenza di quanto era avvenuto sotto il dominio degli scaligeri, che avevano sempre imposto uomini dell'aristocrazia o nobilt\u00e0 veronese. L'edificio dell'ex pretura, posto sul lato sinistro di via Vicariato, fu nei secoli passati la sede dei vicari che a Barbarano si succedettero fino alla caduta nel 1797 della Repubblica Veneta.\nIl governo della Serenissima garant\u00ec circa quattro secoli di pace tranquilla e operosa, delegando pi\u00f9 poteri amministrativi ai comuni del territorio vicentino.\nNon altrettanto positivi furono, per lo sviluppo dell'economia locale, i successivi governi francese e austriaco, fino a quando, nel 1866, l'intero Veneto fu annesso al Regno d'Italia.\nDal 1939 al 1947 il comune di Barbarano, insieme a quelli confinanti di Mossano e Villaga, formavano un unico comune - come ricorda lo stemma di epoca fascista recante in alto il fascio littorio su banda rossa, al centro gli stemmi dei tre comuni e in basso la scritta recitante le parole latine \"ex tribus unum\" (di tre uno solo). Nel 1948 i tre comuni furono ricostituiti.\nIl primo sanatorio in Italia contro la tubercolosi fu costruito sulle colline del castello di Barbarano, grazie all'opera del medico Achille De Giovanni e di Adelchi Carampin. Questi, nato a Barbarano nel 1859, fu per un quarantennio medico condotto in paese e tra i pi\u00f9 convinti sostenitori, nel 1902, dell'iniziativa per la cura della tubercolosi, mettendo a disposizione di De Giovanni l'area su cui venne costruita la \u201cColonia Achille De Giovanni\u201d. Nel 1914 don\u00f2 l'area di via Borgo, su cui il principe Alberto Giovanelli fece costruire l'ambulatorio medico e ancora, nel 1930, il terreno retrostante l'ambulatorio perch\u00e9 qui venisse edificato un dispensario antitubercolare. Alla sua morte, avvenuta nel 1932, ricevettero lasciti di vario genere molti enti assistenziali, tra cui la Societ\u00e0 Operaia di Mutuo Soccorso di Barbarano, Mossano e Villaga, di cui per molti anni aveva ricoperto la carica di presidente.\nMonumenti e luoghi d'interesse.\nArchitetture religiose.\nChiesa arcipretale di Santa Maria Assunta.\nLa chiesa sorge sul luogo dell'antica parrocchia edificata nei primi secoli della diffusione del Cristianesimo - ad avvalorare le origini paleocristiane dell'antica parrocchiale \u00e8 un'iscrizione posta sulla facciata dell'attuale chiesa - poi ricostruita nel 1004 e riedificata nel 1747. I lavori per la nuova facciata terminarono nel 1888. Solo nel 1935 la chiesa fu completata e decorata. Al 1976 risale l'ultimo restauro del tetto, resosi necessario in seguito al terremoto del Friuli.\nIl campanile, a pianta quadrata, ha un'origine duecentesca: il suo coronamento avrebbe dovuto essere a pigna. Nella cella si apre una bifora in rapporto assiale con la bifora dell'adiacente Palazzo dei Canonici.\nOratorio di San Gaetano.\nL'oratorio settecentesco, dedicato a san Gaetano Thiene, \u00e8 annesso alla villa Godi Marinoni.\nLa facciata presenta sul timpano tre statue acroteriali: al centro Cristo benedicente con in mano la sfera sormontata dalla croce, a destra San Giovanni Evangelista con ai piedi l'aquila, il libro aperto in mano e il calice con il serpente, a sinistra San Giuseppe con la verga fiorita.\nL'interno ad aula unica presenta elementi artistici di pregio: l'altare con l'elaborato tabernacolo in pietra intarsiata sostiene la statua benedicente di San Gaetano; il raffinato paliotto, a tarsie marmoree policrome incorniciate da stucchi, reca al centro la croce dei Teatini e viene concluso alle due estremit\u00e0 da angeli reggimensola che si volgono verso il santo in atteggiamento di gaudio. Ai lati del presbiterio, le statue di San Francesco a sinistra e a destra quelle di Sant'Antonio e della Madonna dei Sette Dolori, scultura lignea dorata della fine del Quattrocento, rimaneggiata nel XIX secolo. Le pareti della navata rappresentano una \"Via Crucis\" settecentesca.\nLe due campane della torre campanaria hanno storie diverse: una fu fusa dalla fonderia vicentina De Maria nel 1702, l'altra fu donata dalla famiglia Marinoni alla comunit\u00e0 di Barbarano alla fine della seconda guerra mondiale. Il meccanismo dell'orologio \u00e8 con ogni probabilit\u00e0 della prima met\u00e0 del Cinquecento e scandisce le dodici ore in quattro parti.\nChiesa di San Giovanni in Monte.\nEsistono diverse ipotesi riguardo all'origine di questa chiesa, posta al centro dell'omonima frazione: secondo una di queste la chiesa e il monastero che esisteva nelle immediate adiacenze erano stati la sede dell'ordine dei cavalieri del Tempio, secondo un'altra il complesso era in origine un monastero fondato dalla famiglia Barbarano. Di certo nel 1459, accanto alla chiesa di San Giovanni - esistente almeno dal 1306 - Cosma Barbarano fece costruire un monastero che fu sede dei carmelitani fino alla fine del Seicento.\nNel 1744 iniziarono i lavori di restauro e la chiesa venne riaperta al culto nel 1784. Il vecchio campanile venne sostituito nel 1894 con uno nuovo, come attesta l'epigrafe che vi \u00e8 murata. La chiesa non \u00e8 pi\u00f9 adibita al culto dal 1954, quando insieme al monastero fu ceduta al Comando Trasmissioni dell'Esercito Italiano; il calendario annuale per le visite a ci\u00f2 che rimane del complesso religioso \u00e8 gestito dall'associazione \u201cItalia Nostra\u201d. L\u00ec vicino \u00e8 stata costruita la nuova parrocchiale di San Giovanni in Monte, che contiene molti reperti dell'antico complesso.\nAll'interno l'altare maggiore \u00e8 privo del paliotto, della portella del tabernacolo e della pala di \"San Giovanni che battezza il Cristo\", attribuita ad Alessandro Maganza che era incastonata nell'elaborato dossale barocco, costituito da due colonne corinzie affiancate da un motivo vegetale. L'arco di trionfo, che chiude il presbiterio, ha la chiave ornata da un cartoccio ed \u00e8 sorretto da lesene. Ai suoi lati, in alto, si trovano due piccole nicchie nelle quali erano contenute due statue policrome della seconda met\u00e0 del Cinquecento, una di san Giuseppe e l'altra di San Giovanni.\nChiesa e convento di San Pancrazio.\nLa chiesa e il convento dedicati a Pancrazio, cavaliere romano martirizzato nel 304, sorgono sul promontorio che avvolge da levante Barbarano. L'origine della costruzione di questo complesso religioso risale al 1501, quando i barbaranesi donarono alla congregazione dei francescani riformati Amadeiti il luogo in cui far sorgere una piccola chiesa - a una sola navata con il tradizionale soffitto a travature, che rispecchiava il modello tipico delle chiese conventuali dell'Osservanza - e il monastero. Nel Seicento iniziarono interventi di rifacimento, che proseguirono fino alla prima met\u00e0 del XX secolo.\nNel 1768 il convento venne soppresso dalla Repubblica di Venezia; riaperto nel 1834, vide il ritorno dei frati che, con l'aiuto della popolazione, operarono un restauro e lavori di ampliamento.\nOspedale di San Martino.\nIn origine il complesso era un ospedale gestito da monaci che abitavano in comunit\u00e0 negli edifici annessi alla chiesa. Nel corso del XVI secolo pass\u00f2 ai carmelitani di San Giovanni in Monte. Nel Seicento divenne propriet\u00e0 di Giovanni Maria Marchesini e la chiesa non venne pi\u00f9 adibita al culto.\nSotto l'aspetto architettonico le origini del complesso appartengono all'epoca gotica. I due edifici, convento e chiesa, sono ancora oggi distinguibili, ma del primo non rimane pressoch\u00e9 nulla e della chiesa pochissimo.\nArchitetture civili.\nPalazzo dei Canonici.\nUn documento del 1187 - in cui si nomina un edificio appartenente al Capitolo dei canonici di Barbarano - e una perizia tecnica ivi eseguita fanno supporre che il palazzo - in stile gotico, in tenera pietra di Nanto dalle calde tonalit\u00e0 giallastre - sia stato costruito nel XV secolo utilizzando una pi\u00f9 antica struttura che inglobava una fortificazione medievale.\nCon il tempo l'edificio cadde in rovina, fino a quando nel 1530 il nobile Paolo Godi, arciprete di Barbarano, dopo aver commissionato a sue spese un restauro del palazzo in stile rinascimentale, lo destin\u00f2 a propria abitazione. Dopo la sua morte l'edificio divenne dimora di altri nobili arcipreti che lasciarono traccia della loro presenza. A causa dei numerosi restauri nel corso dei secoli, il palazzo fonde in s\u00e9 elementi delle varie correnti artistiche succedutesi: oltre ad elementi gotici e rinascimentali; si possono distinguere stilemi riconducibili al manierismo romano e al barocco (come il caminetto nella sala all'estremit\u00e0 sud-ovest del pianterreno) e ad interventi avvenuti nella met\u00e0 del Settecento.\nNella facciata sud sono incastonati sei stemmi araldici: del vescovo Giovanni Battista Zeno, dei Della Rovere, della famiglia Go\u00f0i, della citt\u00e0 di Vicenza, della famiglia Saraceno, e l'antico stemma civico di Barbarano.\nRiportato recentemente a nuovo splendore dopo i numerosi lavori di restauro, il palazzo \u00e8 sede della biblioteca civica, di importanti eventi culturali e di altre attivit\u00e0 dell'amministrazione comunale.\nVilla Godi Marinoni.\nSorge sul colle che sovrasta da sud il centro di Barbarano e lo separa da Villaga. Secondo la tradizione e diversi documenti si pu\u00f2 ipotizzare che, nel luogo dove sorge la villa, vi fossero consistenti preesistenze medievali, tra cui il castello dei vescovi di Vicenza fino all'inizio del XIV secolo.\nAbitata da discendenti della famiglia Go\u00f0i gi\u00e0 dal 1316, la propriet\u00e0 detta del \"Castellaro della villa di Barbarano\" nel 1432 venne concessa in feudo dal vescovo Pietro Miani al notaio e scrittore vicentino Antonio Godi. In seguito, la villa divenne propriet\u00e0 dei Go\u00f0i, fatta eccezione per un periodo in cui ne fu proprietario Bartolomeo Barbarano. Agli inizi del Settecento, Massimiliano Godi acquist\u00f2 le propriet\u00e0 intorno alla villa e commission\u00f2 nel 1716 vari lavori di ristrutturazione, durante i quali fu costruito, per concessione del vescovo, l'oratorio destinato a san Gaetano Thiene. Da pi\u00f9 di un secolo tutta la propriet\u00e0 appartiene alla famiglia Marinoni.\nTestimonianze di eventi costruttivi antichi rimangono nei barbacani e nello spessore dei muri perimetrali sul lato meridionale della villa, in alcuni punti grossi pi\u00f9 di due metri, ma la facciata settentrionale rimane la pi\u00f9 antica e la pi\u00f9 architettonicamente significativa. I pilastri dell'accesso ovest sono in pietra di Nanto (quello di destra porta un'epigrafe datata 1683), mentre la barchessa ha un impianto in stile quattrocentesco. All'interno della villa, l'entrata e il piano superiore sono ricoperti da un pregevole pavimento settecentesco in terrazzo veneziano.\nL'elegante parco - progettato forse da Francesco Muttoni - \u00e8 diviso in livelli: il giardino superiore a est, la cedraia e la serra a sud, il boschetto a sud-est e il brolo rettangolare a sud-ovest, dietro l'oratorio, dove si possono notare anche alcuni maestosi e secolari ippocastani.\nVilla Carampin.\nLa famiglia Carampin dovette arrivare a Barbarano nel XVI secolo, e qui erano attivi nel commercio della seta. La ricchezza e il potere della famiglia si accrebbero con il tempo, e furono acquistati nuovi terreni.\nLa propriet\u00e0, tuttora appartenente alla famiglia Carampin, sorge - come villa Godi Marinoni - nell'area che in periodo medievale era probabilmente occupata dal castello, ipotesi testimoniata dalle tracce di strutture fortilizie presenti nei sotterranei, ora adibiti a cantine. Del periodo quattrocentesco e pre-rinascimentale della villa rimane il segno nel portale d'ingresso che incerniera il cancello. Delle varie ristrutturazioni compiute nel corso degli anni rimangono altri elementi databili: il prospetto nord-orientale, che si affaccia sulla valle, \u00e8 costruito e si presenta con molti caratteri rinascimentali, a cominciare dalle due ampie finestre balaustrate e delimitate in alto da una cimasa, ai lati del portale. Probabilmente cinquecentesca \u00e8 la porzione centrale del prospetto a mezzogiorno che comprende la porta principale, incorniciata da stipiti ed architrave e completata in alto da una cimasa a pensilina, in pietra di Nanto.\nAll'interno l'edificio si articola attorno ad un salone centrale ripristinato nella sua versione cinquecentesca dal restauro, dove si conserva anche un elegante caminetto rinascimentale. Gi\u00e0 dalla fine del XVIII secolo, questa villa - come villa Pozza e villa De Vecchi - venne denominata \u201cil Serraglio\u201d, per via delle numerose costruzioni di servizio che racchiudono la corte antistante la facciata: la stalla, la barchessa e la casa del boaro, oltre che una struttura che si presume fosse parte di una \"tezza\" o di una serra che, allungandosi sull'aia, ne completava la funzionalit\u00e0 d'uso.\nVilla De Vecchi.\nLa villa sorge un po' appartata nel centro storico del paese, in quella che un tempo era chiamata contr\u00e0 Bragli. Nonostante l'edificio dimostri un'origine ben pi\u00f9 antica, il documento pi\u00f9 antico che ne testimonia la presenza risale al 1687; nel corso del tempo sub\u00ec diversi passaggi di propriet\u00e0, finch\u00e9 pervenne alla famiglia De Vecchi, attuale proprietaria.\nIl carattere pi\u00f9 originale e interessante della facciata \u00e8 dato dalla sua parte mediana, dove la presenza di aperture di diversa forma e dimensione, con cornici, cimase e fastigio triangolare in pietra di Nanto, sviluppa un gioco movimentato di pieni e di vuoti.\nVilla Pozza e Oratorio dei Santi Valentino e Francesco.\nLa casa sorge lungo la via provinciale che conduce al centro di Barbarano, e sembra fosse presente ben due secoli prima della testimonianza documentaria del tardo Seicento. Le varie ristrutturazioni susseguitesi nei secoli non permettono di attribuire all'impianto architettonico una precisa coerenza stilistica, sebbene la villa mantenga nel suo insieme una certa originalit\u00e0 ed una eleganza semplice e riservata.\nL'oratorio dedicato ai Santi Francesco e Valentino fu fatto costruire dal primo proprietaro conosciuto, Angelo Piccoli, all'inizio del Settecento. \u00c8 situato nell'angolo sud-est della tenuta e si affaccia sulla strada. All'interno del timpano della facciata \u00e8 collocata una decorazione di \u201cmonti all'italiana\u201d e, al di sopra di esso, una cartella in pietra, rovinata nella parte centrale, contiene l'epigrafe dedicatoria e la data 1706. Il doppio spiovente del timpano accoglie l'elegante stemma gentilizio della famiglia Piccoli sormontato da un cimitero. Concludono la facciata tre statue acroteriali: al centro la Vergine, a destra San Valentino e a sinistra Sant'Antonio, purtroppo acefalo pare per opera di un soldato tedesco che la decapit\u00f2 a colpi di proiettile nel corso dell'ultimo conflitto mondiale.\nL'interno ospita sulla parete nord i dipinti di Cristo e della Vergine del pittore romano Marco Ricci, che idealmente riuniti rappresentano la Deposizione della Croce. Sopra l'altare era presente una pala settecentesca, opera del vicentino Mario Albanese, che rappresenta Cristo sullo sfondo di un paesaggio nel quale sono riconoscibili Barbarano e i suoi dintorni, con il convento di San Pancrazio. Tale opera \u00e8 situata da due secoli nella chiesa di Santa Maria Assunta.\nVilla Bogoni.\nLa tenuta, che la toponomastica attuale cita come il \u201cpalazzetto\u201d, sorge alla fine di una piccola discesa da cui prende origine via Canova. L'edificio \u00e8 costruito secondo lo stile tipico del Settecento, ma \u00e8 possibile che la costruzione precedente sia del tardo Seicento.\nLa facciata meridionale e l'unica delle quattro che conservi tutta l'eleganza del \u201csecolo dei lumi\u201d. Accanto all'attuale accesso al piano nobile, che si apre a sud, sotto il portico della barchessa, vi \u00e8 l'ampio portone centinato, ornato da una lunetta in cui compare un dipinto a tempera, che reca la data 1879, rappresenta la Beata Vergine della Salute affiancata da due santi. Sia l'entrata al viale che conduce alla villa, sia quella che immette alla corte dove si trova la barchessa conservano ancora, quasi intatte, le due coppie di colonne tuscaniche con il fusto in pietra di Nanto sulle quali erano incernierati i cancelli.\nAltro.\nCastello e antico borgo.\nDel castello di Barbarano \u00e8 scomparsa da tempo ogni traccia ed \u00e8 anche difficile individuare il luogo esatto in cui sorgeva. Un testamento del 1424 dice che sulle rovine di esso venne costruita, forse nella seconda met\u00e0 del secolo XIV, quella che viene nominata la \"ecclesia S. Caterine castri Barbarani\", chiesa di cui, per\u00f2, \u00e8 scomparsa qualsiasi traccia.\nSecondo la tradizione, l'area del castello dovrebbe coincidere con quella occupata dalla villa Godi Marinoni i cui muri perimetrali, specie a sud, risultano particolarmente spessi e inglobanti antiche strutture. Con tale tradizione sembra armonizzare un documento del 1264 in cui si parla \u00ab\"de uno sedimine cum domo supra cupata et orto et broylo et curie posito in villa Barbarani, in contracta diete plebis sub castro\"\u00bb. Un atto pubblico del 20 febbraio 1491 risulta redatto \u00ab\"in villa Barbarani, in domo nob. viri Montani q. nob. et egregii viri Christofori de Barbarano posita in contracta burgi\"\u00bb e il borgo si trovava certamente ai piedi del castello.\nLa pieve e la \"domus episcopati\" si trovavano in \u00abSottocastello\u00bb, mentre sull'area dell'antico castello si trovava nel 1486 (ma quasi certamente anche prima) la \"domus comunis\".\nFontana di piazza Roma.\nLa fontana ricorda un modello di epoca tardoromanica, di fontana a una o pi\u00f9 vasche, in cui l'acqua cadeva da un elemento assiale sopraelevato. La fontana di piazza Roma \u00e8 costituita da un bacino ovale in pietra - il cui diametro maggiore \u00e8 di circa due metri - e da una colonna sagomata in cemento che sorregge la vasca superiore, quest'ultima probabilmente del XVIII secolo.\nIncerti sono l'autore e l'epoca di costruzione. La tradizione locale vuole che la fontana sia opera di Giovanni da Pedemuro (o da Porlezza). Considerazioni di carattere stilistico inducono a datare la costruzione della vasca verso la fine del XV o l'inizio del XVI secolo. La faccia della vera rivolta a est, di fronte alla Chiesa, conserva la traccia di un cartiglio o di uno stemma ormai illeggibile; la fontana \u00e8 stata restaurata nell'estate del 2008.\nTombe rupestri.\nLe tombe sono costituite da sei fosse rettangolari con pareti verticali e fondo piano, dal quale emerge un gradino di roccia che funge da cuscino. Lungo il perimetro esterno sono visibili una canaletta per lo scolo dell'acqua e un bordo rialzato probabilmente connesso all'alloggio della lastra di copertura.\nSimili, su base tipologica, ai sarcofagi monumentali di et\u00e0 tardo antica del IV-VI (al pi\u00f9 tardi al VII) secolo d.C., le tombe sono scavate in un ripiano roccioso del Monte della Cengia, a una quota media di 160\u2013170\u00a0m s.l.m., e sono raggiungibili dal centro del paese seguendo le vie San Martino e Cognola e, successivamente, il sentiero della Cengia che ad uno dei primi tornanti, in prossimit\u00e0 di un capitello, si diparte in direzione nord.\nBagno di Barbarano.\nSituata nei pressi di un incrocio al confine tra la frazione di Ponte di Barbarano e Villaga, la sorgente ipotermale \u00e8 una delle pi\u00f9 copiose dei Berici, e fu utilizzata fino ad epoca recente come bagno pubblico grazie alla sua temperatura oscillante fra 22 e 31\u00b0. L'acqua solfato-bicarbonata calciosodica clorurata proviene con molta probabilit\u00e0 dalle aree montuose dell'Alto Vicentino, e veniva utilizzata per l'irrigazione dei campi limitrofi, mentre la sorgente era destinata a scopo balneare e terapeutico, come lavatoio pubblico (specialmente in inverno), e abbeveratoio per il bestiame.\nSul posto furono rinvenuti materiali di industria litica attribuibili al Neo-Eneolitico e all'et\u00e0 del Bronzo. Oltre a questi reperti, ne sono stati ritrovati altri dell'et\u00e0 del Ferro (frammento di coppa a vernice rossa e frammenti di ceramica) e di epoca romana (materiali architettonici che fanno supporre la presenza di un edificio di un certo pregio). Dell'antico bagno rimane oggi l'opera di presa, consistente in un vespaio di pietrame alla base di un muraglione addossato al versante.\nCultura.\nA Barbarano vi sono un asilo nido, due scuole dell'infanzia, due scuole primarie e una scuola secondaria di secondo grado; \u00e8 anche presente la biblioteca comunale.\nSport.\nBarbarano Vicentino \u00e8 dotato di:"}
{"id": "37124", "revid": "593657", "url": "https://it.wikipedia.org/wiki?curid=37124", "title": "Breganze", "text": "Breganze (\"Breganse\" in veneto) \u00e8 un comune italiano di abitanti della provincia di Vicenza in Veneto. Il paese sorge nella pedemontana vicentina, diviso a met\u00e0 tra collina e pianura, alle falde dell'Altopiano di Asiago. Breganze \u00e8 terra industriosa e viticola, di produzione di vini DOC e zona a propensione turistica facente parte della 'Pedemontana Veneta'. Famosa anche per l'industria meccanica della Laverda macchine agricole (ora AGCO) e Laverda moto, industrie Faresin e sede della Diesel, noto brend della moda.\nGeografia fisica.\nIl territorio di Breganze occupa una delle pi\u00f9 gradevoli posizioni del vicentino e si stende tra le Valli dell'Astico e del Laverda.\nIl capoluogo \u00e8 situato alla confluenza del Chiavone Bianco con il Chiavone Nero, l\u00e0 dove i contrafforti digradanti dell'Altopiano dei Sette Comuni arrivano nella vasta pianura vicentina. La parte meridionale del territorio - dove sono gli abitati di Mirabella e Maragnole - \u00e8 pianeggiante e di origine alluvionale; quella settentrionale \u00e8 collinare e di natura in gran parte vulcanica.\nL'Astico, il Chiavone Bianco, il Chiavone Nero sono i corsi d'acqua pi\u00f9 importanti: scendendo dal territorio di Fara Vicentino verso sud, dividono la zona collinare in tre dorsali percorse da altrettante strade: per Fara, per Farneda-Salcedo, per San Giorgio-Salcedo-Lusiana. Quasi a valle, il Chiavone Bianco segna il limite delle ultime colline e piega quindi a gomito (deviazione artificiale di origine antica), verso oriente, per incontrare il Chiavone Nero e con esso confluire nel Laverda presso Maragnole. Grande importanza ai fini artigianali e agricoli rivestiva un tempo la roggia del Maglio alimentata dalle acque dell'Astico prelevate a sud del ponte della cartiera Nodari tra Lugo e Zugliano.\nIl clima della zona \u00e8 continentale, con 4 stagioni ben definite e caratterizzato comunque da alcuni micro-climi locali.\nPer esempio sulla fascia collinare esposta a sud le temperature durante l'inverno tendono ad essere pi\u00f9 miti e meno rigide della pianura, dove invece intense gelate avvengono con frequenza nel semestre freddo. Inoltre la fascia pianeggiante \u00e8 soggetta, come il resto della Pianura Padana, a frequenti nebbie che rendono il clima pi\u00f9 rigido specie in inverno.\nLa neve cade di norma fra la fine di Novembre e il mese di Marzo; sono comunque possibili fasi pi\u00f9 miti anche in pieno inverno se i venti di scirocco risalgono fin qui dall'Adriatico.\nLa primavera e l'autunno sono stagioni intermedie dove il tempo \u00e8 spesso mutevole e instabile, mentre l'estate \u00e8 solitamente calda ed umida, ma soggetta molto di frequente a passaggi temporaleschi che assumo sovente forte intensit\u00e0.\nLa grandine infatti \u00e8 un fenomeno ben conosciuto nella zona tanto che esistono diversi sistemi per difendere l'agricoltura.\nStoria.\nToponimi.\nIl toponimo ha origini incerte. Per alcuni deriverebbe dall'antroponimo \"Brigantia\", un nome di persona gallico; per altri potrebbe derivare dal celtico \"brigant\" cio\u00e8 eminente, elevato; per altri l'etimologia potrebbe essere affine a quella di Bressanvido e cio\u00e8 derivare da \"praedium Cantii\", podere di \"Cantius\", secondo la leggenda un veterano di C. Mario.\nEpoca preromana.\nNel territorio Breganzese, si registrano i primi insediamenti umani a partire dall'et\u00e0 del Bronzo recente (XIII - XII Sec. a.C.) sul colle di Santa Lucia e in localit\u00e0 'Bosco Grande', tra Montegoggio e Santo Stefano.\nEpoca romana.\nBreganze \u00e8 situata tra collina e pianura lungo la zona pedemontana, in luogo strategico e crocevia di antichi percorsi, certamente abitata gi\u00e0 in epoca pre-romana e percorsa dalla \"Pista dei Veneti\". I romani diedero alla pianura un'organizzazione territoriale a \"centuriazioni\", sulle quali si svilupparono centri e percorsi di collegamento. Testimonianze di epoca romana sono state ritrovate sul territorio, con ritrovamenti archeologici e stracce di centuriazioni.\nL\u2019antica pista lungo l'Astico (probabilmente sul lato Est) verso il Trentino, diviene la cosiddetta \"via dell'Astegus\", che seguiva il corso dell'Astico da Vicenza. Altre vie di comunicazione, sviluppate e amplificate, sono lungo la pedemontana e lungo le valli (valle del Chiavon Bianco), verso gli altopiani per la pastorizia e silvicoltura. Le vie a sud, per Vicenza, probabilmente erano due: una per Montecchio Precalcino - Dueville, l\u2019altra per Sandrigo \u2013 Lupia e si incrociavano proprio a Mirabella di Breganze.\nMedioevo.\nBreganze viene citata per la prima volta nell\u2019anno 893 in un documento di donazione di un casale, ai benedettini di S. Felice, da parte del vescovo Rodolfo. Tra il 917 e il 921, Breganze, insieme con tutto il territorio compreso tra la riva sinistra dell'Astico e quella destra del Brenta, incluso l'Altopiano di Asiago fu donata dall'imperatore Berengario al vescovo Sibicone di Padova, con l'obbligo di costruire castelli e opere di difesa contro le incursione degli Ungari.\nI benedettini del monastero vicentino di San Felice, che avevano colonizzato parte del territorio anteriormente al X secolo, ancora nel 983 conservavano \"in Bregancio casale unum\". Da altri documenti sembra che nel secolo XII qui esistesse un priorato benedettino.\nAlla luce di cronache e di documenti spesso discordanti tra di loro, risulta piuttosto difficile individuare con precisione la situazione di Breganze dopo il Mille; pare comunque certo che confluissero in questo luogo giurisdizioni diverse, quella laica dei Ponc\u00edi - detti anche \"de Bregantiis\" - e quella ecclesiastica che faceva capo al vescovo di Padova tramite la pieve.\nUn primo castello era sorto, presumibilmente nel X secolo, sul colle di Santa Lucia, a nord dell'attuale abitato - dove esisteva una chiesetta alla santa; chiesetta che per\u00f2 in origine dev'essere stata dedicata a San Martino, come si deduce dalle \"Rationes decimarum\", documento vaticano del XIII secolo, nel quale viene citata una \"ecclesia S. Martini in castro Bregantiarum\". Non \u00e8 documentato, ma non lo si pu\u00f2 escludere, che fosse incastellata anche la pieve di Santa Maria, cos\u00ec come non si pu\u00f2 escludere che le due chiese, piuttosto vicine tra loro, fossero protette da un sistema fortificato unico non di tipo murario ma con case fortificate e opere idrauliche o boschive di difesa territoriale, frequenti nel periodo, tanto da essere citato nelle cronache come 'castello fortissimo'.\nA Breganze l'esistenza di fortificazioni medioevali, pi\u00f9 che alle chiese sembra collegata alla presenza della famiglia dei Breganze poi Poncii, il cui castello sorgeva presumibilmente sull'area ad ovest del colle di Santa Lucia, dove esiste ancora una grossa torre. Stando alle cronache dell'epoca, questo castello era di grandi dimensioni, era cinto di mura e prospettava sul sottostante \"burgus\"; quest'ultimo s'incentrava nel cosiddetto \"Castelletto\", nell'area della omonima via le cui origini medioevali sono ancora chiaramente riscontrabili nonostante le gravi alterazioni apportate in epoca recente.\nLa potenza dei Poncii \"de Bregantio\", che possedevano la zona centrale pedemontana tra i torrenti Astico e Laverda e numerosi centri della media e alta valle dell\u2019Astico fino all'Altopiano di Asiago, raggiunse il culmine intorno al 1220 quando uno di loro, Naimerio, spos\u00f2 Cunizza da Romano, la sorella di Ezzelino III il Tiranno. Una prova indiretta che i Poncii possedessero il castello in questo luogo \u00e8 fornita dal rinvenimento sul posto\u00a0\u2013 durante lavori di ampliamento eseguiti nel 1938\u00a0\u2013 di un affresco duecentesco raffigurante un viso di donna tra fregi ornamentali.\nPi\u00f9 tardi, per\u00f2, questo rapporto di parentela non salv\u00f2 la famiglia, forse perch\u00e9 passata alla parte guelfa o perch\u00e9 uno di loro - Guidone - aveva venduto il castello ai vicentini. Nel 1227 Alberico da Romano conquist\u00f2 e distrusse la rocca di Valeriano Da Breganze sul colle di Santa Lucia; infine, prima del 1250 i Ponci vennero sconfitti e molto probabilmente sterminati ad opera di Ezzelino III, il quale comunque risparmi\u00f2 Naimerio. Il loro notevole patrimonio venne confiscato o disperso. Quasi certamente in tale circostanza venne distrutto anche il castello di Breganze; di esso, infatti, nelle cronache e nei documenti successivi non si trova pi\u00f9 traccia.\nAttualmente sul posto dell'antico castello dei Poncii esiste il basamento di una torre e qualche rudere. Quanto al colle di Santa Lucia, scomparsa nell'Ottocento scorso la chiesetta, ora vi sono un sacello votivo al B. Bartolomeo e la grande croce.\nDal Codice Eceliniano del 1250 si evince che nella prima met\u00e0 del XIII secolo tutte le propriet\u00e0, insieme con la chiesa, le fortificazioni - il Torrione e la Tor Bissara - e le abitazioni erano localizzate nella zona collinare, sul dominante colle di Santa Lucia e probabilmente sui colli di Riva e Santo Stefano; la pianura invece era ancora disabitata e periodicamente allagata dalle esondazioni dei torrenti. \u00c8 probabile che, in seguito alla distruzione della rocca sul colle, si sia dato avvio ad un nucleo abitato verso la pianura, nei pressi dell\u2019attuale centro, e che si sia edificata la dimora fortificata del Torrione.\nDopo la morte di Ezzelino nel 1259, il territorio di Breganze pass\u00f2 sotto il controllo del Comune di Vicenza, che per\u00f2 pochi anni dopo fu soggiogato da Padova e sottoposto al patto di custodia.\nAgli inizi del XIV secolo iniziarono le lotte tra i Carraresi di Padova e gli Scaligeri di Verona; il territorio vicentino venne conteso e anche l'abitato di Breganze - che si trovava sul confine tra i domini delle due signorie - dovette subire le conseguenze di tali conflitti, fino al saccheggio patito per due volte - nel 1312 e nel 1314 - ad opera dei padovani, che port\u00f2 alla completa rovina dell\u2019insediamento sul colle, da allora abbandonato. Sotto la signoria scaligera, mentre a Marostica si erigevano castello e mura, Breganze cominci\u00f2 a svilupparsi ai piedi dei colli.\nIntorno al 1337 il territorio di Breganze fu sottoposto, sotto l'aspetto amministrativo, al Vicariato civile di Marostica e tale rimase, anche sotto la dominazione viscontea e veneziana, sino alla fine del XVIII secolo.\nEpoca moderna.\nDopo il 1404 e il patto di dedizione di Vicenza alla Serenissima, inizi\u00f2 un periodo di stabilit\u00e0 e di relativa tranquillit\u00e0, interrotto agli inizi del XVI secolo dalle vicende della guerra della Lega di Cambrai, mossa da una coalizione di stati contro Venezia. Nel 1509, 4.000 cavalieri di Massimiliano I d'Asburgo, diretti verso Padova, vennero respinti sulle sponde del torrente Chiavone Bianco dai breganzesi, che evitarono cos\u00ec le distruzioni ed i saccheggi avvenuti in altri centri vicini.\nDella seconda met\u00e0 del Quattrocento vennero edificate le numerose torri colombare, alcune su preesistenze medioevali, edifici che con la loro mole, la dislocazione e le insegne rappresentavano l'importanza delle grandi famiglie proprietarie. Se ne contano una ventina nella storia breganzese, oggi di torri o colombare ne rimangono 11, una concentrazione importante e anomala per un solo paese. La Villa Veneta fu un fenomeno comune a tutta la terraferma veneta, infatti, i campi pi\u00f9 fertili e i luoghi pi\u00f9 ameni passarono nelle mani di alcune famiglie patrizie che vi costruirono le loro splendide dimore. Breganze \u00e8 un caso particolare in questo passaggio, con molte ville e torri facenti parte di diversi poderi e famiglie, fenomeno probabilmente dovuto alla suddivisione del territorio dopo l'epoca ezzeliniana. Per secoli queste \"case gentilizie mantennero un regime quasi feudale sfruttando il terreno col lavoro del contado e imprimendo sempre pi\u00f9 vigorosa l'impronta agricola al paese\". Nella antico colmello del \"Castelletto\" in contr\u00e0 Maglio \u2013 circa un chilometro a sud del centro \u2013 vi era una grande colombara di origine cinquecentesca che croll\u00f2 nel 1977.\nIl territorio di Breganze verso la fine del Duecento era diviso in quattro zone o colmelli: Fara, Perlena, Castelletto e Riva, che in seguito si trasformarono in comunit\u00e0 rurali. Dal 1560, quando Fara divenne autonoma, si delinearono i confini attuali di Breganze in cui erano ricomprese le tre comunit\u00e0 di Riva, Castelletto e Porciglia, che avevano sede rispettivamente nella chiesetta di Santo Stefano, in un edificio non identificato del centro e nel capitello della Vegra a Mirabella, luoghi nei quali venivano convocate le adunanze dei capifamiglia per dettare le regole della comunit\u00e0.\nLa chiesa assunse un ruolo di notevole importanza; dopo il Concilio di Trento essa ricevette il compito di tenere i registri anagrafici della popolazione. Chiesa, piazza e campanile si imposero come centro urbanistico del paese.\nLa presenza veneziana dispose ordine nel territorio, disciplinandone l\u2019uso tramite due istituzioni principali: il Magistrato delle Acque e il Magistrato dei Beni Inculti. La pianura fu bonificata e furono scavate diverse rogge, lungo le quali vennero attivati mulini che sfruttavano la forza motrice dell'acqua per macinare il grano o azionare i meccanismi necessari a botteghe artigiane.\nIl territorio era propriet\u00e0 di famiglie aristocratiche sia veneziane che vicentine, come i Monte - proprietari di 667 campi, che abitavano a C\u00e0 Ostile e nel Cinquecento dettero al paese due arcipreti - o come i Pagello - che nei loro 500 campi avevano case, mulini e la superstite colombara affrescata - o la potente famiglia dei Bissari, insediatasi fin dal '300 con la loro torre cintata, i Mascarello, i Sesso e i Chiericati.\nNel Seicento, completate le opere di bonifica avviate due secoli prima, vennero costruiti ulteriori complessi rurali, e residenze signorili di notevole valore architettonico, che conferirono una nuova fisionomia territorio. Nuovi proprietari furono i Piovene, i Brogliati, i Monza, i Diedo. Nel principale centro abitato, lungo via Pieve, furono costruiti edifici signorili dei Chiericati, dei Carli, dei Brogliati e dei Saccardi.\nBreganze si afferm\u00f2 in quest\u2019epoca come terra di ottimi vini: il Vespaiolo, il Groppello e il Pomello furono apprezzati dai proprietari e da vari visitatori, assieme all'olio e alla frutta di vario tipo ed in grande abbondanza; motivi, questi, che fecero fin dall'inizio di Breganze un territorio conteso e una zona generosa per la prebenda. Nello stesso tempo - per l'ottusit\u00e0 del patriziato veneto, che era proprietario della quasi totalit\u00e0 dei terreni e li conduceva in maniera semifeudale, gettando nella miseria la classe contadina - inizi\u00f2 una progressiva forte crisi nelle campagne.\nEpoca contemporanea.\nCon la caduta della Repubblica di Venezia e l'arrivo dei francesi avvenne un rinnovamento amministrativo; il 5 agosto 1809 le tre amministrazioni di Riva, Castelletto e Porciglia decisero l\u2019unificazione in un unico comune con il nome di Breganze: le tre teste raffigurate nell\u2019attuale stemma comunale rappresentano appunto le sue tre antiche contrade.\nDal punto di vista religioso, nel 1818, sotto il Regno Lombardo-Veneto, Breganze ritorn\u00f2 a far parte della diocesi di Vicenza.\nDopo l'annessione del Veneto al Regno d\u2019Italia nel 1866 vi fu un nuovo sviluppo del paese. Furono potenziate le vie di collegamento con il territorio: venne costruito il ponte sull\u2019Astico e si realizz\u00f2 il collegamento con Lusiana e l\u2019Altopiano di Asiago. Nel 1871 inizi\u00f2 il regolare funzionamento dell\u2019anagrafe comunale.\nLa fine dell\u2019Ottocento fu caratterizzata dalla presenza e dall'azione in Breganze delle forti personalit\u00e0 dei tre fratelli sacerdoti Scotton: Jacopo, Gottardo e l\u2019arciprete Andrea. Strenui difensori del potere temporale del Papa, entrarono in conflitto con la classe di proprietari che governava il paese e appoggiava apertamente il governo liberale del Regno. Gli Scotton si ersero a difesa dei contadini pi\u00f9 poveri, organizzandoli nelle leghe cattoliche. Essi ebbero un ruolo di grande rilievo all'interno del movimento cattolico veneto e nazionale, anche se il loro giornale \"La riscossa\" (1890-1915) talvolta esasper\u00f2 tensioni e non sempre favor\u00ec la concordia degli spiriti. Ma il nome degli Scotton a Breganze \u00e8 legato pure ad una vigorosa azione pastorale e ad una cospicua serie di iniziative economico-sociali ancora attive e operanti a vantaggio del mondo rurale.\nSi costru\u00ec qui un modello sociale che, seguendo i principi dell\u2019enciclica pontificia \"Rerum Novarum\", produsse notevoli cambiamenti. Vi fu un impulso alla scolarizzazione di massa. Furono avviate rilevanti attivit\u00e0 manifatturiere - come le industrie di Laverda e di Zoppelletto - e furono costituite cooperative agricole di matrice cattolica. Nei primi anni del secolo, dopo un periodo di alternanza tra amministrazioni locali liberali e clericali, si ebbero una serie di giunte comuni che continuarono fino alla prima guerra mondiale. In quegli anni di forte crisi agraria, mentre mancava una qualsiasi azione amministrativa, gli Scotton contrastarono fortemente il fenomeno dell\u2019emigrazione.\nNel 1907, ad opera di suor Giovanna Meneghini fu fondata a Breganze la congregazione delle Suore orsoline del Sacro Cuore di Maria, ora diffusa - oltre che in Italia - anche in Brasile e in Mozambico.\nLa prima guerra mondiale giunse a sfiorare il paese, posto nelle retrovie del fronte attestato tra il Pasubio, l\u2019Altopiano e il Grappa. In questo periodo Breganze fu importante base militare e sede di Comando di Corpo d'Armata; durante la strafexpedition del 1916 ospit\u00f2, insieme con Marostica, i primi profughi di Asiago.\nDurante la seconda guerra mondiale e le lotte di liberazione divenne invece sede di presidio tedesco; anche persone del paese furono coinvolte nella Resistenza e, per rappresaglia, cinque giovani di Maragnole furono fucilati nel 1944 a Mason Vicentino dai fascisti.\nCome in tutto l'Alto Vicentino, nel secondo dopoguerra il paese vide un notevole sviluppo con l'ammodernamento e l'espansione delle produzioni Laverda, che si affermarono anche sui mercati stranieri. La vita locale, dal punto di vista sociale, culturale e religioso rimase tuttavia ancora quella impostata dagli Scotton e basata sull'azione pastorale dell'arciprete Giovanni Prosdocimi e il paternalismo della famiglia Laverda, che governavano di comune accordo con la maggioranza politica centrista i vari aspetti del paese. Questo dur\u00f2 fino alla morte, nel 1970, del longevo arciprete, a Breganze dal 1916, e la cessione delle industrie Laverda alla Fiat nel 1982.\nTra gli anni sessanta e ottanta il paese si espanse rapidamente verso sud, oltre la strada provinciale Gasparona; il modello di sviluppo, basato sulla combinazione tra lavoro dipendente e piccola propriet\u00e0 diffusa ne fa un centro con buon livello di benessere.\nMonumenti e luoghi d'interesse.\nArchitetture civili.\nConsiderata un 'prototipo' della tipologia di villa veneta rinascimentale, costruita probabilmente agli inizi del '500, presenta stanze e portico affrescati, tracce di pitture all'esterno e sulla colombara. Oltre ad essere una delle prime ville venete a pianta regolare, presenta tipici elementi architettonici di influenza palladiana.\nSociet\u00e0.\nIstituzioni, enti e associazioni.\nGruppo Scout AGESCI Breganze 1.\nIl paese di Breganze ospita un gruppo scout affiliato all'Associazione Guide e Scouts Cattolici Italiani con la denominazione di \"Breganze I\" che vanta oltre 100 anni di storia, uno dei primi gruppi scout vicentini.\nFondato ufficialmente il 18 maggio 1922 da Vittorio Ballardin e don Marco Carlesso attraverso la costituzione del gruppo dei giovani esploratori Breganze 1\u00b0 \"S. Giorgio\" utilizza sin dall'immatricolazione, avvenuta il 20 giugno successivo, il fazzolettone verde bordato di bianco.\nCultura.\nIstruzione.\nBiblioteche.\nNel capoluogo vi \u00e8 la Biblioteca civica intitolata a Gabriele Boschiero, che fa parte della rete di biblioteche vicentine \"Bibioinrete\", insieme alla maggior parte della biblioteche appartenenti alla Rete Bibliotecaria Vicentina.\nRicerca.\nDagli anni novanta \u00e8 attivo il Gruppo di Ricerca Storica di Breganze che, in collaborazione con il Comune e la Biblioteca civica, pubblica periodicamente i \"'Quaderni breganzesi di storia, arte e cultura' e altri libri tematici sulla storia di Breganze\".\nScuole.\nA Breganze, capoluogo e frazioni, vi sono quattro scuole dell'infanzia (una delle quali privata paritaria), due scuole elementari e una scuola media. Per quanto concerne le scuole superiori vi \u00e8 anche un Istituto Tecnico Industriale e un Istituto Professionale Industria e Artigianato.\nUniversit\u00e0 Adulti/Anziani.\nA Breganze vi \u00e8 una delle 30 sedi dell'Universit\u00e0 degli adulti/anziani del Vicentino.\nMusei.\nIl nucleo del museo \u00e8 costituito dal maglio, che per la sua caratteristica forma e movimento veniva chiamato dai fabbri \u201ca testa d'asino\u201d. \nCostruito con materiali semplici: pietra, legno, ferro, per la sua funzionalit\u00e0 \u00e8 riuscito ad arrivare ai giorni nostri praticamente invariato nella struttura.\nVi sono poi una grande mola ad acqua - dove il fabbro, sospeso su un tavolaccio, lisciava e rifiniva gli utensili forgiati - e una serie di macchine semplici - come trapani, mole smeriglio, tornio - messe in movimento, tramite ingranaggi, pulegge e cinghie, da una ruota idraulica interna. Alle pareti sono collocate le attrezzature originali utilizzate dall'ultimo fabbro operante, Angelo Giusto Tamiello, e le campionature d'attrezzi che lo stesso realizzava nell'officina, tutto riposto come lasciato alla fine dell'attivit\u00e0.\nNella carbonaia vi \u00e8 ancora una macchina per la fabbricazione del ghiaccio realizzata nel 1933, anche questa mossa dalla ruota idraulica interna. All'esterno dell'officina vi \u00e8 il \u201cbrolo\u201d, un ampio spazio verde una volta orto e giardino, da dove \u00e8 possibile osservare lo scorrere dell'acqua nella roggia e le ruote idrauliche del maglio e della mola.\nAll\u2019interno dell\u2019antica officina aperta nel 1923 da Antonio Radin, sulla sponda destra del Chiavone Bianco, \u00e8 stato realizzato il Museo, con la collaborazione del proprietario, del Gruppo di Ricerca Storica e del Comune di Breganze.\nL\u2019officina, specializzata nella lavorazione del ferro, \u00e8 stata molto attiva tra gli anni venti e il secondo dopoguerra e in essa sono passati oltre 150 apprendisti che si sono formati \u201csul campo\u201d. Lo scopo della sua trasformazione in Museo \u00e8 ora quello di offrire alle giovani generazioni una testimonianza di tempi che rischiano di essere cancellati dall\u2019oblio: molte macchine sono state restaurate e le attrezzature sono in perfetta efficienza; interessanti quelle da \"bottaio\". Accanto alla collezione messa a disposizione dalla famiglia Radin vi \u00e8 una raccolta di oggetti ed attrezzi da \u201cbattirame\u201d donata dalla famiglia Sorio.\nGeografia antropica.\nFrazioni.\nMaragnole.\nIl primo abitato di Maragnole (Maragn\u00f3e in lingua veneta)- distante 4 km. circa dalla pieve di Santa Maria Assunta - si form\u00f2 quando la pianura breganzese fu bonificata e cominci\u00f2 ad essere popolata nel XV secolo. Lo testimonia un oratorio costruito nel 1512, che fu il primo luogo di culto. Un paio di secoli pi\u00f9 tardi, nel 1697, Giacomo Brogliato da Breganze vi fece costruire una cappella adeguata alla necessit\u00e0 della popolazione, quando il nucleo di Maragnole cominci\u00f2 ad assumere un'identit\u00e0 di paese.\nCostruita nel 1697 da Giacomo Brogliato, sul luogo in cui esisteva un oratorio del 1512, e dedicata a san Francesco di Paola, la chiesa venne ampliata e ristrutturata nella met\u00e0 del Novecento. Venne benedetta il 21 agosto 1954 e consacrata il 20 novembre 1970 da Camillo Faresin vescovo oriundo di Maragnole.\nL'interno della chiesa, a tre navate, si presenta luminoso.\nNel presbiterio l'altare, l'ambone, la sede del presidente e il tabernacolo sono in marmo rosso di Asiago scolpito; \u00e8 contornato da stalli lignei del 1958. Sulla parete di fondo dell'abside c'\u00e8 un bel crocifisso - opera dello scultore sudtirolese Willy Messner - del 1952. Nell'arco sovrastante il presbiterio vi sono alcuni affreschi raffiguranti san Francesco di Paola che risuscita un fanciullo mentre al centro del presbiterio \u00e8 l'Agnus Dei a ricordare il mistero eucaristico; sulla parete di fondo del presbiterio la Risurrezione di Cristo.\nNella cappella invernale vi \u00e8 un bel paliotto di fine Seicento, sormontato dall'altare della Madonna Immacolata di met\u00e0 Ottocento. In questo altare c'\u00e8 la statua della Vergine dello scultore sudtirolese Vincenzo Moroder (1924) cui la devozione popolare attribuisce la miracolosa guarigione di una giovane del paese il 16 luglio 1924.\nIl campanile, iniziato nel 1883, fu completato nel 1953 con una guglia snella.\nDopo lunghe contese, Maragnole fu eretta in parrocchia autonoma il 2 luglio 1956 dal vescovo Carlo Zinato.\nMirabella.\nMirabella (Mirab\u00e8a in lingua veneta) \u00e8 un piccolo borgo di pianura situato nella parte sudoccidentale del comune di Breganze. Ha un piccolo centro e diverse contrade sparse nella campagna circostante. Ad ovest scorre l'Astico (Astego in veneto), torrente che delimita il confine comunale con quello di Montecchio Precalcino. Nelle campagne di Mirabella, nonch\u00e9 anche in centro al paese, scorrono numerosissime rogge con funzione sia di irrigazione che di scolo.\nContrade di Breganze Centro.\nLe principali contrade storiche di Breganze Centro sono: Pieve, Rivaro, Torrione, Costa, Brogliati Contro, Zabarella, Castelletto, Crosara, Maglio, Riva, Montegoggio, 5 Martiri, Roma, Gen.Maglietta, Gasparona, Turra, Zanella, San Gaetano, Sant'Eurosia, Trec\u00e0, Olmo, don A.Battistella, Chizzalunga. Contrade delle frazioni: Albero-Casette, Bragetti, Capitello, Roncaggia, San Iberto, Palugare, Pajaron, Palazzotto .\nEconomia.\nStoria dell'economia breganzese.\nBreganze \u00e8 sempre stata nel corso dei secoli un'importante zona di produzione agricola e di attivit\u00e0 artigianale. \nUn segno di questa importanza \u00e8 rappresentato dal fatto che gi\u00e0 nel medioevo - come si rileva da un documento del 1259 - Breganze aveva misure proprie usate anche fuori del suo territorio (il moggio e lo stajo breganzino).\nNel Tre e Quattrocento lungo il corso dei torrenti Chiavone e Laverda l'arte della lana ebbe un periodo di grande fioritura: in un documento del 1443 vi operavano ben 32 lanaioli; operavano inoltre da tempo immemorabile i mulini Viero e Arrigoni, in via Astico, e quelli dei Conti Pajello, in via Castelletto, ricordati in documenti del 1632 e 1747. Zuave Fontana nel 1635 possedeva una sega e un maglio battiferro sostituito in seguito dai mulini dei fratelli Micheletto; alla stessa epoca, in Via Maglio, un altro ne possedeva Bartolomeo Maggiaro Caprin, ricordato anche in un documento del 1738. che successivamente pass\u00f2 in propriet\u00e0 ai Tamiello che tuttora lo conservano.\nDalla fine dell'Ottocento l'agricoltura e l'allevamento, ancora attivit\u00e0 prevalenti, furono affiancate dallo sviluppo dell'industria e dell'artigianato, che rappresentarono una sempre pi\u00f9 importante fonte di reddito ad integrazione di quello prodotto dalle piccole aziende agricole a gestione familiare.\nFra le industrie sorte in questo secolo, la ditta Pietro Laverda (nel 1873); la ditta dei fratelli Borin artigiani della calzatura (nel 1860) col negozio; il Maglificio e Calzaturificio Zoppelletto (nel 1892), l'industria di Pietro Schiro, sorta ancora nel 1855, per la produzione di zoccoli e di forme da scarpe \"a dilatazione automatica con nocche mobili di sua invenzione\" premiati all'esposizione di Torino.\nA Breganze era fiorente l'industria dei cesti di vimini per la vendemmia e per la spedizione anche all'estero di pesche. Operava inoltre nell'intarsio la ditta Gaetano Viero che aveva raggiunto risultati degni di rilievo.\nDi primaria importanza per Breganze e il circondario furono la \"Latteria Sociale Cattolica\" e la \"Cantina Sociale Beato Bartolomeo\", dai prodotti ricercati e venduti a largo raggio. La prima, sorta nel 1903 per iniziativa di mons. Scotton, la seconda nel 1950. Nel settore degli autoservizi Rino Zappon inizi\u00f2 nel 1924, dopo aver fatto il carrettiere col padre.\nLa maggior richiesta di manodopera si ebbe a Breganze negli anni cinquanta, data dal potenziamento della ditta Laverda; negli anni settanta, invece, raddoppiarono le aziende artigiane e tra il Maglio e l'Astico venne creata una zona artigianale.\nOltre ai servizi primari, numerose sono le ditte nel settore degli autotrasporti, delle autofficine e delle per macchine agricole, dell'abbigliamento e della maglieria, delle confezioni in pelle e della pellicceria, della tessitura di lana e seta, dell'edilizia e della lavorazione del legno, della lavorazione del sughero, degli impianti elettrici e dell'elettro-galvanica, delle varie branche della lavorazione dell'acciaio e dei metalli: fonderia, costruzione e stampaggio carpenteria, casalinghi, saldatura, costruzioni meccaniche, torneria, termoidraulica, serramenti in ferro e alluminio, impianti lattiero caseari.\nAziende tessili.\nA Breganze vi \u00e8 la sede principale del gruppo OTB, holding dell'imprenditore Renzo Rosso, ideatore del marchio 'Diesel': la sede \u00e8 stata qui spostata dal vicino paese di Molvena a seguito della costruzione del nuovo headquarters.\nNel settore tessile opera la societ\u00e0 Sistema Tessile srl, specializzata nella produzione di tessuti jacquard per abbigliamento in seta e misti-seta.\nCaseifici.\nLatteria di Soligo.\nLa societ\u00e0 Soligo ha acquisito la latteria Sociale negli anni '90, costruendo un nuovo stabilimento a sud del paese verso la frazione di Mirabella.\nInfrastrutture e trasporti.\nPrincipale via di comunicazione \u00e8 la Strada provinciale 111 Nuova Gasparona - che circonda con una circonvallazione il centro abitato.\nIl paese \u00e8 servito da autocorse della SVT (Societ\u00e0 Vicentina Trasporti), nella quale dal 1\u00ba marzo 2016 sono confluite l'Aim Mobilit\u00e0 e le FTV.\nDal 2012 viene costruita una nuova Superstrada a pagamento la SPV, con un casello a Breganze, strada a scorrimento veloce che collega lungo la pedemontana Vicenza (A4 - A31) con Treviso (A27)\nAmministrazione.\nGemellaggi.\nNel 2012 il comune di Breganze ha aderito alla lista dei comuni gemellati con la fondazione \"Citt\u00e0 della Speranza\".\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Breganze 1919\" che milita in seconda categoria.\nPallacanestro.\nLa pallacanestro \u00e8 rappresentata dalla societ\u00e0 \"A.S.D. Pallacanestro Breganze\"\nPallavolo.\nIl Volley Towers \u00e8 stato promosso nella stagione 2014-2015 in Serie A1.\nHockey pista.\nL'hockey pista \u00e8 rappresentato dalla societ\u00e0 \"A.S.D. Hockey Breganze\" che attualmente milita nel campionato nazionale maschile di serie A1. La societ\u00e0 vanta nel suo palmar\u00e8s due scudetti e tre coppe Italia.\nAtletica.\nAsi Atletica Breganze. Societ\u00e0 fondata nel 1979, ha portato vari atleti alla maglia azzurra nelle categorie giovanili. Breganze conta un olimpionico (Carlo Laverda nella staffetta alle Olimpiadi in Messico del 1968).\nCiclismo.\nLa societ\u00e0 femminile Cicloclub Breganze (ora Wilier Breganze) \u00e8 stata fondata nel 1996. Ha conseguito molteplici titoli italiani, uno Olimpico giovanile (2014) uno europeo e una medaglia d'argento ai Campionati mondiali (sempre nel 2014) nella categoria juniores."}
{"id": "37126", "revid": "123779553", "url": "https://it.wikipedia.org/wiki?curid=37126", "title": "Bressanvido", "text": "Bressanvido (\"Bresanvido\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nIl comune di Bressanvido \u00e8 formato dai due abitati di Bressanvido (capoluogo) e di Poianella (frazione), quest'ultima con un numero maggiore di abitanti. Si trova sul confine orientale della provincia di Vicenza, ad un'altitudine variabile tra i 47 e sul livello del mare, sulla pianura alluvionale formata dai detriti del fiume Brenta. La zona \u00e8 particolarmente ricca d'acqua, con una rete di falde a pochi centimetri dalla superficie del terreno e un notevole numero di risorgive che alimentano una serie di canali che confluiscono nelle rogge Tergola, Lirosa e Usellino.\nStoria.\nToponimi.\n\"Braidum\" deriva dal latino \"Preadium\" o dal tedesco \"Breit\" ed indica un fondo rustico rurale.\nIl nome \"Poianella\" (in lingua veneta Pojanea) \u00e8 registrato per la prima volta nel 1261 nell'archivio di Stato di Vicenza in cui si nomina un certo Francesco Pegoraro di Poianella. La probabile origine etimologica deriva dallo sloveno \"poljana\" che significa \"prato paludoso\".\nMedioevo.\nIl nome \"Bressanvido\" compare per la prima volta in un documento datato 983, fatto redigere dal Vescovo di Vicenza Rodolfo in cui donava il possesso di un importante possedimento - con le cappelle da esso dipendenti - ai monaci benedettini dell'abbazia dei Santi Felice e Fortunato di Vicenza: \"In braydo S. Viti curtes quator cum plebe et capellis\". Nelle citazione appare, stranamente, anche la pieve - che comportava una giurisdizione ecclesiastica normalmente soggetta al vescovo - e questo comport\u00f2, in tempi successivi, delle liti tra abbazia e diocesi. Stando alle cronache ed ai documenti di cui si dispone, sembra doversi escludere qui la presenza di castelli o di opere fortificate in genere.\nAlla fine del XIII secolo alla pieve di Bressanvido erano soggette le cappelle di Santa Maria di Pozzoleone e di Santo Stefano di Lupia.\nVerso la met\u00e0 del Trecento. il territorio di Bressanvido fu sottoposto, sotto l'aspetto amministrativo, al Vicariato civile di Marostica e tale rimase, anche sotto la dominazione viscontea e veneziana, sino alla fine del XVIII secolo.\nPrima guerra mondiale.\nA Poianella nel giugno 1918 arriva la 2\u00aa Sezione SVA che resta fino al 5 dicembre ed il 4 ottobre 1918 la 83\u00aa Squadriglia che resta fino al 25 marzo 1919 ed il XXIV Gruppo fino alla fine del conflitto.\nSimboli.\nLo stemma comunale \u00e8 diviso in due parti: la parte a sinistra rappresenta la storia del comune mentre la parte destra l'economia.\nNella parte sinistra \u00e8 rappresentata una croce rossa a ricordo dei monaci benedettini che abitarono il paese fino al 1806 quando inizi\u00f2 la requisizione dei beni ecclesiastici ad opera di Napoleone. Il castello indica la presenza di un castello del signore del paese.\nNella parte destra sono disegnati in alto una spiga di frumento e una pannocchia di mais, in basso un bue dorato su un prato.\nGeografia antropica.\nL'unica frazione del comune di Bressanvido \u00e8 Poianella.\nAltre localit\u00e0 o contrade sono: la Zona Artigianale, la Zona Cogo-turco, la Zona Barbiero-facco-baldisseri, la Zona Campagnolo-grendene, le Famiglie Baldisseri."}
{"id": "37127", "revid": "322321", "url": "https://it.wikipedia.org/wiki?curid=37127", "title": "Brogliano", "text": "Brogliano (\"Broj\u00e0n\" in veneto) \u00e8 un comune italiano di abitanti della provincia di Vicenza in Veneto.\nSorge sulla riva destra del fiume Agno, a ridosso delle colline che dividono la vallata con quella del Chiampo, con il centro lievemente rialzato rispetto al fondovalle\nIl territorio comunale \u00e8 il meno esteso dei comuni della vallata e ricopre una fascia che si sviluppa indicativamente in direzione est-ovest dal fondovalle al crinale collinare (fino a un'altitudine di circa 750 metri).\nLa popolazione, un tempo per di pi\u00f9 rurale sulle numerose contrade sparse sulle colline, nella zona della frazione di Quargnenta, oggi si concentra per lo pi\u00f9 nella nuova zona residenziale sviluppatasi nell'ultimo decennio. Brogliano \u00e8 stato infatti caratterizzato da una forte immigrazione da parte dei comuni dell'alta valle e delle zone circostanti in quanto, pur non coinvolto in una situazione di vita cittadina caotica, \u00e8 piuttosto centrale rispetto a numerosi servizi e ai maggiori centri della zona.\nOrigini del nome.\nII toponimo Brogliano deriva probabilmente dal termine latino medioevale \"brolium\" = giardino, parco, bosco e fa riferimento ai possedimenti di un feudatario locale.\nStoria.\nEpoca antica.\nSi pu\u00f2 ipotizzare che, in epoca preromana, i primi abitanti del territorio di Brogliano, come di tutta la Valle dell'Agno, fossero gli Euganei che, tra l'inizio del IX secolo a.C. e la fine dell'VIII, vennero scacciati verso le valli montane dall'invasione dei Veneti, che provenivano dalla regione Danubiana.\nNel periodo imperiale \u00e8 attestata la presenza romana, dopo il ritrovamento nel 1938 di una lapide presso l'antica cappella di San Martino, recante il nome del Duumviro e Edile Lucio Meio Cessesio e di sua moglie, della trib\u00f9 \"Collina\".\nMedioevo.\nUna chiesetta protocristiana dedicata a San Martino sorgeva in fondovalle sulla riva destra del fiume Agno. Probabilmente venne distrutta da un'alluvione poco dopo il Mille; quasi contemporaneamente anche il vico di San Martino venne abbandonato e gli abitanti si trasferirono poco pi\u00f9 a sud, fondando l'attuale Brogliano. I ruderi di questo primo edificio vennero ritrovati nel 1938 in seguito allo spostamento delle acque del torrente.\nAgli inizi del XIV secolo - contemporaneamente alla perdita d'importanza della pieve di Santa Maria di Montecchio Maggiore - Brogliano acquis\u00ec una sempre maggior importanza; pur non essendo ancora titolata come pieve, era retta da un \"archipresbyter\" e quindi le veniva riconosciuta una qualche funzione nell'organizzazione ecclesiastica della valle. Forse a quell'epoca fu eretta l'attuale chiesa di San Martino, che divenne la chiesa battesimale o matrice di tutta la contrada. Questo risulta anche dagli Statuti di questa \"villa\" - diventata quindi libero Comune - redatti il 16 aprile 1364 e conservati presso la Biblioteca civica Bertoliana di Vicenza. In questo documento \u00e8 detto che Bartolomeo della Scala, allora signore del territorio vicentino, era tenuto a dare il sabato santo di ogni anno alla chiesa di San Martino un cero di quattro libbre.\nEpoca moderna.\nNei secoli XV e XVI la chiesa di San Martino di Brogliano perdette questa importanza e al suo posto vennero elevate alla dignit\u00e0 di pieve San Clemente di Valdagno e Sant'Andrea di Trissino.\nVerso la fine del Cinquecento il territorio di Brogliano fu acquistato dai conti Piovene, che ne rimasero feudatari fino alla caduta della Serenissima.\nMonumenti e luoghi d'interesse.\na) A Brogliano.\n1. Pieve di San Martino.\nLa Pieve di Brogliano dedicata a San Martino di Tours divenne, assieme ai santi Giorgio martire e Michele arcangelo, uno dei patroni del popolo dei Longobardi convertiti al cattolicesimo. Questa chiesa, la quale dista circa un chilometro dall'attuale centro del paese, si trova all'interno del Cimitero di Brogliano, alla base di un colle vicino al corso del torrente Agno e rappresenta la matrice di tutte le chiese della Valle e ne \u00e8 la preziosa custode della presenza longobarda nella zona.\nIn un \"opuscolo\" curato dalla Parrocchia di Brogliano nel 2010 cos\u00ec vi si legge: \"Nella prima organizzazione ecclesiastica del territorio vicentino, Brogliano e tutta la Valle dell'Agno sottostavano alla Pieve di Santa Maria di Montecchio Maggiore dalla quale si staccarono nel XIV secolo, quando la chiesa di san Martino fu elevata alla dignit\u00e0 pievana. Gi\u00e0 dall'antichit\u00e0 si trovava circondata da un piccolo cimitero, luogo di sepoltura anche per le popolazioni al di fuori della vallata\".\nSulla datazione dell'attuale chiesa pievana non vi \u00e8 una certezza assoluta, ma con molta probabilit\u00e0 ve ne era un'altra prima dell'attuale fondata in periodo longobardo attorno al VII secolo, costruita molto vicina all'attuale argine del torrente Agno; durante un'alluvione avvenuta nell'aprile 1938, infatti, grazie all'uscita dell'Agno dal suo corso naturale, poche centinaia di metri dal sito dell'attuale chiesa, vennero alla luce - come spiega S. Fornasa nel suo testo \"Brogliano e Quargnenta. Due villaggi rurali della valle dell'Agno dalle origini al XV secolo\"\" - \"alcuni ruderi e la pavimentazione di un antichissimo luogo cristiano, corrispondente nella sua semplicissima struttura agli edifici sacri che fin dall'alto Medioevo costellarono anche il territorio vicentino: un'aula rettangolare orientata in direzione est-ovest, culminante in un'abside semicircolare\". Inoltre venne ritrovato un frammento sicuramente longobardo raffigurante un guerriero armato di lancia, con una veste lunga fino alle ginocchia e i lunghi capelli divisi da una scriminatura centrale. Insieme con esso, nella chiesa \u00e8 conservato un altro frammento raffigurante due pavoncelli che si abbeverano ad una coppa d'acqua, forse della stessa epoca.\nIl vescovo di Vicenza, monsignor Michele Priuli, tenne la visita pastorale a Brogliano nel 1580 e in quella occasione - come troviamo ancora riportato dell\"opuscolo\" sopra citato - lasci\u00f2 un suo verbale in cui cos\u00ec si espresse: La chiesa \"possiede due cappelle, delle quali la seconda sta per cadere in rovina\". Queste espressioni del prelato, stando anche alla storia architettonica delle chiese nella diocesi berica, hanno indotto diversi studiosi ad anticipare di alcuni secoli la data della costruzione della chiesa per fissarla intorno ai secoli IX-X, ove anche nel territorio vicentino si era diffusa l'architettura delle chiese bi-absidate. Cos\u00ec troviamo ancora scritto nell\"opuscolo\" edito dalla Parrocchia: \"L'attuale San Martino sarebbe dunque stata costruita nel IX-X secolo, avrebbe subito una ristrutturazione in forme romaniche tra l'XI e il XII secolo e sarebbe stata oggetto, nei secoli successivi, di intrusioni di stile rinascimentale e barocco. Questa ipotetica ricostruzione storica \u00e8 assai probabile; per confermarla con certezza sarebbe per\u00f2 necessaria un'indagine archeologica che potrebbe togliere tutte le riserve in merito. L'aula \u00e8 rettangolare, a navata unica con abside semicircolare. L'impostazione dei muri \u00e8 originale, mentre l'interno e l'abside hanno subito interventi in epoche posteriori\".\nL'esterno della chiesa \u00e8 costituito da una muratura in sasso nero a faccia vista, mentre le parti di impianto (abside e navata) sono lavorate in modo grezzo e completate da elementi in cotto.\nL'interno della chiesa \u00e8 caratterizzato dalla presenza di alcuni elementi assai importanti e preziosi: l'acquasantiera in forma dodecadra, alcune lampade votive in bronzo, un altare in stile barocco dedicato alla Vergine Maria con una caratteristica statua della Madonna \"vestita\", un altro altare dedicato ad alcuni Santi monaci e un altare dedicato a Sant'Antonio di Padova realizzato in una cappella laterale a sinistra. L'altare Maggiore, ovviamente dedicato al Santo di Tours, custodisce al suo interno una tela raffigurante la scena in cui san Martino \"taglia\" il suo mantello per donarlo al povero; ai piedi della tela \u00e8 conservato un prezioso tabernacolo in legno dorato del 1672. Il pavimento della pieve, rattoppato in diverse parti, \u00e8 fondamentalmente in cemento e in alcune parti vi sono alcune lastre in pietra con incisioni tombali della Compagnia del Rosario (datata al 1655) e della famiglia Costantini (del 1522).\nAlcuni studi recenti condotti sulle pareti della chiesa hanno fatto rinvenire alla luce tre affreschi: la Santissima Trinit\u00e0, una Santa con in mano alcuni ramoscelli e alcune corone, un altro - il pi\u00f9 rovinato a causa di una successiva apertura di una porta laterale - in cui si intravedono quattro figure con copricapi e una mano con le stigmate. La Trinit\u00e0 della Pieve di Brogliano, databile all'incirca nel periodo che va dal XIII secolo e la met\u00e0 del XIV secolo, del modello occidentale della \"Trinitas in Cruce,\" \u00e8 un'opera molto significativa poich\u00e9, dal suo stile e dai colori in essa impiegati, ha indotto diversi studiosi a collegarla alle opere di scuola giottesca. In essa, infatti, vi si vede il Padre - l'Eterno Amante e la fontalit\u00e0 della vita divina - in trono che sostiene il Figlio Crocefisso - l'Eterno Amato - e, dalla bocca del Padre, il dono dello Spirito Santo - l'Eterno Amore - che, rappresentato nella forma corporea di colomba, esce dalla bocca del Padre e raggiunge il Figlio. In quest'opera si pu\u00f2 contemplare come il dramma del Figlio Crocefisso sia una storia d'Amore profondamente trinitaria e non solipsistica in cui l'Eterno Figlio di Dio soffre il dolore della Croce in perfecta solitudo.\n2. Chiesa arcipretale-parrocchiale di San Martino.\nLa chiesa parrocchiale-arcipretale di Brogliano, dedicata anch'essa al Vescovo San Martino di Tours, \u00e8 un bell'esempio di architettura gotica; \u00e8 a navata unica, con soffitto affrescato di blu con stelle dorate, e lateralmente son presenti due altari laterali: uno dedicato a Santa Maria Assunta (con statua lignea) e l'altro a Sant'Antonio di Padova. Nel centro del paese, infatti, accanto al campanile di Brogliano vi \u00e8 la chiesa di Sant'Antonio, oggi sconsacrata ed adibita ad aula per incontri.\nb) Nella frazione di Quargnenta.\n1. Chiesa parrocchiale dei Santi Lorenzo e Lucia.\nNella frazione si pu\u00f2 visitare la chiesa parrocchiale dedicata ai Santi Lorenzo e Lucia, consacrata dall'allora vescovo di Vicenza mons. Antonio Feruglio il 18 novembre 1894. Essa \u00e8 situata in alto sul Colle detto \"del Castello\" e realizzata sul luogo in cui sorgeva un'antica chiesa dedicata a Santa Lucia e realizzata in stile neo-classico; essa, da poco restaurata, \u00e8 caratterizzata da un'unica navata e ha al suo interno 4 altari laterali: uno dedicato alla Beata Vergine Maria del Carmelo, uno al martire san Lorenzo, uno alla martire santa Lucia e uno a sant'Antonio di Padova. L'altare maggiore e il presbiterio, posizionati un poco pi\u00f9 alti rispetto al livello dedicato all'assemblea, realizzato in marmo bianco e azzurro, \u00e8 costituito dal Tabernacolo per la custodia eucaristica, da due Angeli posti ai lati del livello superiore e da un capitello centrale in cui un tempo veniva esposta il Ss. Sacramento per l'adorazione eucaristica. Nel presbiterio \u00e8 possibile ammirare lo splendido lampadario che scende dall'arcata del soffitto, la cupola con al centro \"l'occhio di Dio\" simbolo della Ss.Trinit\u00e0. All'interno della parrocchiale, inoltre, nel soppalco sopra il portale principale, \u00e8 possibile ammirare lo splendido organo Zordan del 1861, da poco restaurato.\n2. Chiesa di San Lorenzo al Cimitero.\nPresso il cimitero di Quargnenta, in via Duello (sulla strada che conduce verso il paese di Selva di Trissino), vi si trova una cappella dedicata al martire san Lorenzo, che secondo il giudizio di alcuni storici potrebbe essere l'antica chiesa parrocchiale del paese. All'interno della chiesa, a navata unica, non vi si trova pi\u00f9 la statua lignea di san Lorenzo, ma quella della Beata Vergine Maria di Lourdes, perch\u00e9 traslata da alcuni anni presso uno degli altari dell'attuale parrocchiale.\nInfrastrutture e trasporti.\nIl trasporto pubblico a Brogliano \u00e8 garantito da autocorse svolte dalla societ\u00e0 Ferrovie e Tramvie Vicentine (FTV).\nFra il 1880 e il 1980 la citt\u00e0 venne servita da una fermata posta sulla tranvia Vicenza-Valdagno-Recoaro Terme/Chiampo, gestita anch'essa dalle FTV."}
{"id": "37128", "revid": "287204", "url": "https://it.wikipedia.org/wiki?curid=37128", "title": "Brione", "text": ""}
{"id": "37130", "revid": "1543377", "url": "https://it.wikipedia.org/wiki?curid=37130", "title": "Fontanelle (Italia)", "text": "Fontanelle (IPA: , \"Fontane\u0142e\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nTerritorio.\nIl territorio di Fontanelle \u00e8 interamente pianeggiante, escludendo la mutera di Vallonto ormai spianata del tutto, ed \u00e8 situato a 17-18 metri sul livello del mare.\nNei secoli passati era ricoperto di boschi e paludi, e una testimonianza si trova nel fatto che nel 1952 \u00e8 stata ritrovata una quercia millenaria di 18 metri di altezza e due di diametro, nel territorio torboso di Santa Maria di Pal\u00f9. Una sezione di questa quercia dovrebbe trovarsi al pianterreno del Museo di storia naturale di Venezia\nIdrografia.\nIl comune si trova nella linea delle risorgive, e proprio dai tanti canali e corsi d'acqua prende il nome.\nIl principale fiume \u00e8 il Monticano, seguito dai canali Lia, Rasego, Resteggia e Vallontello.\nRasego.\nCorso d'acqua che si forma in localit\u00e0 Fontanelle chiesa da diverse polle di risorgiva, a 18 m s.l.m.\nIl sistema del fiume Rasego si forma a Levada di Godega di Sant'Urbano in prossimit\u00e0 della Madonna di Lourdes, un reticolo di canali di risorgiva in parte bonificati chiamati \"Fosso Albina\" confluiscono nel Rio Albina a sud di Codogn\u00e8 nel Borgo Municipio.\nIn localit\u00e0 Campagne si divide in due rami, il primo prosegue verso Est sempre con il nome di Rio Albina, mentre l'altro procede verso sud in direzione di Fontanelle Chiesa e dove prende il nome di Fiume Rasego. Mentre continua il suo percorso verso Mansu\u00e8, a nord di Vallonto riceve da sinistra il canale Vallontello e poi prosegue lambendo Basalghelle dividendosi in due rami: il primo confluisce nel fiume Livenza, il secondo ramo si disperde zona esondabile del Livenza in localit\u00e0 Pra dei Gai.\nIl Fiume scorre per una lunghezza di 16\u00a0km e i suoi due affluenti sono il canale Vallontello e il fosso Vallont.\nResteggia.\nIl Fiume Resteggia (o Resteja) nasce nel comune di Godega di Sant'Urbano nella frazione di Bibano, dalle acque di risorgiva della Fossa Zigana che, dopo aver ricevuto le acque di numerosi piccoli affluenti, all'altezza di Levada prende il nome di Canale Resteggia. Prosegue facendo da confine naturale dapprima tra Fontanelle e Gaiarine e successivamente tra Fontanelle e Mansu\u00e8.\nLungo 8,85\u00a0km, confluisce nel Livenza all'altezza di Portobuffol\u00e9.\nBorniola.\nIl Fosso Borniola prende forma a nord della frazione di Rai alla Torre di Collalto, attraversa la campagna di Santa Maria di Pal\u00f9 a sud-est del territorio comunale ed infine confluisce nel Monticano alla sua destra orografica poco a sud di Lutrano per una lunghezza totale di 6,8\u00a0km\nIl Borniola riceve da sinistra le acque del Piavesella, suo principale affluente.\nPiavesella.\nLe sorgenti del Piavesella sono localizzate a Vazzola in localit\u00e0 Case Fossa.\nIl Piavesella, chiamato anche Fossalat ha apporto di acque sorgive lungo tutto il suo corso. Dopo le sorgenti originali lambisce a sud i centri abitati di Visn\u00e0 e di Fontanellette dove riceve l'apporto di altri fossi di acqua risorgiva.\nStoria.\nLe origini e l'et\u00e0 romana.\nCome suggerisce il toponimo, Fontanelle \u00e8 una zona ricchissima di risorgive e in origine ospitava un bosco umido di querce; lo provano, tra l'altro, i resti di un albero secolare di quasi 20 metri d'altezza ritrovati presso Lutrano nel 1952.\nLe tracce umane pi\u00f9 antiche consistono in alcuni utensili in pietra oggi conservati al Museo di Oderzo. Sulla base di questi, si ritiene che nel neolitico il territorio fosse attraversato da cacciatori provenienti dal Montello.\nIn epoca romana la zona fu certamente abitata, vista anche la vicinanza al \"municipium\" di Oderzo e il passaggio di una strada diretta a Serravalle. Di questo periodo sono i resti di ceramiche, laterizi e altro materiale.\nIl medioevo.\nL'importanza di Fontanelle crebbe durante il medioevo come sede di una pieve dipendente dalla diocesi di Ceneda e con giurisdizione sulle chiese di Cimetta, Codogn\u00e8, Fontanellette, Vallonto e Visn\u00e0. Questa organizzazione si confondeva con quella politica, basata su ville e colmelli.\nIn questo periodo fu inoltre organizzata una confraternita dei Battuti, sul modello di quella di Oderzo fondata nel 1313.\nSecondo alcune fonti a Fontanelle era presente un castello, con localizzazione a nord- ovest del capoluogo.\nLa Repubblica di Venezia.\nCon l'arrivo della Serenissima, Fontanelle fu confermata feudo dei Porcia, a loro volta vassalli del Patriarcato di Aquileia.\nPrima guerra mondiale.\nL'occupazione delle truppe austro-ungariche ebbe luogo dall'8 novembre 1917 al 31 ottobre 1918. Alcune testimonianze dei disagi subiti dai fontanellesi durante l'occupazione sono date dagli scritti dell'allora prete Saccon, che li raccolse nel suo diario. Qualche anno fa, questi vennero editi dal Comune in edizione limitata in meno di 500 copie.\nMonumenti e luoghi d'interesse.\nVilla Marcello del Majno.\nLa villa Marcello \u00e8 una villa veneta situata nella parte nord del comune, nelle vicinanze della Chiesa Arcipretale di San Pietro.\nNon si sa la data di costruzione, ne chi fu l'architetto.\nNel 1700 era di propriet\u00e0 della Famiglia Tiepolo di Venezia (la famosa famiglia di pittori), ma non si sa da quanto appartenesse a detta famiglia.\nEsiste anche oggi un legato Tiepolo sul benefico parrocchiale di Fontanelle.\nLa villa era stata costruita come \"casa da caccia\" della famiglia Tiepolo.\nI Tiepolo fecero anche costruire anche un oratorio dedicato a San Saba Stratelate perch\u00e9 in essa dovevano essere custodite le spoglie del santo portate a Venezia dall'oriente.\nLa villa attualmente appartiene alla famiglia Marcello-Del Majno\nVilla Galvagna Giol.\nVilla di stile neogotico veneziano situata al confine con il comune di Oderzo. Possiede un ampio parco storico che si estende su dieci ettari con un laghetto formato da un ramo del fiume Lia.\nLa Villa \u00e8 in ottimo stato di conservazione grazie all'importante ristrutturazione ad opera della famiglia Giol.\nUn luogo perfetto e incantato dove organizzare eventi, matrimoni e feste private.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nDisoccupazione.\nNel censimento del 2001 il comune di Fontanelle \u00e8 risultato essere il comune del Veneto con meno disoccupati. Il dato indica che solo lo 0,9% della popolazione di Fontanelle \u00e8 disoccupato, dato tra i migliori d'Italia.\nCultura.\nManifestazioni.\nPalio delle contrade.\nIl palio delle contrade si gioca ogni anno dal 2006 nel mese di luglio presso impianti sportivi di Lutrano. Le 4 contrade si sfidano nella Pallavolo, nel calcio a 5, nel Calcio a 7 nelle Bocce e nella Pallamano\nLe quattro contrade sono:\n1\u00ba Torneo di Beachandball \u201cCitt\u00e0 di Fontanelle\u201d.\nIl 1\u00ba Torneo di Beachandball \u201cCitt\u00e0 di Fontanelle\u201d \u00e8 un torneo di pallamano sulla sabbia che si \u00e8 disputato nel piccolo campo di Beach handball di Fontanelle il 18 e il 19 luglio 2009 tra 6 squadre maschili (Cellini, CUS Venezia, Oderzo, Fontanelle, Torri e Sanfiorese) e 4 Squadre femminili (Oderzo, Fontanelle, Malo e Mestrino). La vittoria finale nel torneo maschile \u00e8 andata al Cellini, mentre la squadra di casa \u00e8 arrivata quarta, e nel torneo femminile ha vinto il Mestrino, con il Fontanelle ultimo.\nGeografia antropica.\nFrazioni.\nIl comune riconosce come frazioni le borgate di Fontanellette, Lutrano e Vallonto. Per la sua importanza, lo statuto comunale menziona anche la localit\u00e0 di Santa Maria del Pal\u00f9 ma non i piccoli abitati di Lorenzon e Levade.\nFontanellette.\nCentro a sud-ovest di Fontanelle.\nLutrano.\nAbitato a sud-est di Fontanelle, verso Oderzo, di circa 3.000 abitanti. La chiesa \u00e8 intitolata a san Nicola di Bari.\nVallonto.\nMinuscola borgatella posta a nord-est del capoluogo di circa 700 abitanti. La chiesa parrocchiale \u00e8 intitolata ai Santi Simone e Giuda; \nSanta Maria del Pal\u00f9.\nLocalit\u00e0 di campagna all'estremit\u00e0 sud del comune.\nLa chiesa di Santa Maria alla Fontanella \u00e8 un edificio ottagonale costruito all'inizio del XX secolo sui resti di un precedente luogo di culto medievale. Quest'ultimo esisteva gi\u00e0 nel 1185 come risultava una bolla di Papa Lucio III. All'interno si trova una fontanella d'acqua alla quale, secondo la tradizione, sono attribuite propriet\u00e0 curative per le malattie degli occhi.\nInteressante anche villa Galvagna-Giol con il grande parco annesso.\nSport.\nNel comune operano molte societ\u00e0 sportive, molte delle quali a livello dilettantistico.\nSociet\u00e0 sportive.\nU.S.D. Fontanelle Calcio.\nSquadra di calcio del capoluogo, che gioca nella stadio comunale di Via Kennedy.\nNel 2012 ha vinto il campionato di prima categoria, assicurandosi il ritorno in Promozione.\nAttualmente milita nel campionato di Promozione Veneto.\nPallamano Oderzo-Fontanelle.\nLa societ\u00e0 nasce nel 1984 dall'amore del prof. Giuseppe Dal Molin per questo sport quasi sconosciuto in terra opitergina, che lo ha promosso nelle scuole di Oderzo e Fontanelle. Con il nome di Pallamano Oderzo-Fontanelle, che diventer\u00e0 poi l'odierna Pallamano Oderzo, ragazzi e ragazze prendono parte a numerosi campionati giovanili, facendo accrescere a poco a poco la fama della societ\u00e0.\nI primi successi importanti arrivano nel 1998, quando l'under 18 maschile approda alle fasi interregionali.\nNel 2003 i ragazzi dell'under 15 diventano i vicecampioni d'Italia, e nel 2005 conquistano il bronzo nelle finali nazionali.\nNel 2008 i ragazzi under 16 conquistano il titolo regionale, ma nonostante questo non brillano nelle finali nazionali; le ragazze under 16 si laureano campionesse regionali e poi vicecampionesse d'Italia alle finali di Pescara, mentre i ragazzi under 14 conquistano lo scudetto a Misano Adriatico.\nI pi\u00f9 piccoli, gli under 12 e gli under 10 partecipano ai tornei locali e regionali, ottenendo molti successi.\nKallima Volley.\nLa pallavolo Lutrano nasce nel 1982-1983 quando Nello Mosole, insegnante presso le scuole elementari di Lutrano, inizio a promuovere lo sport nella scuola stessa.\nNel 1985 viene costituita la societ\u00e0 sportiva Pallavolo Lutrano, affiliata alla Federazione Italiana Pallavolo nel 1986-1987.\nNella stagione 1993-1994 la squadra approd\u00f2 in serie C2 regionale.\nSuccessivamente la squadra si allarg\u00f2 ai vicini comuni di Mansu\u00e8 ed Ormelle, prendendo il nome di Kallima Volley. La denominazione Kallima fa riferimento a una particolare specie di farfalla sudamericana, che \u00e8 il simbolo della squadra.\nNella stagione 2007-2008 la squadra ha conquistato la promozione in serie C regionale..\nNuova Polisportiva Vallonto.\nAssociazione sportiva fondata nel 1983 impegnandosi nella pallavolo, atletica, e corsa campestre arrivando in pochi anni a oltre 100 atleti. Visti gli ottimi risultati conseguiti nei campionati amatoriali CSI di pallavolo maschile e femminile, decide di iscriversi alla FIPAV iniziando dall'ultima categoria disponibile: la terza divisione. Nel 1988 la Polisportiva Vallonto si costituisce come societ\u00e0 a tutti gli effetti. Dopo aver militato nella serie C regionale per alcuni anni, la societ\u00e0 viene sciolta. Sulle ceneri della vecchia societ\u00e0 nasce la Nuova Polisportiva Vallonto che partecipa attualmente ai campionati provinciali UISP, alle manifestazioni UISP organizzate dalla Lega Pallavolo del Veneto e ai Campionati Nazionali. La squadra principale \u00e8 appartenente alla categoria Pallavolo mista in cui giocano tre uomini e tre donne.\nTrofei vinti:\n2007 4\u00ba Palio di Sant'Orso presso Saint-Vincent in Valle d'Aosta.\n2013 Coppa Interregionale UISP pallavolo mista presso Caorle in Veneto.\n2015 Coppa Italia UISP pallavolo mista presso Rimini in Emilia Romagna.\n2016 Campionato Interprovinciale Treviso-Venezia UISP pallavolo mista presso Mansu\u00e8 in Veneto.\n2017 4\u00aa Supercoppa Nazionale UISP pallavolo mista presso Firenze in Toscana.\n2017 Campionato Interprovinciale Treviso-Venezia UISP pallavolo mista presso Dese in Veneto.\nAmatori calcio Lutrano.\nLa squadra amatoriale di calcio di Lutrano pu\u00f2 vantare la vittoria di tre titoli italiani ed altri numerosi successi\nai livelli regioni e provinciali. Nell'estate 2011 ha anche disputato i campionati europei, uscendo ai calci di rigore nei quarti di finale contro i francesi. Nel 2015 il Lutrano \u00e8 diventato campione d'Europa nel torneo svoltosi in Italia.\nBibliografia.\n\u2022 Gian Franco Corazza, L'antica pieve di San Pietro Apostolo in Fontanelle, BeccoGiallo"}
{"id": "37131", "revid": "1543377", "url": "https://it.wikipedia.org/wiki?curid=37131", "title": "Fonte (Italia)", "text": "Fonte (\"Font\" in veneto) \u00e8 un comune italiano di abitanti della provincia di Treviso in Veneto. Si tratta di un comune sparso in quanto sede comunale \u00e8 la frazione On\u00e8 di Fonte.\nStoria.\nLe origini e l'et\u00e0 romana.\nI numerosi reperti testimoniano che la presenza umana a Fonte risale perlomeno al Neolitico. Gli uomini di questo periodo avrebbero infatti trovato rifugio nelle grotte delle colline asolane, favoriti anche dalla fitta presenza di corsi d'acqua e di sorgenti.\nAlle civilt\u00e0 preistoriche succedettero i Protoliguri e sembra che proprio a Fonte si trovasse una dei loro tanti insediamenti sparsi per il bacino del Mediterraneo.\nSotto i Romani il territorio dell'attuale Fonte fu compresa nell'agro del \"municipium\" di Asolo, come conferma tuttora la disposizione regolare di alcune strade, ricordo dell'antica centuriazione. Numerosi anche i reperti archeologici dell'epoca, soprattutto monumenti funebri, come la \"Lapide di Velleio\" (oggi conservata al Museo Civico di Asolo), stele funeraria con le effigi del defunto e della moglie (quest'ultimo andato perduto).\nL'importanza della zona crebbe in seguito alla costruzione della via Aurelia, che collegava Asolo a Padova.\nLe invasioni barbariche e l'alto medioevo.\nAnche la zona di Fonte fu duramente colpita dalle invasioni barbariche a partire dal V secolo. Secondo la tradizione, nel 452 Attila, a capo degli Unni, distruggeva Asolo. Alle incursioni si aggiunsero anche eventi naturali, come terremoti ed epidemie.\nIl nome Fonte deriverebbe dalla presenza di sorgenti d'acqua terapeutiche in tempi antichi.\nFonte \u00e8 una delle localit\u00e0 coinvolte nelle vicende che, tra l'XI secolo e il XIII secolo, videro come protagonista la potente famiglia degli Ezzelini. Il centro \u00e8 citato nel computo delle molte propriet\u00e0 della casata, stilato dopo la sua sconfitta avvenuta nel 1260.\nL'Ottocento.\nNel periodo in cui Asolo fu capoluogo di cantone nel Dipartimento del Bacchiglione, l'attuale comune di Fonte era compreso nel comune di Asolo.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nGeografia antropica.\nFrazioni.\nCome gi\u00e0 accennato, il comune di Fonte \u00e8 un comune italiano sparso formato dalle due borgate di Fonte Alto ed On\u00e8 di Fonte, quest'ultima sede comunale.\nFonte Alto.\nLa frazione si trova a 200 m s.l.m. al confine con i comuni di Paderno del Grappa e di Asolo (frazione di Pagnano) e con la frazione di On\u00e8 di Fonte (45\u00b080'43\" di latitudine N e 11\u00b086'31\" di longitudine E).\nLa chiesa arcipretale dedicata a San Pietro, raggiungibile con una scalinata di 102 gradini, conserva il soffitto della navata con dipinto di Giovan Battista Canal. Altri luoghi d'interesse sono i ruderi del castello di San Nicol\u00f2 e villa Pasini.\nIl patrono del paese \u00e8 san Pietro, la cui festa si tiene nel mese di giugno.\nOn\u00e8 di Fonte.\nIl nome deriva dal veneto \"orn\u00e8r\" \"ontano\" e testimonia la presenza di foreste.\nVi si trovano la chiesa della Beata Vergine del Monte Carmelo, costruita modernamente in stile neogotico, la villa Badoer, attualmente sede delle suore di Maria Bambina, la villa Bacchis-Nervo, del XVII secolo, in stile veneziano e attualmente sede municipale, villa Malombra-Bellotto, villa Persicini (che ha ospitato il re d'Italia Vittorio Emanuele III).\nLa patrona \u00e8 la Madonna del Carmine, che si festeggia nel mese di luglio."}
{"id": "37132", "revid": "1543377", "url": "https://it.wikipedia.org/wiki?curid=37132", "title": "Fregona", "text": "Fregona (\"Fregona\" in veneto) \u00e8 un comune italiano di abitanti della provincia di Treviso in Veneto. Si tratta di un comune sparso in quanto sede comunale \u00e8 la frazione Mezzavilla.\nGeografia fisica.\nIl territorio comunale si estende sull'area pedemontana a nord-est di Vittorio Veneto e su buona parte dell'altopiano del Cansiglio, comprese alcune delle cime che lo contornano; si tratta, in particolare, del Pizzoc (1.565 m), e del Millifret (1.581 m), la cui cima rappresenta il punto pi\u00f9 elevato del comune. Per il resto, gli abitati sorgono su una zona collinare le cui altitudini superano raramente i 6\u2013700 m.\nLa zona \u00e8 ricca di fonti e corsi d'acqua, tra i quali spicca il Carron, che nasce ai piedi del Pizzoc e scorre subito ad est. Altri torrenti degni di nota sono il Friga, il Vizza suo affluente, e il Caglieron con le relative grotte, un suggestivo insieme costituito da una forra naturale e da alcune cave da cui in passato si estraeva l'arenaria (detta localmente \"piera dolza\"). Merita un cenno anche il lago Madruc, piccolo specchio d'acqua artificiale sito nei pressi di Fratte.\nIl Cansiglio rappresenta un inestimabile patrimonio naturalistico e proprio la porzione fregonese \u00e8 tutelata da alcune aree protette: la Riserva naturale integrale Piaie Longhe-Millifret, la Riserva Statale Campo di Mezzo-Pian di Parrocchia e la Riserva naturale Bus della Genziana, quest'ultima uno dei rari esempi di riserva speleologica.\nStoria.\nResti di utensili provano che la presenza umana a Fregona \u00e8 radicata almeno dall'et\u00e0 del ferro. La zona era infatti assai favorevole all'insediamento, favorita dalla posizione soleggiata, dall'abbondanza di risorse idriche e dalla protezione data dai rilievi montuosi. Anche sotto i Romani la zona fu civilizzata: di questi resta traccia nella toponomastica e in alcune monete risalenti agli imperi di Tiberio e di Massimino il Trace. Il toponimo Fregona deriva probabilmente da antroponimo germanico: cfr. germanico \"Fridrich\" \u201cFederico\u201d, poi \"Frigo\", da cui l'accrescitivo \"Frig\u00f3n\"; secondo altri dal Torrente Friga (cfr. longobardo \"rig\" \u201csolco\u201d, \u201ccanale\u201d; da reputarsi invece paretimologica l'ipotesi che derivi dal latino \"fr\u012bg\u016ds\" \u201cfreddo\u201d, \u201cfresco\u201d, con suffisso.\nAppartenuta ai vescovi di Belluno, fu poi signoria dei conti da Montanara, i quali avevano eretto un fortilizio sopra l'attuale monte Castello, a Piai. I Montanara si spostarono pi\u00f9 tardi a Camino di Oderzo, assumendo il nome di da Camino.\nDopo la morte di Rizzardo VI da Camino, Fregona segu\u00ec le sorti di Serravalle e pass\u00f2 sotto la Serenissima (1337).\nDurante la Guerra della Lega di Cambrai (1509) un gruppo di eroici fregonesi, reclutati da Francesco Forte, liber\u00f2 Serravalle dalle truppe di Massimiliano d'Asburgo. Venezia volle ricompensare il paese con una \"ducale\" (pergamena tuttora conservata nel municipio) con la quale si offrivano alla comunit\u00e0 numerosi privilegi, rimasti in vigore sino alla caduta della Repubblica (1797).\nSimboli.\nLo stemma comunale riporta due spade incrociate d'argento con le else d'oro poste dietro un castello rosso con merlatura guelfa. Le spade richiamano all'episodio della liberazione di Serravalle da parte di alcuni fregonesi; il castello rappresenta la fortezza caminese di Piai.\nMonumenti e luoghi d'interesse.\nChiesa parrocchiale.\nLa chiesa parrocchiale, intitolata all'Assunzione di Maria, ha origini antichissime, ma venne rifatta nel 1474 e riconsacrata l'anno dopo. Tra il 1797 e il 1820 fu ricostruita nelle forme attuali e di nuovo consacrata nel 1833. Notevole il campanile, costruito con blocchi di pietra estratta da cave della zona e terminato nel 1903. Da ricordare anche l'organo, opera di Zuane Limana (1783).\nCitata per la prima volta in una bolla papale del 1182, la parrocchia ebbe come matrice la pieve di Sant'Andrea di Bigonzo, dalla quale si stacc\u00f2 gi\u00e0 prima del mille. Comprendeva un territorio molto pi\u00f9 vasto dell'attuale, estendendosi anche su Cappella Maggiore (staccatasi nel 1494), Montaner (1600), Osigo (1865) e Sonego (1951). In origine aveva forse sede nella chiesetta di San Martino di Mezzavilla, la quale aveva anche un proprio cimitero.\nVille venete.\nDi seguito \u00e8 riportato un elenco di ville venete presenti sul territorio del comune di Fregona:\nGeografia antropica.\nLo statuto comunale non riporta alcuna frazione o localit\u00e0, tuttavia il comune \u00e8 composto da numerosi paesi e borgatelle delle quali la pi\u00f9 importante \u00e8 quella omonima (dove si trova la parrocchia dell'Assunzione), che oggi comprende anche alcune localit\u00e0 poste pi\u00f9 a nord e un tempo distinte, come Mezzavilla (dove si trova il municipio), Piai (342 m) e Sonego (425 m). Sono invece ancora separate dal capoluogo\nA questi vanno aggiunti anche i villaggi cimbri di Vallorch e Le Rotte, sul Cansiglio, abitati solo stagionalmente.\nCultura.\nCucina.\nFregona \u00e8 conosciuta per alcuni prodotti tipici, tra i quali spicca il Torchiato. Vino liquoroso ricavato dall'appassitura di alcune uve autoctone (prosecco, boschera, verdiso) \u00e8 adatto per farsi accompagnare da dolci e formaggi.\nDi un certo rilievo la produzione di formaggi, affidata principalmente alla cooperativa Agricansiglio con sede a Fratte. Tra gli altri, si ricordano con il marchio DOP Montasio e Casatella Trevigiana e con il marchio PAT l'inbriago e il moesin di Fregona (quest'ultimo esclusivo del comune).\nNovit\u00e0 degli ultimi anni \u00e8 la piantagione degli olivi, fenomeno che sta interessando tutte le zone delle prealpi bellunesi e vicentine.\nEventi.\nGrazie alle sue particolarit\u00e0 territoriali, essendo posta tra collina e montagna, Fregona pu\u00f2 offrire varie manifestazioni, sportive e non.\nMolto conosciuto tra gli appassionati di auto per la storica Cronoscalata Vittorio Veneto-Cansiglio e per il Rally Delle Prealpi Trevigiane, il comune \u00e8 stato definito da varie testate sportive locali come la capitale della sinistra piave dei motori. Un'abitudine che si sta consolidando anno dopo anno \u00e8 il Motor Evening, organizzato dalla consulta dello sport. Nella palestra comunale infatti c'\u00e8 l'incontro tra i piloti del motomondiale e gli appassionati, mirato pure all'educazione stradale dei ragazzi con prove ed insegnamenti patrocinate dal comune e dalla provincia.\nMolto importante \u00e8 l'evento di trail running (prima Ecomaratona dei Cimbri, ora Troi dei Cimbri) che si svolge ogni settembre tra Mezzavilla e il Cansiglio e che richiama ogni anno moltissimi atleti ed appassionati.\nPer quanto riguarda gli appuntamenti culturali \u00e8 molto suggestiva e particolare la rappresentazione nei vari borghi del comune di alcune opere teatrali create da alcune compagnie della zona e non.\nA cavallo tra aprile e maggio si svolge la Mostra del Torchiato, vetrina dei produttori per far assaggiare e conoscere il loro prodotto.\nLe sagre paesane pi\u00f9 importanti del comune sono quelle di Osigo (Ss. Giorgio e Daniele) e Fregona, che cadono nel mese di ottobre. Molto particolare \u00e8 la gara dei \"caretei\" di Osigo, dove delle squadre composte da quattro giovani ciascuna si danno sfida spingendo delle botti lungo la \"cal della cesa\", una ripida e stretta salita che partendo dalla piazza porta fino alla chiesa. Questo evento sta raccogliendo ogni anno che passa sempre pi\u00f9 consensi raccogliendo un buon numero di persone lungo il tragitto.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. L'unica comunit\u00e0 di una certa consistenza \u00e8 quella marocchina, con 76 appartenenti."}
{"id": "37133", "revid": "228587", "url": "https://it.wikipedia.org/wiki?curid=37133", "title": "Gaiarine", "text": "Gaiarine (\"Gajarine\" in veneto) \u00e8 un comune italiano di abitanti della provincia di Treviso in Veneto.\nMonumenti e luoghi d'interesse.\nArchitetture religiose.\nChiesa di San Tommaso di Canterbury.\nLa chiesa parrocchiale di Gaiarine, dedicata a San Tommaso di Canterbury, fu consacrata una prima volta nel 1443, una seconda volta, in seguito alla ricostruzione, nel 1559.\nDopo restauri del XIX secolo, nella prima met\u00e0 del XX secolo la chiesa fu drasticamente rinnovata, sconvolgendone le forme cinquecentesche.\nChiesa di San Liberale.\nDi origine seicentesche, la chiesa di San Liberale \u00e8 un edificio religioso di piccole dimensioni, con facciata timpanata e monofore a mezzaluna; al suo interno custodisce una pala d'altare con \"San Liberale\". Sul lato sinistro della chiesa, il campanile \u00e8 in pietra rossa e merlato.\nChiesa di San Rocco.\nLa chiesa di San Rocco, coeva a quella di San Liberale, sorge in luogo di una precedente chiesa quattrocentesca, nata come ex voto a seguito di una pestilenza.\nIn seguito a un restauro tardo-ottocentesco, la chiesa fu molto rimaneggiata, cambiando orientamento e stile: ora \u00e8 un esempio di architettura neogotica, con facciata aperta da un portale e due finestre ogivali. Sul retro si erge una piccola torre campanaria merlata, anch'essa in stile vagamente neogotico.\nInternamente conserva una pala con \"Madonna con Bambino e santi Rocco e Sebastiano\", del XVI secolo, e un'altra tavola attribuita alla scuola di Cima da Conegliano.\nArchitetture civili.\nSono ben otto le ville venete schedate dall'Istituto Regionale Ville Venete sul territorio comunale di Gaiarine.\nVilla Carli Elena.\nVilla Carli Elena \u00e8 una struttura del XVII secolo, situata nella frazione di Albina.\nSi compone di pi\u00f9 parti: il corpo padronale, asimmetrico, ha centralmente al piano terra un portale affiancato da oculi, sovrastato al piano nobile da una bifora con balaustra; il sottotetto \u00e8 percorso da un cornicione dentellato. Ai lati del corpo centrale si allungano due barchesse.\nVilla Cappellari.\nVilla Cappellari della Colomba Favretti Posocco Berlese risale al XVIII secolo, fu sede della famiglia Cappellari della Colomba, che ebbe tra i suoi membri papa Gregorio XVI, che vi abit\u00f2 prima del pontificato.\nSituata nel centro di Gaiarine, la villa \u00e8 circondata da un parco privato e nascosta dalla vegetazione. \u00c8 un edificio di tre piani, che si caratterizza specialmente per l'ampio timpano e per una terrazza con parapetto in ferro battuto, ricavata dal pronao antistante il portale d'ingresso.\nVilla Pera Riello.\nVilla Pera Riello nacque nel XVII secolo come casino di caccia; \u00e8 inserita in un ampio parco con laghetto e sculture del XVIII secolo.\nVilla Piovesana.\nVilla Piovesana \u00e8 una villa settecentesca ubicata nella frazione di Francenigo.\nVilla Altan Sandre.\nVilla Altan Sandre: ubicata nella frazione di Campomolino, risale al XVI secolo, ma la forma attuale \u00e8 frutto di rimaneggiamenti del XVIII secolo; \u00e8 un edificio di due piano pi\u00f9 mezzanino di sottotetto, con portale a sesto ribassato, bifora al piano nobile. L'edificio, dopo il restauro affidato all'architetti Italo Raffin, \u00e8 diventato famoso come sede della biblioteca e delle principali iniziative culturali del comune. Dal 2010 l'Associazione culturale Camellia Campomolino organizza, in primavera, la Mostra della camelia, in omaggio all'abate Lorenzo Berlese, padre della cameliografia, nato a Campomolino.\nVilla Cicogna Borlini.\nVilla Cicogna Borlini \u00e8 oggi la sede del municipio di Gaiarine, nel cuore del capoluogo comunale. Si tratta di una villa del XVIII secolo, dimora dei Cicogna, ceduta al comune nel 1870 e pi\u00f9 volte rimaneggiata al fine di ottimizzarne l'utilizzo pubblico.\nSi compone di un corpo principale, aperto da monofore rettangolari disposte simmetricamente e sovrastato da timpano, e di due barchesse adiacenti sui due lati, aperte da arconi a tutto sesto.\nIl complesso \u00e8 fatto di pi\u00f9 parti, tra cui il corpo principale, posto a un'estremit\u00e0, si presenta tripartito, alto tre piani e terminato centralmente da un timpano. I restanti fabbricati sono della stessa altezza del corpo padronale, ma poco coerenti stilisticamente.\nVilla Porcia.\nVilla Porcia Prosdocimi di Este Celotto Cavarzerani\n\u00e8 un vasto complesso architettonico, che si compone di due ali simmetriche, una barchessa, un oratorio, una struttura rurale e un belvedere.\nLa complesso, di impianto settecentesco, \u00e8 stato rimaneggiato nei secoli, anche a causa dei danni subiti durante la seconda guerra mondiale. Le facciate, molto sviluppate in lunghezza, si mostrano lineari e disadorne. Il corpo principale \u00e8 aperto da monofore rettangolari e sovrastato centralmente da un timpano; il portale \u00e8 sovrastato da una apertura dotata di balaustra.\nSi ha notizia di una ricca affrescatura interna, che sarebbe andata perduta in seguito a intonacature novecentesche.\nL'oratorio, dalle linee neoclassiche, ha la facciata terminata da un timpano e incorniciata tra due lesene; \u00e8 dotato di un piccolo campanile a vela, posto sull'abside.\nVilla Segato.\nVilla Segato Longo Crescente fu costruita nei primi anni del XVIII secolo.\nConsta di tre parti: il corpo principale, di due piani pi\u00f9 sottotetto, ha un'elegante bifora a tutto sesto al piano nobile, mentre le restanti aperture sono monofore rettangolari, scandite da fasce d'intonaco svolgenti la funzione di marcapiano; le restanti due parti sono degli annessi di minore valore architettonico, uno adiacente e uno perpendicolare, che si prolungano sul lato destro della villa.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1869 distacco della frazione Roverbasso aggregata al comune di Codogn\u00e8.\nSport.\nCalcio.\nIn Comune ci sono storicamente 2 squadre di calcio iscritte alla FIGC: U.S.D. Francenigo (fondata nel 1969) e A.S.C. Gaiarine\nSul finire degli anni '90 la ASC del Presidente Mario Zaccariotto che ha militato anche in Promozione, si fonde con il Godega, dando vita a GodeGaiarine, esperienza che per\u00f2 ha avuto breve vita, cos\u00ec, nel 2001 viene costituita la \"A.C. Gaiarine\", con Presidente Diego Zanchetta, iniziando una seria collaborazione sin da subito con USD Francenigo con un unico settore giovanile e dove, nel 2010, ha trovato spazio anche il settore femminile.\nIl 1\u00ba luglio 2013 le due societ\u00e0, dopo aver collaborato per 12 anni assieme con il settore giovanile, si accordano per la fusione: nasce cos\u00ec l'A.D.S. UnionGaia F.G. con Presidente Diego Zanchetta (gi\u00e0 A.C.Gaiarine) e vice Germano Perin (gi\u00e0 Presidente dell' U.S.D. Francenigo) fino a febbraio 2019, dove subentra alla Presidenza Massimo Baggio."}
{"id": "37135", "revid": "1543377", "url": "https://it.wikipedia.org/wiki?curid=37135", "title": "Godega di Sant'Urbano", "text": "Godega di Sant'Urbano (\"V\u00f3dega\" in veneto) \u00e8 un comune italiano di abitanti della provincia di Treviso, attraversato dal tracciato della Strada statale 13 Pontebbana, e si trova in un punto pi\u00f9 o meno equidistante tra i comuni di Conegliano, Vittorio Veneto e Sacile.\nStoria.\nIl toponimo \"Godega\" \u00e8 una derivazione dell'aggettivo \"gotica\", a ricordare che nel periodo delle invasioni barbariche, nel territorio del comune, intorno al V secolo d.C. sorse un insediamento dei Goti.\nNella zona sono stati tuttavia trovati reperti archeologici pi\u00f9 antichi, che testimoniano la presenza di popolazioni autoctone dedite all'agricoltura e alla pastorizia, e successivamente di coloni romani, verosimilmente ex-soldati, ai quali erano stati assegnati piccoli appezzamenti di terreno da bonificare e coltivare. I nomi delle frazioni sono infatti di sicura derivazione latina (Pianzano da \"Plancius\", Bibano da \"Baebius\"+ suffisso -anus).\nSotto il dominio dei Da Camino, nel XIII secolo la comunit\u00e0 di Godega si svilupp\u00f2 intorno a un pozzo, detto \"Pozzo della Regola\", che ancora oggi contrassegna il nucleo abitativo pi\u00f9 vecchio del paese. La \"Regola\" era un'assemblea costituita dai capi famiglia maggiori di 25 anni, che si riuniva pi\u00f9 volte l'anno per deliberare su questioni amministrative, di utilit\u00e0 e di ordine pubblico. A questo periodo risale la prima testimonianza scritta che riferisce dell\"'Antica Fiera\" come evento che si svolgeva gi\u00e0 da \"tempo immemorabile\", e che costituiva un importante punto d'incontro tra i residenti dei paesi vicini in occasione del mercato del bestiame.\nFino al 1420, la zona fece parte della podesteria di Sacile, pertanto apparteneva amministrativamente al Friuli (Patriarcato di Aquileia); successivamente pass\u00f2 sotto la Repubblica di Venezia, della quale segu\u00ec il destino storico. Con la caduta di quest'ultima, Godega sub\u00ec prima il passaggio delle truppe dell'esercito napoleonico, poi di quello austroungarico.\nCon la formazione del Regno Lombardo-Veneto, al Comune di Godega venne riconosciuta autonomia giuridico-amministrativa e, con l'annessione al Regno d'Italia, avvenuta nel 1867, al toponimo \"Godega\" venne aggiunta la denominazione \" di Sant'Urbano\" dichiarata prima dal Consiglio comunale il 19.2.1867 e confermata con Regio Decreto 4098 del 10.11.1867.\nMonumenti e luoghi d'interesse.\nArchitetture civili.\nVille venete.\nDi seguito \u00e8 riportato un elenco delle ville venete presenti sul territorio comunale del comune di Godega (tra parentesi localit\u00e0 ed epoca):\nPozzo della regola.\nA Godega capoluogo, in un vecchio borgo, si conserva l'antico Pozzo della Regola, risalente al XIII secolo; il manufatto, restaurato nel 2004, \u00e8 anche detto, in un documento settecentesco, \"pozzo vecchio de la isola\".\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nCultura.\nEventi.\nMolto importante l\"'Antica Fiera di Godega\", che si svolge una volta all'anno la prima settimana di marzo. Questa manifestazione, che ha origini millenarie, nata come mercato di bestiame, attualmente coinvolge molti altri settori quali artigianato, macchine agricole, arredamento, bioedilizia, e si avvale di un ampio spazio espositivo che viene utilizzato negli altri mesi dell'anno per eventi locali di vario genere e manifestazioni quali il \"mercatino dell'antiquariato\", che si svolge la terza domenica del mese per dieci mesi all'anno.\nGeografia antropica.\nFrazioni.\nIl comune di Godega di Sant'Urbano ha due frazioni:\nHanno poi rilevanza anche le localit\u00e0 denominate Baver, Levada e Salvatoronda.\nAmministrazione.\nAltre informazioni amministrative.\nLa denominazione del comune fino al 1867 era Godega."}
{"id": "37136", "revid": "1543377", "url": "https://it.wikipedia.org/wiki?curid=37136", "title": "Gorgo al Monticano", "text": "Gorgo al Monticano (\"Gorgo a 'l Montegan\" in veneto) \u00e8 un comune italiano di abitanti della provincia di Treviso in Veneto.\nStoria.\nLa presenza umana a Gorgo fu certamente favorita dalla vicinanza a Oderzo che in epoca romana rappresent\u00f2 uno delle pi\u00f9 importanti centri dell'Italia nordorientale. Abbondano i reperti afferenti a questo periodo, come capitelli, fregi e cornicioni, raccolti nel Museo civico archeologico Eno Bellis. Il territorio segu\u00ec le sorti della citt\u00e0 e dovette soffrire le invasioni degli Unni di Attila.\nLa prima citazione risale a poco dopo il Mille, quando si parla di \"Gurgus Molendinorum\" \"Gorgo dei Molini\", con cui tuttora si indica uno dei borghi che costituiscono il paese. Per tutto il medioevo continu\u00f2 a gravitare attorno a Oderzo e nel 1388 fu come questa assoggettata alla Repubblica di Venezia.\nSe si escludono l'invasione degli Ungheri del 1412 e la guerra della Lega di Cambrai del 1511, il periodo veneziano port\u00f2 stabilit\u00e0 e pace. Inquadrata nella podesteria di Motta, a sua volta compresa nel Trevigiano, Gorgo fu luogo di villeggiatura per le famiglie del patriziato.\nNel 1797 cadde la Serenissima ma gi\u00e0 l'anno precedente la zona aveva subito l'invasione degli Austriaci e nel 1799 dei Francesi e dei cosacchi di Suvorov. Segu\u00ec poi le sorti del Veneto passando dai Francesi agli Austriaci, per entrare infine a far parte del Regno d'Italia nel 1866.\nNel 1917, dopo la rotta di Caporetto, fu occupata dagli Imperi Centrali poich\u00e9 fin\u00ec per trovarsi al di l\u00e0 del fronte del Piave.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nFerrovie.\nGorgo al Monticano \u00e8 servita dall'omonima stazione, sulla Ferrovia Treviso-Portogruaro.\nAltre informazioni amministrative.\nLa denominazione del comune fino al 1886 era Gorgo."}
{"id": "37137", "revid": "124882358", "url": "https://it.wikipedia.org/wiki?curid=37137", "title": "Istrana", "text": "Istrana (\"Istrana\" in veneto) \u00e8 un comune italiano di abitanti della provincia di Treviso in Veneto.\nIstrana \u00e8 conosciuta per il suo aeroporto militare sede del 51\u00ba Stormo dell'Aeronautica Militare.\nGeografia fisica.\nIl comune d'Istrana si trova ad ovest di Treviso ed a est di Castelfranco Veneto. Confina con i comuni di Morgano a sud, Paese ad est, Piombino Dese (PD) a sud-ovest, Trevignano a nord e Vedelago ad ovest; le sue frazioni sono: Ospedaletto, Pezzan, Sala, Villanova.\nOrigini del nome.\nL'etimo del toponimo \u00e8 ancora discusso. L'ipotesi prevalente \u00e8 che abbia origini latine, riferendosi a un appezzamento della centuriazione romana.\nStoria.\nI reperti pi\u00f9 antichi, molto numerosi, risalgono ai periodi preromano e romano. Una delle tracce pi\u00f9 evidenti, a proposito, \u00e8 la via Postumia, realizzata nel 147 a.C. dal console Spurio Postumio Albino Magno e che tuttora rappresenta un'importante arteria stradale che scorre in linea retta a nord di Sala.\nI primi riferimenti toponomastici, comunque, compaiono a partire dal X secolo: Pezzan e Sala sono citate nel 996, Ospedaletto nel 997, Villanova nel 1014; Istrana, poi, \u00e8 ricordata ancora pi\u00f9 tardivamente (bolla \"Justis fratrum\" del 1152) tra le pievi della diocesi di Treviso.\nCon la conquista della Serenissima, il territorio fu al centro degli interessi del patriziato veneziano che incentiv\u00f2 l'agricoltura ma anche l'arte locale (si ricordano alcune ville venete e le ricostruzioni di edifici sacri).\nDurante la prima guerra mondiale Istrana si trov\u00f2 nelle retrovie del fronte del Piave e ospit\u00f2 un'infermeria, mentre a Sala venne aperto un aeroporto legato all'eroe Francesco Baracca. Degna di rilievo storico \u00e8 la prima battaglia area dell'aviazione mondiale che si \u00e8 svolta sui cieli di Istrana il 26 dicembre 1917.\nAnche durante la seconda guerra mondiale soffr\u00ec bombardamenti e rappresaglie vista la sua posizione strategica.\nMonumenti e luoghi d'interesse.\nChiesa arcipretale.\nL'attuale chiesa arcipretale di Istrana, dedicata a san Giovanni Battista, risale al 1653, mentre la facciata \u00e8 stata eretta nel 1824 su progetto dell'architetto Andrea Bon.\nA navata unica, \u00e8 decorata da eleganti stucchi barocchi risalenti al '700. Gli splendidi affreschi furono realizzati attorno al 1780 dal pittore veneziano Francesco Zugno. L'altar maggiore \u00e8 attribuito a Giorgio Massari e conserva due tele del pittore Amedeo Lorenzi, mentre una pala del \"Martirio di san Sebastiano\", posta in un altare laterale, \u00e8 attribuita a Palma il Giovane.\nVilla Lattes.\nVilla Lattes \u00e8 stata costruita nel 1715 su progetto di Giorgio Massari, presenta una facciata a due piani con loggiato centrale a timpano, il tutto arricchito da eleganti cornici e balaustre. Ai lati, le due barchesse concave, con quella di sinistra terminante con la cappella gentilizia che contiene dipinti di Jacopo Amigoni. La villa \u00e8 circondata da un elegante parco all'inglese.\nL'interno conserva ancora testimonianze della ricchezza dei secoli di storia: mobili antichi, collezioni e preziosi permangono ancora a caratterizzare una vera e propria casa-museo.\nL'aeroporto.\nL'aeroporto, dove \u00e8 peraltro ubicata la stazione meteorologica di Treviso Istrana, il 21 novembre 1981 la sua pista ha ospitato una gara tra Gilles Villeneuve, alla guida della Ferrari 126 Ck, e Daniele Martinelli al comando di un Aeritalia F-104S.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:"}
{"id": "37138", "revid": "725", "url": "https://it.wikipedia.org/wiki?curid=37138", "title": "Loria", "text": "Loria (\"L\u00f2ria\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nIl territorio del comune risulta compreso tra i 44,8 e i 90,5 metri sul livello del mare ed \u00e8 situato all'estremit\u00e0 ovest della provincia di Treviso. Confina a sud con la provincia di Padova e a ovest con quella di Vicenza. Dista circa dalle citt\u00e0 capoluogo delle tre province sopra citate e di 10 minuti d'auto da centri di notevole interesse turistico locale come Castelfranco Veneto, Asolo, Bassano del Grappa, Cittadella e Marostica.\n\u00c8 attraversato dal torrente Musone.\nStoria.\nIl nome \u00e8 legato alla via Aurelia, strada romana che da Padova conduceva ad Asolo. I documenti antichi riportano i toponimi \"Aurilia\" (972), \"Lorgna\" (1175), \"Lorlea\" (1221), \"Lorlia\". Altri invece attribuiscono l'origine del toponimo a una famiglia del luogo, i \"da Loria\", anche se pi\u00f9 probabilmente furono loro a prendere il nome dalla localit\u00e0 e non viceversa.\nDopo la caduta dell'impero romano il territorio di Loria segue le vicende di tutti i paesi attorno ovvero il susseguirsi delle varie dominazioni e regni romano barbarici prima fino a giungere all'alto medioevo.\nLoria e tutte le sue frazioni sono tra le localit\u00e0 coinvolte nelle vicende che, tra l'XI secolo e il XIII secolo, videro come protagonista la potente famiglia degli Ezzelini. I centri sono citati nel computo delle molte propriet\u00e0 della casata, stilato dopo la sua sconfitta avvenuta nel 1260.\nNel 1754 il villaggio di Loria fu teatro di un misterioso fenomeno naturale, i cosiddetti \u00abfuochi incendiari\u00bb, che provocarono oltre 80 incendi di abitazioni, casoni, siepi nell'arco dei mesi primaverili. Il fenomeno si manifestava fin dai primi anno del Settecento nei villaggi circostanti di Ramon, Godego, Rossano, Galliera e aveva attirato l'attenzione di studiosi ed eruditi del tempo. Da ultimo vi aveva dedicata attenzione anche Scipione Maffei nel tentativo di individuare una spiegazione razionale al fenomeno.\nStemma comunale.\n\"D'argento, a tre fiamme al naturale male ordinate\".\n\u00c8 dunque composto da tre fiammelle che ricordano il fenomeno dei fuochi incendiari che nel '700 resero famoso il territorio. Lo stemma, come di regola, \u00e8 circondato da un ramo di alloro e uno di quercia ed \u00e8 timbrato dalla corona araldica di Comune.\nMonumenti e luoghi d'interesse.\nParco naturale del Muson.\nIl parco naturale sul vecchio alveo del Muson \u00e8 un'area di localizzata all'interno della pista ciclopedonale \"Sui sentieri degli Ezzelini\".\nOasi ai due torrenti.\nL'oasi ai due torrenti \u00e8 un tratto dell'itinerario cicloturistico \"Sui sentieri degli Ezzelini\" situato lungo i corsi d'acqua del Muson e Musonello\nChiese.\nLa chiesa di San Bartolomeo (1600-1777), conserva una tela di Volpato da Bassano, due angeli marmorei di Marchiori Da Caviola, una \"Deposizione\" attribuita al bellunese Giovan Battista Lazzarini (1711-1791) e una pala del Seicento di Giovan Battista Novello; il soffitto \u00e8 stato affrescato da No\u00e8 Bordignon nel 1884.\nVille.\nNella frazione di Castione la villa Civran Manfrin fu costruita nel XVII secolo dalla famiglia veneziana Civran. Dal 2017 di propriet\u00e0 di privati, attualmente \u00e8 stata posta in vendita dalla Congregazione dei Padri Missionari della Santa Famiglia e necessita di manutenzione e restauri.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nAmministrazione.\nGemellaggi.\nLoria \u00e8 gemellata con 3 citt\u00e0 del mondo\nAltre informazioni amministrative.\nLa circoscrizione territoriale ha subito le seguenti modifiche: nel 1868 distacco della frazione Castione aggregata al comune di Castello di Godego; nel 1887 riaggregazione della stessa frazione Castione staccata dal comune di Castello di Godego (Censimento 1881: pop. res. 377)."}
{"id": "37139", "revid": "2223467", "url": "https://it.wikipedia.org/wiki?curid=37139", "title": "Mansu\u00e8", "text": "Mansu\u00e8 (: , \"Mansu\u00e8\" in veneto) \u00e8 un comune italiano di abitanti della provincia di Treviso in Veneto.\nOrigini del nome.\n\u00c8 facile ricondurre il toponimo al nome del patrono San Mansueto, ma alcuni studiosi hanno formulato delle ipotesi alternative. Potrebbe derivare dal latino \"mansio\", una stazione di sosta lungo una strada romana oppure un centro agricolo amministrato dai Cavalieri templari; \u00e8 molto probabile, infatti, che l'ordine fosse ben presente in zona, trovandosi tra Tempio di Ormelle e San Giovanni del Tempio di Sacile, due importanti centri templari.\nStoria.\nLe origini.\nI primi reperti riguardano la civilt\u00e0 dei Paleoveneti. Tra i segni pi\u00f9 evidenti, i cosiddetti \"casteir\", delle collinette utilizzate per il controllo del Livenza, corso d'acqua navigabile.\nNel III secolo a.C. il Veneto fu assoggettato ai Romani e la zona fu assegnata al \"municipium\" di \"Opitergium\" (l'attuale Oderzo). A Portobuffol\u00e9, nella frazione Settimo, doveva trovarsi un porto fluviale, dunque anche la zona di Mansu\u00e8 fu coinvolta nel transito dei traffici.\nDal medioevo a Venezia.\nCaduto l'Impero Romano, il territorio fu devastato dalle invasioni barbariche e, pi\u00f9 tardi, degli Ungari. La generale decadenza port\u00f2 all'abbandono del territorio che pot\u00e9 essere recuperato qualche tempo dopo con l'affermarsi del monachesimo. Nella stessa Basalghelle sorse un monastero benedettino, di cui oggi restano la chiesetta dei Santi Mauro e Macario e l'ex convento delle Baite.\nDopo l'anno Mille, Mansu\u00e8 dipese dai Caminesi i quali avevano creato una signoria con sede a Portobuffol\u00e9. La comunit\u00e0 locale benefic\u00f2 di questa vicinanza sino al 1339, quando la Serenissima conquist\u00f2 i possedimenti dei Caminesi.\nAnche sotto Venezia il territorio vide confermata la sua importanza come localit\u00e0 di transito commerciale. Il porto di Portobuffol\u00e9 fu ulteriormente ampliato, specie con l'apertura della via dei Sali che dall'Adriatico giungeva al Nordeuropa passando anche per Basalghelle.\nDall'Ottocento ad oggi.\nCaduta la Repubblica di Venezia (1797), dal 1805 il Veneto divenne parte del napoleonico Regno d'Italia. Il dominio francese fece di Mansu\u00e8 (con Baite di Mansu\u00e8, Fossabiuba, Villa Longa e Tessere) e Basalghelle (con Baite di Basalghelle, Cornar\u00e8 e Rigole) due comuni inclusi nel circondario di Portobuffol\u00e9, del dipartimento del Tagliamento.\nNel 1815, come gi\u00e0 accordato durante il congresso di Vienna, il Veneto fu ceduto all'Austria e incluso nel Regno Lombardo-Veneto. La dominazione straniera fu molto osteggiata dalla popolazione locale, e in effetti port\u00f2 ad una grave decadenza economica, provocata anche dalla chiusura del porto di Portobuffol\u00e9.\nDal 1866, dopo la terza guerra di indipendenza, anche Mansu\u00e8 diviene un comune del nuovo Regno d'Italia.\nNel Novecento Mansu\u00e8 fu uno dei comuni pi\u00f9 coinvolti nel fenomeno dell'emigrazione, che indirizz\u00f2 i flussi verso l'Europa, le Americhe e l'Australia.\nMonumenti e luoghi d'interesse.\nLa parrocchiale.\nLa chiesa parrocchiale, arcipretale della diocesi di Vittorio Veneto, forania Opitergina, \u00e8 dedicata a San Mansueto.\nSe ne ignora la storia pi\u00f9 antica; si sa che nel 1550, come decret\u00f2 il vescovo di Ceneda Dalla Torre, essa fu ampliata e riconsacrata il 27 luglio 1625 dal vescovo di Caorle Benedetto Benedetti. Lo stemma dell'ordine posto sopra il portale centrale fa pensare che l'edificio originale fu eretto dai francescani.\nL'attuale costruzione risente di interventi successivi quali l'ampliamento del 1924 su disegno dell'architetto Domenico Rupolo: per l'occasione furono aggiunte due navate laterali cosicch\u00e9 il campanile, risalente ai primi del Seicento, fin\u00ec per essere inglobato nella costruzione. Sostitu\u00ec un precedente a torre per ordine del vescovo Mocenigo.\nL'altare maggiore, sormontato dal notevole tabernacolo, \u00e8 ornato da due angeli marmorei del 1754. Come testimoniano gli affreschi, dietro l'altare era posta una pala di Andrea Vicentino (una \"Madonna con Bambino in gloria con santi\"), oggi conservata presso il museo diocesano di Vittorio Veneto. Al posto della tela, si trova oggi un grande affresco di Giuseppe Modolo, autore anche dei due affreschi dell'arco che divide il coro dalla navata.\nL'altare alla sinistra dell'entrata, dedicato alla Madonna, conserva una statua lignea della Vergine, opera di Valentino Panciera Besarel. Di fronte si trova l'altare di Sant'Antonio. Dietro al santo la scritta \"Pro fratribus nostris absentibus\" invoca la protezione sui numerosi mansuetani emigrati.\nSociet\u00e0.\nEvoluzione demografica.\nAlla fine del 2007 si sono contati 49 nati (10,0\u2030) e 32 morti(6,5\u2030), con un incremento naturale di 17 unit\u00e0 (3,5\u2030). Le famiglie (1.745) contano in media 2,8 componenti.\nSecondo il censimento ISTAT del 2001, la popolazione era cos\u00ec ripartita:\nConferma delle peculiarit\u00e0 agricole del territorio, dei 4.132 abitanti di allora ben 1.454 (35,2%) vivevano in \"case sparse\".\nEtnie e minoranze straniere.\nNel 2008 Mansu\u00e8 era il comune della provincia di Treviso con la pi\u00f9 alta percentuale di stranieri sul totale dei residenti..Al 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nReligione.\nLa gran parte della popolazione professa il cattolicesimo. Nel territorio sono presenti due parrocchie, corrispondenti alle due frazioni del comune, che fanno capo alla diocesi di Vittorio Veneto.\nEsiste inoltre una consistente comunit\u00e0 di cristiani pentecostali composta da circa 400 fedeli di cittadinanza rumena.."}
{"id": "37143", "revid": "322321", "url": "https://it.wikipedia.org/wiki?curid=37143", "title": "Miane", "text": "Miane (IPA: , \"Miane\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nIl territorio di Miane si trova nella zona settentrionale della provincia, presso il confine con Belluno. Il territorio \u00e8 dunque caratterizzato dalla presenza di rilievi di varia entit\u00e0, dalle modeste moreniche dell'area centromeridionale alle prealpi Bellunesi della zona settentrionale, che qui culminano con i 1.438 m s.l.m. del monte Cimon. Ai rilievi si alternano per\u00f2 valli e pianori sui quali sono sorti i principali centri abitati.\nIl capoluogo comunale \u00e8 situato grossomodo al centro del territorio, disteso su una valle collaterale della Vallata e segnata dai corsi dei torrenti San Pietro e Visn\u00e0. A sudovest, arroccata sulle pendici del Cimon, si trova Combai. Nell'angolo sudorientale, sul fondo di un'altra valle solcata dall'omonimo torrente, si trova Campea, mentre Premaor \u00e8 localizzata sudest, presso un pianoro alla riva destra del Soligo.\nStoria.\nSi suppone che l'eponimo di Miane fosse un certo \"Aemilius\", soldato veterano romano: una conferma delle quasi certe origini romane di questo centro della pedemontana. Sembra, infatti, che Miane sia nato come pagus romano, dipendente da un municipium, ci\u00f2 si pu\u00f2 evincere dalla prossimit\u00e0 di Miane con Ceneda che, ai tempi della Roma repubblicana, era un centro di discreta rilevanza, e dalla vicinanza con la strada Claudia Augusta, grande arteria lungo la quale sono sorti numerosi paesi.\nPare che a Miane, con il diffondersi del Cristianesimo, si trovasse un luogo di culto a cui facevano riferimento i fedeli delle zone limitrofe, cos\u00ec che, la cittadina, si trov\u00f2 a rappresentare un centro di coesione spirituale prima ancora che commerciale o amministrativo.\nLa discesa dei barbari (IV secolo d.C. circa), turb\u00f2 l'ordine che i romani avevano impresso alla zona, ma lasci\u00f2 intatto il frazionamento ecclesiastico in pievi e cappelle: da qui la nascita della Pieve di S. Maria di Miane, che stava sotto Treviso, e delle cappelle di Visn\u00e0, Vergoman, Combai, Campea e Premaor.\nCon l'ordinamento degli anni successivi queste cappelle vennero chiamate \"regole\" e ciascuna di esse venne posta sotto il governo di un meriga, spalleggiato da due giurati; la pieve, invece, divenne il centro del Comune.\nFino alla caduta della Serenissima questo ordinamento rimase immutato; durante il periodo napoleonico prima e quello austriaco poi, Miane fu retta da una Deputazione comunale.\nQuando il Veneto venne annesso all'Italia, fatto salvo il ventennio fascista durante il quale fu tenuta da un Podest\u00e0, Miane assunse la medesima forma di amministrazione che presenta oggi.\nMonumenti e luoghi d'interesse.\nIl centro di Miane raccoglie numerosi edifici di interesse storico.\nArchitetture religiose.\nChiesa arcipretale.\nLa Chiesa arcipretale (1878), che esibisce un altare maggiore in marmo ed un tabernacolo di grande pregio, nonch\u00e9 dipinti di Dall'Oglio, Bianchi, Bellucci e Balliana.\nLa chiesa \u00e8 corredata dal campanile che, come si \u00e8 scoperto in tempi recenti in seguito ad una ristrutturazione, \u00e8 nato nel Quattrocento come torre di vedetta, evidentemente parte di un pi\u00f9 complesso sistema difensivo, ed \u00e8 stato successivamente trasformato in torre campanaria. Esso \u00e8 molto simile a quello della chiesa dei Santi Pietro e Paolo a Soligo.\nSantuario della Madonna del Carmine.\nIn localit\u00e0 Visn\u00e0 si trova il Santuario della Madonna del Carmine, consacrato nel 1824 e da sempre meta di devoti pellegrinaggi. L'antichissima Chiesetta di San Pietro (1300), dalla candida e semplice facciata che, dopo essere stata l'originaria Arcipretale di Miane \u00e8 rimasta per anni in uno stato di abbandono e profanazione, da cui oggi, \u00e8 stata fortunatamente risollevata.\nChiesette di San Vito e di San Michele.\nSempre del Trecento sono le chiesette di San Vito a Visn\u00e0 e San Michele in \"Serra\", la prima eretta come voto per scongiurare la peste, conserva una pala del Cinquecento raffigurante il Santo Patrono insieme a San Sebastiano e San Rocco.\nChiesetta di Sant'Antonio abate.\nNella cinquecentesca Chiesetta di Sant'Antonio abate a Vergoman si possono ammirare opere del Frigimelica e di Rossi nonch\u00e9 il moderno \" Sant\u2019Antonio Abate\" (1991) dipinto da Ernani Costantini. Nel 2013, durante alcuni lavori di ristrutturazione della chiesetta, sono stati scoperti alcuni affreschi databili al XV secolo.\nLa leggenda del \"Capitel Vecio\".\nUn luogo leggendario \u00e8 il \"Capitel Vecio\": si racconta che, forse nel 1100, la Madonna fosse apparsa ad un gruppo di pastori chiedendo loro la costruzione di un tempietto, questo sarebbe stato il nucleo originario della successiva Arcipretale, nucleo che si \u00e8 riconosciuto in un sacello la cui datazione, per\u00f2, resta problematica, poich\u00e9 pare che gli affreschi che ne decorano le pareti siano antecedenti alla statuetta mariana scolpita da un pastore subito dopo l'apparizione. Successive sovrapposizioni pittoriche, inoltre, non hanno che aumentato la confusione intorno all'epoca di origine del tempietto, amplificando tuttavia l'aura di fascino, suggestione e mistero che lo circonda.\nArchitetture civili.\nCarceri della Valmareno (Pres\u00f2n).\nInteressanti sono, inoltre, in localit\u00e0 \"Forca\", le antiche carceri della Valmareno, le cosiddette \"Pres\u00f2n\": un edificio privato dall'inquietante struttura, con due celle con soffitto a volta illuminate da strette, minuscole finestrelle.\nVilla Gera Minucci Bellati.\nDi fronte alla chiesa parrocchiale di Campea si trova una villa gentilizia dalle linee semplici ed eleganti, Villa Gera Minucci Bellati, ricca di arredi e di opere d'arte e al Seicento risale anche la Villa Bellati situata sulla collina che domina l'abitato di Premaor.\nAree naturali.\nFrassino monumentale.\nIn localit\u00e0 Casera Faganello sorge un grande \"Fraxinus excelsior\", la cui circonferenza \u00e8 di 3,8 metri, per un'altezza di 26; \u00e8 classificato nella lista dei circa 22.000 alberi monumentali italiani tutelati dalla guardia forestale e uno dei 16 dislocati in provincia di Treviso.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nCultura.\nEventi.\nDal 2002 Miane, grazie alla produzione del rinomato \"Prosecco\" e del tipico \"Verdiso\", fa parte dell'Associazione Nazionale Citt\u00e0 del Vino.\nIl Comune di Miane fa parte della \"core zone\" delle Colline del Prosecco di Conegliano e Valdobbiadene, inserite nell'elenco dei Patrimoni dell'umanit\u00e0 dell'UNESCO nel 2019.\nSport.\nCiclismo.\nIl Giro d'Italia 2009 del Centenario transit\u00f2 per il territorio comunale di Miane nel corso della 3\u00aa tappa da Grado a Valdobbiadene. La carovana rosa, proveniente da Pieve di Soligo, si diresse verso il traguardo attraverso Combai che fu considerato Gran Premio della Montagna di Terza Categoria a quota 391 m s.l.m. Il primo a scollinare fu Mauro Facci mentre in Maglia Rosa c'era Mark Cavendish."}
{"id": "37145", "revid": "322321", "url": "https://it.wikipedia.org/wiki?curid=37145", "title": "Monastier di Treviso", "text": "Monastier di Treviso (\"Monasti\u00e8r\" in veneto) \u00e8 un comune italiano di abitanti della provincia di Treviso in Veneto. Si tratta di un comune sparso in quanto sede comunale \u00e8 la frazione Fornaci.\nStoria.\nL'antichit\u00e0.\nLa notevole presenza di corsi d'acqua, come ad esempio il Meolo, anche alimentati da risorgive ha favorito l'insediamento umano nella zona sin dal neolitico (5000 a.C.), come testimoniano i numerosi reperti del periodo: punte in selce, strumenti vari e un pugnaletto.\nAnche la presenza romana \u00e8 ben comprovata da numerosi ritrovamenti. Lo stesso impianto stradale sembra seguire l'antica centuriazione, avvenuta in due momenti successivi. Tra l'altro, sembra che qui passasse l'importante arteria che collegava Altino ad Oderzo.\nIl Medioevo.\nBisogner\u00e0 tuttavia aspettare l'880 per avere una prima testimonianza scritta di Monastier. Nella trascrizione di un atto di quell'anno \u00e8 ricordato \"Pilum\" (Pero), porto fluviale rilevante nell'ambito dei commerci dell'entroterra veneto.\nLa storia del comune, per\u00f2, \u00e8 indissolubilmente legata a quella del monastero (lat. monasterium da cui il nome) dell'Ordine di san Benedetto fondato nel 958 in luogo palustre e ricco di boschi grazie alle donazioni di Ottone I che, qualche anno pi\u00f9 tardi, sarebbe diventato imperatore del Sacro Romano Impero. L'originario titolo dell'abbazia era di San Pietro. Dipendente dal Patriarcato di Aquileia, l'Abbazia di Santa Maria del Pero controllava \"tutti i territori\" tra i fiumi Piave e Vallio di Roncade, sino alla Laguna Veneta. Nel 1017 l'imperatore Enrico II don\u00f2 all'abbazia la villa di San Polo di Piave, conferm\u00f2 all'abate Adalberto con un diploma i suoi privilegi e impose un'ammenda di cento libbre d'oro a chi li avesse violati. Poco dopo, il monastero, arricchito da donazioni e dotato dal patriarca Poppone di Aquileia di venti magazzini o botteghe nel porto pirense, fu coinvolto in conflitti di giurisdizione con il clero di Treviso ed Ezzelino da Romano.\nNella met\u00e0 del Duecento si presume che la primitiva chiesa veneto-bizantina venne riedificata in stile romanico, mutando il titolo di San Pietro con quello di S. Maria Assunta. Dopo duecento anni di dominio aquileiense, in una data imprecisata del 1300 il monastero si stacca dal Patriarcato di Aquileia e si lega alla diocesi di Treviso.\nIl periodo veneziano.\nNel Quattrocento il bosco \u00e8 ancora l'elemento prevalente del paesaggio a Monastier, ma si intensifica l'opera di coltivazione delle campagne e di disboscamento. Dalla Regola del Monastero di Pero dipendevano le Regole di Frassalongo, Riva di Predalcino e Rovar\u00e8. I pochi monaci del periodo erano per lo pi\u00f9 appartenenti alla nobilt\u00e0 veneta e ne sostenevano gli interessi. Tra il 1449 e il 1479 il monastero fu chiuso per carenza di vocazioni e trasformato in commenda, affidata a Giovanni Barbo. Gli edifici andarono in grave disuso, per poi risorgere quando vi subentr\u00f2 la congregazione Benedettina Cassinese di Santa Giustina di Padova il 13 marzo 1480. Successivamente il complesso fu affidato al monastero di San Giorgio Maggiore di Venezia, che lo ricostrui, applicando nel cortile centrale il grande tondo con lo stemma del protettore San Giorgio, per dare evidenza di chi fosse da ora il nuovo proprietario. Nel 1489 anche la chiesa, paragonata per grandezza e bellezza al duomo di Treviso, fu restaurata e ingrandita con l'elevazione delle navate laterali permettendo cos\u00ec la creazione di un secondo piano di chiostro illuminato da bifore. Interventi e migliorie continuarono negli anni a seguire. Del 1604 gli affreschi del refettorio riportanti brani di vita benedettina. Vi si trovano raffigurati un paio di miracoli di San Benedetto e le Abbazie di: Montecassino, Praglia (PD) e Santa Giustina con Prato della Valle. Ed ancora nel 1621 un ulteriore abbellimento del complesso con la costruzione del portale marmoreo della chiesa e della sacrestia. Nel 1622 l'abate Cornelio Giroldi, detto Morendelio, ingrand\u00ec il chiostro mediano, che fu abbellito da pregevoli bassorilievi e affreschi.\nNel 1710 si provvide alla costruzione della canonica (attuale Villa Ninni) e del pozzo alla veneziana nel cortile del chiostro romanico. Le stanze dell'abbazia era arricchite da affreschi e da pitture a fresco ad olio, in particolare una pregevole tela di Vittore Carpaccio con San Giorgio che uccide il drago, ora nel Monastero di San Giorgio Maggiore a Venezia. Vi erano anche due statue di San Marco e San Giorgio, che si trovano ora nella sacrestia dell'abbazia di San Giorgio Maggiore a Venezia. Nel 1757 vi erano una dozzina di monaci e altrettanti \"servi\" laici, che svolgevano le attivit\u00e0 agricole e vitivinicole. Nell'abbazia si produceva anche l'acquavite. L'Abbazia continu\u00f2 la sua attivit\u00e0 sino alla caduta della Serenissima.\nLa soppressione napoleonica.\nQuando Napoleone occup\u00f2 Venezia nel 1797, l'abate di San Giorgio Maggiore, Bonaventura Venier, si vide confiscare il monastero veneziano e si rifugi\u00f2 con alcuni monaci a Monastier, che quindi divenne nuova sede provvisoria dell'abate. Ma nell'agosto del 1797, arriv\u00f2 l'ordine per i monaci di abbandonare definitivamente anche Monastier.\nIncamerato nel 1807 dal Regio Demanio, l'edificio fu spogliato degli arredi e abbandonato dai monaci, che si rifugiarono prima a Venezia e poi nell'Abbazia di Praglia. Solo la chiesa rimase in funzione.\nL'Ottocento.\nNel 1806 fu istituito il Comune di \"Monastier e Losson\": primo sindaco fu il conte Vincenzo Rizzi.Nel 1837, durante il dominio austriaco Monastier aveva solo 2245 abitanti e buona parte del territorio era ancora coperto da bosco o soggetto a inondazioni. Il regio Demanio incamer\u00f2 l'archivio abbaziale (ora all'Archivio di Stato di Venezia) e diede in locazione i beni a privati: nel 1825 fu locatore dell'abbazia il nobile veneziano conte Giovanni Querini Stampalia. Successivamente nel 1837 il monastero e gran parte dei beni furono acquistati dalla famiglia Ninni di Venezia, originaria della Grecia, la quale tuttora vi dimora. In quell'anno sono testimoniate in paese due confraternite: del Santissimo Sacramento e di san Valentino. Nel 1854 venne costruito il nuovo cimitero, tra Monastier e Fornaci. Nel 1866 il Comune pass\u00f2, con tutto il Veneto, al neonato Regno d'Italia. In quell'anno ci fu un grave furto in chiesa di quasi tutta l'argenteria e nel 1875 un prezioso paliotto d'argento e smalti fu alienato in circostanze poco chiare; Alla fine dell'Ottocento la crisi dei prezzi, l'imposizione fiscale e il frazionamento fondiario determinarono una pesante crisi del mondo rurale. Di questo periodo sono da ricordare la costruzione accanto alla Chiesa della Sala della dottrina cristiana (1907), la fondazione della Cassa rurale (1908), delle scuole e l'arrivo della corrente elettrica (1912).\nLa prima guerra mondiale.\nLa prima guerra mondiale colp\u00ec duramente il paese nel 1916 dopo la disfatta di Caporetto, per la vicinanza al fronte del Piave. Il paese si riemp\u00ec di Comandi, alloggi di soldati, posti di soccorso. Il monastero divenne ospedale militare; un duro bombardamento austriaco distrusse quasi totalmente il paese, la chiesa di Monastier e l'attigua Sala della dottrina sociale, ribattezzata Casa del soldato. Il campanile fu utilizzato come vedetta militare e fu risparmiato dagli austriaci solo perch\u00e9 era utile come riferimento per aggiustare il tiro delle loro batterie. La localit\u00e0 \u00e8 descritta spesso anche da Ernest Hemingway nei suoi racconti, che allora frequentava come volontario l'ospedale della Croce Rossa Americana allestito a Casa Botter. Il ponte sul fiume Meolo nella frazione Fornaci di Monastier fu luogo ferocemente conteso dagli austriaci, che volevano riunire due loro avanguardie e accanitamente difeso dagli italiani. Nelle vecchie scuole elementari di Fornaci c'era una sezione di sanit\u00e0, dove poi fu ricoverato Hemingway, ferito vicino a Fossalta. Un giovane soldato del 232\u00ba fanteria della Brigata Avellino, Albino Schileo, partecip\u00f2 nel 1918 a Monastier alla grande battaglia del Solstizio. Successivamente divenne prete e per quarant'anni fece il parroco di Monastier. Nel 1922 Hemingway ritorn\u00f2 nei posti dove fece il volontario e cita \"gli allevamenti di bachi da seta a Monastir\", probabilmente in Villa Albrizzi a san Pietro Novello.\nNel 1920 fu Sindaco di Monastier il magg. Vittorio Bozzoli, gi\u00e0 commissario prefettizio, che segui la ricostruzione del paese. Nel 1922 viene istituito un mercato settimanale, a riprova della ripresa dell'economia, ma l'emigrazione continu\u00f2.\nNel 1923-27 la chiesa arcipretale viene ricostruita in stile neoromanico in localit\u00e0 Fornaci, in un terreno donato dal Comune, determinando lo spostamento del baricentro del paese in tale localit\u00e0. Nel 1928 la chiesa fu aperta al culto, ma le spese furono ingenti, tanto che nel 1934 la Banca d'Italia fece commissariare la Cassa rurale di Monastier, eccessivamente indebitata dai prestiti. Nel 1932 fu aperta la Casa di Cura, dove morir\u00e0 il politico socialista Sivio Trentin, nel 1944.\nLa seconda guerra mondiale.\nLa seconda guerra mondiale port\u00f2 nuovi lutti alle famiglie del paese. Dopo il 1943 Monastier fu coinvolta nella resistenza partigiana contro i tedeschi e i fascisti: nel 1944 fu incendiato il municipio, per ostacolare i controlli di leva. Gli scontri tra fascisti e partigiani, con rappresaglie anche sui civili, si susseguirono nel 1944. Reparti tedeschi della Wehrmacht occuparono l'abbazia, danneggiando il lastricato del porticato per ricoverare i loro mezzi pesanti. Il primo maggio 1945 a Monastier circa 3000 marinai tedeschi, provenienti da Jesolo, dopo aver minato il paese, furono attaccati a San Pietro Novello da truppe neo zelandesi assistite da partigiani; dopo un breve scontro, si arresero.\nDal Dopoguerra ad oggi.\nNel dopoguerra il paese fu governato per un quinquennio (1946-51) dalla Democrazia Cristiana. Per necessit\u00e0 di dare lavoro ai numerosi disoccupati, l'amministrazione decise di asfaltare e sistemare diverse strade comunali. L'abbazia ospit\u00f2 temporaneamente dei profughi istriani, scacciati dalla Jugoslavia. Nel 1947 il parroco di Monastier, mons. Albino Schileo, ottiene da papa Pio XII per la chiesa la dignit\u00e0 abbaziale.\nNegli anni cinquanta Monastier si dota di una zona industriale in via Pralongo; tuttavia rimane una rilevante emigrazione della popolazione verso il Piemonte, la Lombardia ed i Paesi esteri.\nDopo l'uragano del 1965 e l'alluvione del Piave nel 1966 Monastier \u00e8 riuscita a reagire, divenendo una delle aree economiche pi\u00f9 dinamiche e sviluppate della Marca e in essa ha sede la Banca di Monastier e del Sile. La strada provinciale Treviso-mare e il casello autostradale di Meolo permettono un traffico agevole verso il capoluogo di provincia e le direttrici delle autostrade.\nL'Abbazia ai giorni nostri.\nAttualmente l'abbazia \u00e8 suddivisa in pi\u00f9 propriet\u00e0. Nel cortile centrale sono stati recentemente ripristinati gli archi e restaurati gli ambienti, al fine di renderli fruibili al pubblico. Pregevole il recupero degli affreschi e delle due meridiane solari con l'antica ora italica. La porzione pi\u00f9 antica denominata \"Chiostro Romanico\", della famiglia Porcellato - Zorzi, \u00e8 interessata da un intervento di recupero. Sono state rimosse le superfetazioni che nulla avevano a che vedere con gli usi originari. \u00c8 stato recuperato il \"Frutteto Antico\" con il reinserimento di specie rintracciate nel territorio circostante e ricreando le partizioni con siepi di acero campestre \"a Gelosia\". Nel chiostro romanico, nel refettorio e nella tinaia, si svolgono eventi culturali quali incontri, spettacoli, mostre in collaborazione con enti ed associazioni.\nVille Venete.\nIl territorio di Monastier, sebbene poco edificato, possiede un patrimonio edilizio storico di notevole interesse. Esso \u00e8 rappresentato per lo pi\u00f9, da insediamenti in villa.\nDi seguito \u00e8 riportato l'elenco delle ville venete, presenti nel comune di Monastier di Treviso, con nota che riporta alla relativa schede dell'Istituto Regionale Ville Venete.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nAmministrazione.\nAltre informazioni amministrative.\nLa denominazione del comune fino al 1868 era Monastier."}
{"id": "37147", "revid": "322321", "url": "https://it.wikipedia.org/wiki?curid=37147", "title": "Moriago della Battaglia", "text": "Moriago della Battaglia (\"Moriago\" in veneto) \u00e8 un comune italiano di abitanti della provincia di Treviso in Veneto.\nStoria.\nLa presenza di insediamenti umani del territorio di Moriago \u00e8 provata almeno all'et\u00e0 del bronzo, con il ritrovamento di resti di vasellame in terracotta.\nIn epoca romana si sarebbero formati gli attuali centri abitati che in effetti conservano traccia della struttura del villaggio difeso da un recinto circondato a sua volta da una strada. A questo periodo risalgono diverse sepolture (I-II secolo) e una probabile centuriazione ancora ravvisabile tra il Rosper e il terrazzo delle Rive.\nDurante le invasioni barbariche, gli abitanti si spostarono in localit\u00e0 pi\u00f9 sicure (i Pal\u00f9, l'area a nord della chiesa di Moriago, Nosledo, la scarpata di accesso alle Grave), ma al termine delle scorrerie ripopolarono i vecchi villaggi.\nIl capoluogo comunale \u00e8 citato per la prima volta nel 1112 come \"Murliago\". Nel medioevo si assistette alla feudalizzazione della zona, ma dal XIII secolo le signorie locali rinunciarono ai propri diritti cedendo la sovranit\u00e0 al Comune di Treviso. Nello stesso periodo i frati del monastero di Vidor intrapresero un'importante bonifica del territorio.\nPassato alla Serenissima, Moriago fu a lungo sottoposto alla vicina Vidor. Nel 1807, sotto Napoleone, fu costituito l'odierno comune, tuttavia nel 1810 venne soppresso e aggregato nuovamente a Vidor. Riacquist\u00f2 la propria autonomia nel 1819, durante il governo austriaco.\nCome ricorda lo stesso toponimo, il paese sub\u00ec le distruzioni della Grande Guerra trovandosi lungo il fronte del Piave. Di questo periodo va citata l'eroica impresa del 27 ottobre 1918 quando le truppe del XXIII Corpo d'armata, agli ordini del generale Giuseppe Vaccari, riuscirono ad attraversare il fiume e a sfondare le linee nemiche presso quella che si chiam\u00f2 poi isola dei Morti. Questo evento pose le basi per la definitiva battaglia di Vittorio Veneto.\nOrigini del nome.\nIl toponimo \u00e8 probabilmente un prediale derivato dal nome proprio latino \"Maurellius\" o \"Maurilius\", cui \u00e8 stato aggiunto il tipico suffisso \"-\u0101cus\". Altre ipotesi lo avvicinano a \"muri\", in riferimento a delle strutture difensive, o a \"mor\u00eca\", legandosi alla distruzione dell'antico villaggio di Nosledo. Una paraetimologia lo avvicina a \"muore il lago\", in quanto il paese sarebbe sorto al limitare di una zona paludosa.\nMonumenti e luoghi d'interesse.\nChiesa parrocchiale.\nL'intitolazione a san Leonardo di Limoges ne fa collocare l'origine a prima del X secolo, durante il dominio dei Franchi. Sappiamo che all'inizio del XII secolo era subordinata all'abbazia di Vidor, mentre nel 1375 fu elevata a rettoria dipendente dalla pieve di Sernaglia. L'istituzione della parrocchia avvenne nel 1569.\nL'edificio attuale fu innalzato negli anni 1922-1925 in sostituzione della precedente chiesa settecentesca distrutta durante la Grande Guerra. Progettato da Alberto Alpago Novello e consacrato nel 1928 dal vescovo Eugenio Beccegato, conserva sull'altare maggiore una pregevole pala del Pordenone risparmiata dai combattimenti. Le decorazioni interne della cupola sono opera di Guido Cadorin, che si \u00e8 avvalso della collaborazione di Giovanni Zanzotto prima e di Astolfo de Maria poi.\nCasa Fungo.\nCos\u00ec \u00e8 soprannominata un'avveniristica costruzione di via dei Zanin progettata da Dante Vendramini, ingegnere moriagotto che aveva lavorato in Francia alla Dassault Aviation. Morto Vendramini, \u00e8 stata completata dall'attuale proprietaria Lorella Zanetton.\nL'abitazione \u00e8 costruita con tecniche e materiali propri dell'industria aerospaziale e si basa su un sistema di moduli con struttura in calcestruzzo armato, ricoperta da pannelli in materiali compositi. Caratteristica fondamentale \u00e8 appunto la forma \"a fungo\" data dalla sovrapposizione dei due piani, entrambi a pianta circolare con quello superiore pi\u00f9 ampio.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nAmministrazione.\nAltre informazioni amministrative.\nLa specificazione \"della Battaglia\", chiaro riferimento ai combattimenti della grande guerra, fu aggiunta alla denominazione del comune con DPR 26 giugno 1962 n. 987."}
{"id": "37149", "revid": "125957162", "url": "https://it.wikipedia.org/wiki?curid=37149", "title": "Oderzo", "text": "Oderzo (IPA: , \"Od\u00e8rso / O\u00f0erzh(o)\" in veneto) \u00e8 un comune italiano di abitanti della provincia di Treviso, in Veneto.\nAntico centro di origine paleoveneta, raggiunse il massimo splendore nel I secolo come \"municipium\" romano. Oggi \u00e8 un'importante citt\u00e0 agricola e industriale della Sinistra Piave.\nGeografia fisica.\nInserito nel cuore della pianura veneta, il territorio del comune di Oderzo \u00e8 completamente pianeggiante essendo interamente compreso tra i 6 e i 15 m s.l.m. A presentare i maggiori dislivelli \u00e8 la zona centrale, su cui si estende il capoluogo. Le differenze di altitudine un tempo erano pi\u00f9 marcate, oggi sono meno significative a causa dei livellamenti apportati nel corso dei secoli.\nIdrografia.\nIl territorio opitergino \u00e8 inserito nel bacino idrografico della Livenza. Il fiume pi\u00f9 importante \u00e8 senza dubbio il Monticano che con il suo tortuoso percorso, diretto grossomodo verso est, lambisce l'area nordorientale del centro storico.\nAltro corso d'acqua degno di nota \u00e8 il Lia, fiume di risorgiva che nascendo in San Polo di Piave confluisce poi alla destra nel Monticano presso Camino.\nImportante, specialmente dal punto di vista storico, \u00e8 il Piavon, che costituiva assieme al Lia un unico affluente del Piave. Rappresent\u00f2 la pi\u00f9 importante via di comunicazione fluviale dell'antica \"Opitergium\" sino alla sconvolgente alluvione del 589 che lo trasform\u00f2 in un modesto corso d'acqua. In epoca medievale i Caminesi lo recuperarono mediante lo scavo del Navisego, il canale che unisce il Lia al Piavon attraversando il centro storico (il suo letto \u00e8 oggi in parte sotterraneo).\nAltri corsi d'acqua di minore importanza sono la Peressina e la fossa dei Negadi.\nL'abbondante presenza di acqua, anche nel sottosuolo, rende questa zona molto fertile e quindi atta all'agricoltura, ma soggetta allo stesso tempo a frequenti inondazioni, pericolo mitigato da un capillare sistema di argini: l'ultima alluvione disastrosa \u00e8 stata quella del 4 novembre 1966 che rese per anni la ferrovia inagibile.\nCon i rilevanti danni causati dal maltempo nei primi anni del XXI secolo, la questione \u00e8 tornata d'attualit\u00e0: la notevole cementificazione degli anni ottanta-novanta ha infatti minato l'assetto idrogeologico dell'intero territorio.\nSismologia.\nSecondo la classificazione sismica, il comune di Oderzo \u00e8 inserito in zona 3, ovvero \"pu\u00f2 essere soggetto a scuotimenti modesti\". Tuttavia l'attivit\u00e0 sismologica della zona \u00e8 da decenni pressoch\u00e9 irrilevante, ed ha avuto il suo culmine nel crollo dell'allora malridotto campanile (pi\u00f9 antico della chiesa perch\u00e9 essa risale al 1954 in sostituzione di un edificio preesistente) della frazione di Fa\u00e8 l\u201911 gennaio 1977, come conseguenza delle scosse provocate dal terremoto del Friuli del 6 maggio 1976, e non pi\u00f9 ricostruito. In sostituzione ora c\u2019\u00e8 un altoparlante sul tetto della chiesa che simula le campane.\nOrigini del nome.\nIl nome della citt\u00e0 deriva dal latino \"Opitergium\" che a sua volta deriva dal venetico \"Obterg\", ovvero \"Piazza del mercato\". L'antico nome sopravvive nell'aggettivo che indica l'appartenenza alla citt\u00e0, ovvero \"Opitergino\", ed \u00e8 ancora di uso comune in citt\u00e0, in quanto d\u00e0 il nome allo stadio e a numerosi enti e associazioni locali. Il nome \"Opitergium\" \u00e8 stato inoltre affiancato, su sfondo marrone, a quello moderno sui cartelli stradali presenti all'ingresso in citt\u00e0 lungo i principali assi viari.\nStoria.\nOderzo nacque a met\u00e0 strada tra i monti del Cansiglio e il Mare Adriatico attorno all'XI secolo a.C., ad opera degli antichi Veneti. La zona scelta per l'insediamento era fertile e strategicamente importante, perch\u00e9 servita da due fiumi, con sicure vie di commercio: il Monticano ed un ramo oggi inesistente del Piave.\nPacificamente inglobata nell'area d'influenza della Repubblica romana, nel 49 a.C., grazie alla Lex de Gallia Cisalpina ottenne lo status di \"municipium\". Raggiunse il massimo splendore nel I-II secolo - si presume che a quell'epoca la citt\u00e0 avesse circa 50.000 abitanti. L'importanza fu tale che all'epoca la Laguna di Venezia fu detta \"opitergina\", ed i monti del Cansiglio \"Monti opitergini\". Vari autori nominano la citt\u00e0; tra di essi: Tolomeo, Strabone, Plinio il Vecchio, Lucano, Tacito, Tito Livio e Quintiliano.\nDa questo momento in poi, Oderzo era a pieno titolo parte di Roma e partecip\u00f2 della sua stessa sorte subendo per secoli le pesanti conseguenze delle invasioni barbariche e delle guerre tra Bizantini e Longobardi (Ducato di Ceneda): inizi\u00f2 a riprendersi molto lentamente soltanto dopo l'anno 1000, pure senza mai tornare agli antichi fasti.\nIn seguito venne contesa dalle grandi famiglie feudali della zona, in particolar modo dai da Camino, dai Collalto e dagli Scaligeri. Nel 1380 pass\u00f2 sotto il controllo della Repubblica di Venezia, della quale fece parte pressoch\u00e9 ininterrottamente fino all'arrivo di Napoleone (1797). La citt\u00e0 divenne quindi austriaca nel 1815 e italiana nel 1866. In questo periodo la citt\u00e0 sub\u00ec le conseguenze del fenomeno dell'emigrazione.\nNel 1917 la ritirata di Caporetto port\u00f2 alla citt\u00e0 gravi danni, tra cui la distruzione dell'archivio comunale e lo scempio di varie opere artistiche e architettoniche. A partire dal 1943, Oderzo fu teatro, come tutta la zona, di asperrimi scontri tra fascisti e partigiani che culminarono nella strage del Brandolini\nSimilmente a quanto accaduto nell'intera provincia, la citt\u00e0 ha visto il susseguirsi di due fasi di sviluppo nel dopoguerra: la prima con il boom economico degli anni sessanta, e la seconda negli anni ottanta-novanta.\nSimboli.\nCome riportato nello Statuto, i simboli ufficiali del comune di Oderzo sono tre: lo stemma, il gonfalone e il sigillo.\nLo stemma\nIl blasone \u00e8 molto simile quello di Treviso, a sua volta analogo a quello delle maggiori citt\u00e0 venete. La croce \u00e8 un richiamo alle radici guelfe e cristiane della citt\u00e0. Le due stelle sono probabilmente un motivo ornamentale. La scelta dello scudo rosso-crociato \u00e8 anche un riferimento alla partecipazione di alcuni opitergini alla quinta crociata.\nIl gonfalone, approvato con d.p.R 27 settembre 1985,\nIl sigillo, infine, \u00e8 in bronzo e riproduce in miniatura lo stemma con la scritta \"Sigillo della citt\u00e0 di Oderzo\".\nOnorificenze.\nLa Citt\u00e0 di Oderzo \u00e8 insignita delle seguente onorificenze:\nSociet\u00e0.\nEvoluzione demografica.\nCome si pu\u00f2 notare dal grafico, da quindici anni la citt\u00e0 sta subendo un significativo aumento di popolazione che l'ha portata a raggiungere ventimila abitanti a gennaio 2009. Dal 2000 in poi la crescita della popolazione \u00e8 pari a quella avuta nei trent'anni precedenti. Questo aumento \u00e8 dovuto in minima parte ad una lieve inversione di tendenza riguardante la natalit\u00e0 dei residenti, in calo da anni, e nella maggior parte dall'arrivo sempre maggiore di stranieri e di italiani dai comuni limitrofi.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero l' della popolazione. Di seguito sono riportati i gruppi pi\u00f9 consistenti:\nReligione.\nIn un'epoca imprecisata la citt\u00e0 divenne sede diocesana, ma nel VI secolo, a causa delle distruzioni dei Barbari, questa fu trasferita ad Eraclea. L'entroterra, compresa Oderzo, passava pi\u00f9 tardi alla diocesi di Ceneda, l'attuale diocesi di Vittorio Veneto cui tuttora appartiene.\nLa chiesa di Oderzo mantenne per\u00f2 un ruolo di primo piano anche nei secoli successivi: nel medioevo fu pieve con giurisdizione su numerose cappelle (le attuali parrocchiali delle frazioni, cui si aggiungono quelle di Tempio e Gorgo al Monticano) e il 25 maggio 1609, inoltre, papa Paolo V vi istituiva una collegiata, soppressa nel 1810 sotto Napoleone\nIn virt\u00f9 di questo glorioso passato, il parroco del duomo pu\u00f2 oggi fregiarsi del titolo di abate mitrato, concesso il 27 marzo 1926 da papa Pio XI. Esiste inoltre la carica di vescovo titolare di Oderzo, istituita da papa Paolo VI nel 1968.\nIl dinamismo economico della cittadina port\u00f2 alla formazione di una comunit\u00e0 ebraica di una certa consistenza, attestata tra il Quattrocento e il Seicento.\nMonumenti e luoghi d'interesse.\nArchitetture civili.\nPatronato Turroni.\nL'oratorio cittadino trova sede nell'edificio che fu della Scuola Apostolica del Sacro Cuore, l'ex seminario minore della diocesi, restaurato tra il 1994 e il 1998. Aperto nel 1921 dai Giuseppini del Murialdo e passato in gestione alla parrocchia nel 1926, \u00e8 un pezzo di storia di questa cittadina, essendo stato per decenni principale luogo di ritrovo per centinaia di giovani della zona. In particolare la squadra di calcio del Patronato alla fine degli anni cinquanta lanci\u00f2 nel professionismo quattro giovani calciatori; qui sono nati tra gli altri anche il gruppo scout e l'Azione Cattolica locale, un circolo cinematografico e la banda musicale cittadina.\nPalazzo Foscolo.\nFu innalzato sul finire del Cinquecento dal procuratore di San Marco Alessandro Contarini. Situato in via Garibaldi, si inserisce all'interno del nucleo urbano, tuttavia presenta caratteristiche simili a quelle delle tradizionali ville venete essendo stato concepito come palazzo da villeggiatura. Nei secoli ha subito numerose manomissioni, ma si pu\u00f2 ancora percepire la magnificenza descritta da Jacopo Agostinetti nel 1679.\nLa casa padronale e il lato corto della barchessa si affacciano sulla strada, mascherando l'ampio parco retrostante. Il suo aspetto originale non era certamente povero come l'attuale: esso era abbellito da statue e viali lastricati, nonch\u00e9 di una peschiera contornata da un colonnato (l'attuale vasca di acqua stagnante); non rimane traccia della cedraia, n\u00e9 delle due fontane (unico resto, la statua di Nettuno che oggi orna la fontana dei Cavalli di Conegliano).\nLa facciata principale della casa padronale presenta la tipica tripartizione dei palazzi veneziani, impostandosi su un ampio porticato ad archi ribassati. Le aperture si sviluppano verticalmente ma sono equilibrate dalla presenza di fasce marcapiano che dividono i tre livelli. Al centro del piano nobile si apre una quadrifora con parapetto del poggiolo molto elaborato, ripetuta al secondo piano ma con altezza ridotta. Il tutto \u00e8 concluso da una cornice dentellata su cui poggia il tetto a padiglione. Il palazzo ospita numerosi eventi culturali e conferenze, ed \u00e8 inoltre sede permanente della pinacoteca \"Alberto Martini\", contenente una collezione di quadri del pittore opitergino donati dalla moglie, nonch\u00e9 di altri pittori della citt\u00e0 e della zona.\nLa barchessa \u00e8 propriet\u00e0 della parrocchia del duomo. Nel 1994 ha subito un restauro per modificarne la destinazione d'uso: l'assetto planimetrico ne \u00e8 risultato stravolto ma, d'altro canto, \u00e8 stata l'occasione per il recupero delle finiture a bugnato.\nVilla Wiel.\nL'origine della villa, localizzata nei pressi della stazione, va individuata nelle soppressioni degli ordini religiosi operate a partire dal 1766 dalla Repubblica di Venezia. In questo luogo sorgeva infatti un monastero di benedettini, iniziato nel 1574 grazie alla donazione di un terreno e ampliato negli anni successivi per l'accrescersi della comunit\u00e0 monastica. Nei pressi sorgeva anche una preesistente chiesa di San Rocco che nel 1700, con la traslazione delle reliquie di Santa Sabina, venne intitolata a quest'ultima.\nNel 1769, dunque, il monastero venne chiuso e le strutture vendute a Francesco Picco che oper\u00f2 una serie di demolizioni e trasformazioni volte alla costruzione di una villa patrizia: sulla destra fu aggiunta la barchessa, mentre la facciata orientale fu modificata con un'addizione neoclassica di Giannantonio Selva.\nIl complesso, sottoposto a vincolo sin dal 1991, si presenta oggi come una serie continua di volumi che sono, da nord a sud, la barchessa, la casa padronale, un altro edificio di servizio e l'oratorio (quest'ultimo, distrutto durante la Grande Guerra, fu ricostruito nel decennio successivo).\nVilla Bortoluzzi.\nLocalizzata in borgo San Martino, fu costruita nell'Ottocento su un terrapieno artificiale di origine molto antica. Qualcuno asserisce infatti che sul luogo fosse presente il \"capitolium\" della citt\u00e0 romana, mentre pi\u00f9 tardi (IX-X secolo) vi fu eretta la chiesa di San Martino che diede il nome alla localit\u00e0. L'edificio sacro fu poi rinnovato e affiancato da un monastero, donato nel 1274 all'ordine camaldolese. La comunit\u00e0 monastica, costituita, pare, sia da religiosi che da religiose residenti in sezioni separate del monastero, fu soppressa verso il 1780 e l'intera propriet\u00e0 divenne propriet\u00e0 demaniale.\nNel 1831 fu demolita la chiesa e nel 1836 l'intero complesso \u00e8 venduto alla famiglia Giacomuzzi, per passare poi ai Revedin. Frattanto il complesso claustrale venne distrutto e sostituito dapprima da delle scuderie, quindi dall'attuale villa, progettata nel 1927. Si tratta di un edificio complesso anche artisticamente, essendo caratterizzato dalla convivenza di numerosi stili architettonici: dal neomoresco della loggia di ponente al neoromanico dell'avancorpo orientale, dal neogotico merlato della torretta al neogotico veneziano dell'ala est.\nIl parco sembra essere preesistente alla villa in quanto segue le tendenze romantiche ottocentesche.\nAltro.\nPiazza ed edifici circostanti.\nPiazza Grande, gi\u00e0 intitolata a Vittorio Emanuele II, \u00e8 una delle pi\u00f9 famose piazze del Veneto per la sua particolare forma a palcoscenico, e fa da sfondo a numerose iniziative culturali: tra queste anche la prima puntata del \"Maurizio Costanzo Show\" registrata all'esterno del Teatro Parioli nel 1997. L'aspetto attuale della piazza \u00e8 il risultato di un grande restauro terminato nel 1993 su progetto dell'architetto Toni Follina. Nella parte orientale della piazza \u00e8 tracciata una curva a forma di otto: comunemente chiamata \"la meridiana\", si tratta in realt\u00e0 di un grande analemma, che funge da calendario grazie all'ombra del pinnacolo centrale del Duomo. Su Piazza Grande si affacciano il Duomo di san Giovanni Battista, il Torresin, la Loggia Comunale, il Torres\u00f2n ed altri edifici storici, tra cui il Palazzo Saccomani e lo storico Caff\u00e8 Commercio.\nSul lato nord di piazza Grande oltre il sottoportico Zeno Lovato, sito dove sono presenti dei reperti romani visibili sotto il percorso pedonale per mezzo di una vetrata, si giunge a piazza Castello. Piazza Castello \u00e8 una piazza pedonale, la seconda per estensione in citt\u00e0, recentemente rimodernata, e offre una vista su piazza Grande e sul Monticano che passa sotto il ponte Manin. Vi si affaccia, tra l'altro, il palazzo Porcia e Brugnera.\nCentro storico.\nComprende la parte romana, medievale e rinascimentale della citt\u00e0. Si concentra attorno a via Alberto Martini e via Umberto I, strade lastricate in pav\u00e9, ai cui lati si affacciano palazzi affrescati realizzati dal Quattrocento al Settecento, quasi tutti di propriet\u00e0 privata e non aperti al pubblico.\nSiti archeologici.\nSono sparsi in vari punti della cittadina; i principali sono:\nUno dei vari siti archeologici della citt\u00e0 \u00e8 protetto da una struttura piramidale in vetro che, sebbene di dimensioni ridotte, richiama vagamente la famosa piramide del museo del Louvre di Parigi. Antistante alla piramide, in un edificio che ingloba alcuni resti della cinta muraria medievale, ha sede l'ufficio turistico.\nAree naturali.\nIl parco Ca' Diedo trova collocazione in una zona della citt\u00e0 di rilievo. Accessi: via Gasparinetti, via Mazzini e via Garibaldi, presso il Municipio. All'interno c'\u00e8 un monumento dedicato a Luigi Luzzatti, deputato della circoscrizione di Oderzo e Presidente del Consiglio dal 1910 al 1911.\nIl parco si estende in un'area molto vasta e comprende spazi verdi con tavoli per pranzare, ma anche aree da gioco per bambini piccoli.\nCultura.\nIstruzione.\nNel comune di Oderzo sono presenti 15 scuole, 13 pubbliche e 2 private.\nTra le scuole secondarie di secondo grado sono presenti il Liceo delle Scienze Umane, Classico e Linguistico \"A.Scarpa\", l'Istituto Tecnico Commerciale e per Geometri \"Sansovino\", l'Istituto Professionale per i Servizi Commerciali e Turistici \"A.V. Obici\" e l'Istituto Professionale per l'Agricoltura e l'Ambiente \"Cerletti\", che al suo interno ospita anche un museo.\nOltre a queste scuole statali \u00e8 presente anche la scuola paritaria \"Brandolini Rota\" che al suo interno oltre alle scuole primaria e secondaria di primo grado ospita il Liceo Linguistico Europeo, il Liceo delle Scienze Umane Economico Sociale e Liceo Scientifico (Base, Scienze Applicate, Sportivo).\nLa Biblioteca comunale \u00e8 attiva dal 1973 in una ex abitazione privata del XVIII secolo. \u00c8 stata riaperta nel 2002 dopo un importante intervento di ristrutturazione. Al suo interno \u00e8 presente, tra i 29.000 volumi, anche la collezione di 1500 libri di storia donata dalla vedova dello storico opitergino Eno Bellis, nonch\u00e9 la piccola galleria d'arte \"Tullio Vietri\".\nIl Museo civico archeologico \"Eno Bellis\" \u00e8 uno dei pi\u00f9 vecchi in Italia, essendo stato fondato nel 1876.. Il museo prende il nome dall'ultimo podest\u00e0 di Oderzo. In continuo allestimento, ospita solo una minima parte del grande patrimonio archeologico emerso dal sottosuolo opitergino.\nIl Museo di apicoltura \"Guido Fregonese\" attivo dal 1996 e primo museo pubblico di apicoltura in Italia.\nMedia.\nDal 1976 al 1978 Oderzo fu la sede di \"RadioCentroVeneto\", una delle prime radio libere italiane che trasmetteva dai monti al mare con modulazione di frequenza di 102,450\u00a0MHz.\nDal 1984 al 2017, Oderzo \u00e8 stata sede di un'emittente radiofonica locale, Top Radio, che trasmetteva in Veneto e in Friuli-Venezia Giulia sui 99,000 e 98,400\u00a0MHz. www.topradio.it\nLa principale testata locale \u00e8 invece il mensile \"Il Dialogo\". Edito dalla Parrocchia del Duomo dal 1967, conta circa seimila abbonati, tra cui qualche centinaio anche all'estero, principalmente emigranti. L'altra \u00e8 \"Qui Oderzo\", quadrimestrale edito dall'amministrazione comunale.\nOderzo in un romanzo del Verga.\nA Oderzo \u00e8 ambientata la seconda parte del romanzo \"Sulle lagune\" dello scrittore Giovanni Verga, pubblicato a Firenze nel 1862-63: una serie di capitoli che \u00e8 espressamente intitolata \"Da Oderzo alla Giudecca\". Protagonista del romanzo \u00e8 la giovane Giulia Collini, appartenente ad una famiglia di patrioti di Oderzo, un comune che nel romanzo stesso \u00e8 nominato parecchie volte, fin dalle prime pagine, e non soltanto nelle date delle numerose lettere, ma anche nel contesto della narrazione, in cui talora vengono lodati il paesaggio e il clima.\nNulla si sa circa l'occasione e la motivazione della scelta di Oderzo come seconda localit\u00e0 della vicenda, mentre appare ovvia la scelta di Venezia come prima localit\u00e0, considerato il titolo dell'opera, con cui lo scrittore siciliano intendeva esecrare il dominio austriaco e perorare l'annessione del Veneto al Regno d'Italia, appena costituito nel 1861 e dal quale per il momento restava esclusa questa regione.\nNel 1869, poi, a Firenze, allora capitale d'Italia, il Verga intrecci\u00f2 una fervida amicizia col letterato e patriota opitergino Francesco Dall'Ongaro, al quale era tanto piaciuto questo romanzo.\nMusica.\nIn citt\u00e0 vi sono vari gruppi ed istituzioni musicali, come l\"'Istituto Musicale Opitergium\"e il \"Coro Citt\u00e0 di Oderzo\". Storica \u00e8 anche la Banda cittadina \"Turroni\", fondata nel 1806. Vi ha sede il prestigioso ensemble cameristico, l'orchestra e il coro \"In Musica Gaudium\" diretti dal maestro Battista Pradal, il coro \"Alpes\" del CAI di Oderzo, e la prestigiosa \"Schola Cantorum\" del Duomo, istituzione di antica data.\nSono native della cittadina anche due famose interpreti della musica: il soprano Maria Chiara, grande interprete del repertorio pucciniano e verdiano, e Alessandra Drusian, cantante del duo Jalisse, che vinse il Festival di Sanremo 1997.\nEventi.\nDurante l'anno Oderzo si mostra come una citt\u00e0 molto attiva, organizzando soprattutto durante il periodo primaverile ed estivo un gran numero di eventi che coinvolgono il centro cittadino.\nLa pi\u00f9 notevole \u00e8 forse l'organizzazione dal 1991 del grande evento operistico che si tiene a luglio in Piazza Grande ed intitolato al tenore Giuseppe Di Stefano. Durante il periodo la piazza viene trasformata in un suggestivo teatro all'aperto che negli anni ha ospitato le opere dei pi\u00f9 grandi maestri, come Rossini, Mozart, Puccini, Verdi, Mascagni, Leoncavallo, Ciaikovsky, Theodorakis. L'evento attrae anche turisti stranieri, tanto che negli ultimi anni sempre pi\u00f9 biglietti vengono venduti all'estero, perfino in Giappone e in America.\nIn contemporanea all'opera viene organizzata nel mese di giugno anche la rassegna bandistica \"Memorial Bepi Da Ros\" dalla Banda cittadina \"Turroni\" in collaborazione con la proloco che consiste in una serie di concerti che vedono esibirsi sul palco della piazza vari gruppi filarmonici del territorio.\nOltre agli eventi legati alla cultura musicale, ad intervalli di qualche anno viene organizzata anche una rievocazione storica della durata di una settimana circa in cui avvengono rievocazioni storiche romane. Il programma prevede spettacoli di lotte tra gladiatori e una battaglia tra legionari e celti organizzati da compagnie di attori italiane e straniere, la ricostruzione di un accampamento e di una taverna con pietanze dell'epoca. In contemporanea si effettuano un ciclo di conferenze con esperti riguardanti il mondo romano e gli ultimi ritrovamenti archeologici, inframezzate a visite gratuite in notturna alle aree archeologiche.\nIn citt\u00e0 vengono anche allestiti due importanti premi del territorio locale: il Premio \"Oderzo Azienda Design\" e il premio di architettura \"Citt\u00e0 di Oderzo\".\nRecentemente, dopo anni di sospensione, \u00e8 stata nuovamente organizzata l'estemporanea artistica \"Oderzo Es-Posta\", la quale nasce per promuovere e vivere l'arte nella citt\u00e0 di Oderzo. La manifestazione non ha finalit\u00e0 competitive o di lucro: l'intento che muove tale iniziativa \u00e8 promuovere l'arte, intesa sia come libert\u00e0 creativa dei singoli individui che come momento di aggregazione.\nDurante l'anno si svolgono varie sagre e fiere organizzate direttamente dal comune o dalle singole frazioni o quartieri. Le principali durante l'anno sono:\nGeografia antropica.\nUrbanistica.\nL'attuale assetto urbanistico della citt\u00e0 si \u00e8 sviluppato a partire da quello di epoca basso medievale-rinascimentale, in quanto della situazione urbanistica romana non \u00e8 rimasto pressoch\u00e9 nulla a causa delle devastazioni barbariche e degli interramenti avvenuti nel corso dei secoli precedenti.\nL'attuale centro storico si \u00e8 sviluppato essenzialmente in tre fasi: la prima corrisponde al periodo successivo all'anno Mille, quando viene edificato il borgo fortificato immediatamente a sud e ad ovest di piazza Grande, nucleo della vita sociale e religiosa della citt\u00e0: si tratta delle cosiddette contrade \"Rossa\" e \"del Cristo\", che presentano strade strette e perpendicolari, forse l'unico richiamo alla pianta romana, con lastricatura a ciottolato in parte ristrutturata negli anni novanta. La zona era contenuta in una cinta muraria quadrilatera, i cui vertici corrispondono attualmente al campanile del Duomo e al Torreson, entrambi edificati sulla base di due vecchie torri rispettivamente nel 1596 e nel 1995, alla Piramide e alla piccola rotatoria di Piazza Castello.\nLe mura avevano tre porte di accesso: \"porta Trevisana\", ovvero l'attuale Torresin, da cui entrava la strada Callalta, che conduceva a Treviso; \"porta Friuli\" o di Stalla, demolita nell'Ottocento, in prossimit\u00e0 del Monticano; \"porta San Martino\", sita presso l'attuale l'imbocco di via Roma in piazza Castello. Il borgo fortificato sorgeva a pochi metri dal fiume Monticano, ovvero il confine naturale e civile con il territorio di Camino e quindi con la giurisdizione di Portobuffol\u00e9.\nGi\u00e0 a partire dal XIII secolo inizi\u00f2 l'espansione del borgo all'esterno delle mura, in particolare lungo la Callalta, ovvero l'attuale Borgo Maggiore (via Umberto I); ancor oggi questa zona \u00e8 parzialmente circondata dal Gattol\u00e8, un canale artificiale scavato dai Caminesi e collegato al Monticano e al fossato che circondava le mura, interrato tra Settecento e Ottocento. Le strade di Borgo Maggiore presentano un'ampiezza maggiore e sono lastricate in pav\u00e9.\nDurante la dominazione veneziana la citt\u00e0 si svilupp\u00f2 in particolare ancora pi\u00f9 a sud, lungo l'attuale via Garibaldi, con edifici disposti su lotti stretti e allungati (il cosiddetto \"lotto gotico\"), e verso nord-ovest, arrivando cos\u00ec in prossimit\u00e0 dei vari conventi edificati in periferia nello stesso periodo.\nLa citt\u00e0 vide a partire dalla fine dell'Ottocento una lunga fase di espansione urbana, che \u00e8 proseguita, con poche interruzioni, fino ai giorni nostri, non sempre nel rispetto della storia e dell'estetica della citt\u00e0, per i discutibili restauri e per le demolizioni di edifici antichi. Nel primo Novecento la citt\u00e0 inizi\u00f2 ad espandersi in ogni direzione, compresa la sinistra Monticano, nel frattempo diventata parte del Comune di Oderzo, con il risultato che oggi il capoluogo \u00e8, di fatto, contiguo alle zone periferiche di alcune frazioni.\nA partire dagli anni del boom economico, alcuni condomini hanno fatto la loro ingombrante comparsa in centro; un maggior attenzione all'aspetto estetico e all'impatto ambientale delle nuove lottizzazioni si \u00e8 avuta soltanto a partire dalla fine degli anni ottanta.\nSuddivisioni storiche.\nIl centro storico \u00e8 formato da alcuni antichi borghi:\nFrazioni.\nCome riportato nello statuto comunale, al capoluogo si aggiungono altre sei frazioni:\nLo stesso statuto riporta anche due localit\u00e0:\nNel documento \u00e8 comunque ricordata l'esistenza di altri quartieri, borgate e \"colmelli\" riconosciuti dalla comunit\u00e0. Si citano, per esempio, il quartiere Guglielmo Marconi, nei dintorni della stazione, Spin\u00e8, lungo la strada per Piavon, o Tre Piere, a sud di San Vincenzo.\nEconomia.\nIl territorio di Oderzo \u00e8 stato caratterizzato per secoli da un'economia a carattere prevalentemente agricolo. Sar\u00e0 a partire dagli anni sessanta che la citt\u00e0 inizier\u00e0 a sviluppare un significativo settore secondario, in particolare con l'apertura della SOLE (Societ\u00e0 Opitergina Lavorazione Elettroplastiche), ancor oggi l'azienda con pi\u00f9 dipendenti presente in citt\u00e0.\nMa soltanto alla fine degli anni settanta, con l'inizio del fenomeno chiamato a posteriori \"il miracolo del Nordest\" tutta la zona vedr\u00e0 un rapido sviluppo economico nel settore artigiano, industriale e commerciale, con la conseguente nascita di una miriade di piccole aziende, quasi tutte con meno di dieci dipendenti. \u00c8 anche per questo motivo che attualmente a Oderzo sono attive pi\u00f9 di venti banche, una ogni meno di mille abitanti.\nSempre per quanto riguarda il settore economico, Oderzo pu\u00f2 vantare per esempio il pi\u00f9 grande mercato del bestiame del Veneto dopo quello di Padova e un fiorente mercato immobiliare sviluppatosi negli ultimi anni.\nOderzo \u00e8 inoltre all'avanguardia nel campo della gastronomia e della viticoltura, in particolare nella produzione di Verduzzo, Merlot, Cabernet e Raboso.\nTurismo.\nUn altro settore in crescita. Oggi Oderzo \u00e8 seconda solo al capoluogo come numero di turisti annuali in provincia di Treviso. Si tratta per la stragrande maggioranza di \"pendolari\", provenienti soprattutto da Germania ed Europa orientale, che restano in citt\u00e0 da uno a tre giorni.\nNegli anni novanta Oderzo ha guadagnato il titolo di \"citt\u00e0 archeologica\". In seguito \u00e8 stata nominata dal Touring Club Italiano \"Citt\u00e0 pi\u00f9 porticata d'Italia\": i portici infatti sono uno dei simboli della citt\u00e0, e ne sono dotati praticamente tutti gli edifici del centro storico e i palazzi sorti negli ultimi quarant'anni..\nA gennaio 2007 infine, dopo anni di richieste, la Provincia di Treviso ha concesso a Oderzo il titolo di \"Citt\u00e0 d'arte\".\nInfrastrutture e trasporti.\nStrade.\nLa principale via di comunicazione del comune \u00e8 la ex strada statale 53 Postumia (oggi strada regionale) che collega Vicenza a Portogruaro passando per Treviso. Nonostante la denominazione, la romana via Postumia si trovava in realt\u00e0 pi\u00f9 a nord: l'attuale corrisponde alla Callalta, realizzata nel medioevo per collegare la citt\u00e0 a Treviso.\nAltra strada di grande percorrenza \u00e8 la SP 15 \"Cadore-Mare\", realizzata a partire dal secondo dopoguerra per collegare la statale di Alemagna proveniente dal Bellunese alle localit\u00e0 balneari della costa veneziana. L'arteria \u00e8 poi proseguita dalla SP 54 \"Piavon\", diretta a Cessalto.\nUltima importante infrastruttura \u00e8 la SP 50 \"di Portobuffol\u00e9\" orientata verso nordest (Pordenone).\nAltre strade di un certo rilievo sono la SP 35 \"Opitergina\" (per Pordenone), la SP 7 \"delle Gherle\" (da Rustign\u00e8 a Roncadelle) e la SP 133 \"Talponada\" (da Piavon a Salgareda).\n\u00c8 attualmente in fase di realizzazione una circonvallazione intorno alla citt\u00e0 con lo scopo di risolvere i problemi dell'attuale sistema viario, che nel corso degli anni \u00e8 diventato inadeguato a sostenere il volume di traffico pesante della zona. Concepita alla fine degli anni settanta, verr\u00e0 completata nei prossimi anni con la realizzazione dell'ultimo tratto che collegher\u00e0 Piavon a Gorgo al Monticano, uscendo cos\u00ec dai confini comunali.\nAll'interno del territorio opitergino, invece, non transita alcuna autostrada. I caselli pi\u00f9 vicini, tutti distanti una ventina di chilometri, sono quelli di Conegliano sullo snodo A27-A28 e di Cessalto sull'A4.\nFerrovie.\nOderzo possiede inoltre una piccola stazione sulla linea ferroviaria Treviso-Portogruaro. La ferrovia divenne inagibile dopo l'alluvione del 1966 e fu riaperta solo trentaquattro anni dopo. Meglio collegate sono le vicine stazioni ferroviarie di Conegliano e San Don\u00e0 di Piave.\nAmministrazione.\nGemellaggi.\nLa citt\u00e0 \u00e8 inoltre gemellata dal 1978 con l'associazione Donatori di Sangue di Pontremoli (MS).\nAltre informazioni amministrative.\nLa circoscrizione territoriale ha subito le seguenti modifiche: nel 1929 aggregazione di territori del soppresso comune di Piavon.\nSport.\nPrincipali societ\u00e0 sportive.\nOderzo ha visto pi\u00f9 volte passare la carovana del Giro d'Italia, l'ultima il 25 maggio 2010 in occasione della quindicesima tappa con partenza a Mestre e arrivo nel monte Zoncolan (UD); ospit\u00f2 in data 29 gennaio 1986 un'amichevole di lusso della Nazionale di rugby XV dell'Italia, la quale ha visto gli azzurri battere gli australiani del Queensland Reds per 15 a 13; sempre a Oderzo, si \u00e8 svolta a luglio 2008 la prima edizione italiana dei campionati universitari di pallamano."}
{"id": "37150", "revid": "1942768", "url": "https://it.wikipedia.org/wiki?curid=37150", "title": "Orsago", "text": "Orsago (\"Orsago\" in veneto) \u00e8 un comune italiano di abitanti della provincia di Treviso in Veneto.\nStoria.\nLa preistoria e l'et\u00e0 del bronzo.\nIn origine, Orsago era una localit\u00e0 selvaggia dove abbondavano le paludi (di cui resta traccia nel toponimo \"Pal\u00f9\"). L'ambiente acido delle torbiere ha permesso la conservazione di semi di origine antichissima, consentendo di ricostruire la composizione della flora: si trattava di una ricca foresta di latifoglie e larici, con un notevole sottobosco e associato a canneti. Un ambiente del genere rappresentava certamente l'habitat ideale per varie specie animali e, di conseguenza, richiam\u00f2 anche l'uomo.\nLa presenza umana \u00e8 infatti testimoniata da numerosi reperti, riguardanti per lo pi\u00f9 utensili in selce risalenti al neolitico (3.000 a.C.). Si ritiene che queste popolazioni rimasero nella zona sino all'et\u00e0 del bronzo (2.000 a.C.). Gran parte dei ritrovamenti \u00e8 stata fatta dopo le bonifiche degli anni cinquanta che spianarono gli ultimi resti delle paludi: in quell'occasione fu individuato un vero e proprio abitato, mentre scavi pi\u00f9 recenti hanno portato alla luce i resti di un insediamento palafitticolo.\nAll'et\u00e0 del bronzo risalgono altri due importanti insediamenti, il primo in localit\u00e0 \"Casire Tre Fosse\", l'altro in localit\u00e0 \"Pr\u00e0 della Stalla\". Nei siti sono stati ritrovati cocci di ceramiche e altri recipienti, oltre a una spada e una lancia in bronzo.\nI Paleoveneti.\nLa civilt\u00e0 paleoveneta era ben presente nella zona di Orsago che ospit\u00f2, forse, un santuario. Con questo termine non si intende una costruzione, ma un luogo di culto rappresentato da boschi, alberi o fonti. Nelle sorgenti venivano gettati, quali \"ex voto\", monete ed oggetti religiosi. Lamine votive sono state infatti rinvenute a Pr\u00e0 della Stalla, dove viene raffigurata una divinit\u00e0 con una veste a pieghe una pelle d'animale sul braccio sinistro, a cui si aggiungono assi di epoca repubblicana, fibbie e recipienti.\nL'et\u00e0 romana.\nA partire dal II secolo a.C., la zona fu assoggettata ai Romani. La zona divenne parte del \"municipium\" di Oderzo verso il 49 a.C., quando Cesare ne ampli\u00f2 il territorio, anche se l'area era centuriata gi\u00e0 da tempo.\nSotto Augusto, anche l'attuale Orsago segu\u00ec le sorti del Veneto e fu assegnato alla Regio X.\nDi questo periodo restano vari reperti, tra i quali resti di sepolture e pavimentazioni di ville.\nIl medioevo.\nAppartenne ai Da Camino; all'inizio del XIV secolo pass\u00f2 al Patriarcato di Aquileia e nel 1389 a Venezia..\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nEconomia.\nNel comune ha sede l'industria alimentare Doria (gruppo Bauli)."}
{"id": "37151", "revid": "1318658", "url": "https://it.wikipedia.org/wiki?curid=37151", "title": "Paderno del Grappa", "text": "Paderno del Grappa (\"Paderno\" in veneto) \u00e8 una frazione del comune di Pieve del Grappa, localizzata alle falde del Monte Grappa.\nFu comune autonomo (con frazione Fietta) sino al 30 gennaio 2019, quando insieme al limitrofo comune di Crespano del Grappa si sono fusi dando origine all'attuale comune di Pieve del Grappa.\nOrigini del nome.\nPiuttosto comune nel Norditalia, il toponimo Paderno deriva dal latino \"paternus\" \"paterno\", nel senso di \"fondo ereditato dal padre\".\nStoria.\nEpoca antica.\nA Paderno non sono stati ritrovati reperti ascrivibili all'epoca preistorica, ma la presenza di siti archeologici nei paesi vicini (Pagnano, Possagno, Cavaso del Tomba, Castelcucco) dimostrano importanti frequentazioni umane dal paleolitico medio ( anni fa) al mesolitico ( anni fa).\nMeno abbondanti le testimonianze relative ai Veneti, mentre sono numerosi i manufatti della civilt\u00e0 romana che and\u00f2 a sostituirli a partire dal III secolo a.C. Certamente fu fondamentale la vicinanza ad Asolo, l'antica \"Acelum\" citata da Plinio il Vecchio tra gli \"oppida\" del Veneto. Proprio a Paderno, nel corso del Settecento, \u00e8 stata individuata una cortina (ovvero uno spazio recintato a scopi militari) attorno alla chiesa parrocchiale. Pi\u00f9 problematico il ritrovamento del basamento della statua del console Lucio Ragonio, che per alcuni avvenne nell'omonima Paderno di Ponzano Veneto.\nMedioevo.\nIl passaggio dei Longobardi ha lasciato traccia, oltre che nei reperti individuati nei dintorni, anche nella toponomastica: la localit\u00e0 Farra sembra ricordare la presenza di una fara, cio\u00e8 un gruppo di famiglie in grado di organizzarsi a scopi militari.\nMancano testimonianze su un vero e proprio castello a Paderno, tuttavia dovettero esistere diversi piccoli insediamenti fortificati: oltre alla gi\u00e0 citata cortina di origini romane, sono stati individuati altri due siti in corrispondenza di villa Fietta e sul col Muson; inoltre, il toponimi Torreselle (sulle Motte) e Torraz (a Fietta, lungo l'antica strada per Bassano), sembrano richiamare a delle costruzioni militari.\nEntrata nell'orbita del Comune di Treviso, Paderno faceva riferimento, sia dal punto di vista ecclesiastico che civile, alla pieve di Fonte. Secondo un documento del 1314 il territorio era diviso tra i comuni rurali di Coi di Paderno (l'odierno centro) e Farra. Nel secolo successivo essi risultano riuniti nell'unico comune di Paderno.\nPeriodo veneziano.\nSeguendo le sorti di Treviso, Paderno diventa parte della Repubblica di Venezia dalla fine del Trecento.\nIn questo periodo, come in tutta la pedemontana del Grappa, assume grande importanza l'attivit\u00e0 laniera, con una produzione tale da superare il fabbisogno locale. A Paderno, in verit\u00e0, solo il Lastego e pochi altri torrenti hanno una portata d'acqua sufficiente ad alimentare i follo, che si concentrano solo nelle localit\u00e0 Scoamussa e Piovega. L'economia locale, relativamente florida, favorisce l'aumento demografico.\nNel Seicento il paese fu investito da due gravi calamit\u00e0: la peste del 1630 (che spinge i parrocchiani ad aggiungere i santi Rocco e Sebastiano alla pala cinquecentesca con \"San Giovanni evangelista\") e il terremoto di Santa Costanza del 1695 che devast\u00f2 tutta la pedemontana; ci furono otto morti e pesanti danni alla chiesa parrocchiale (con il crollo della sommit\u00e0 del campanile) e alle abitazioni (100 su 320 furono danneggiate e 45 divennero inabitabili).\nEpoca contemporanea.\nCon la caduta della Serenissima, Paderno sub\u00ec, come il resto del Veneto, l'alternarsi dell'amministrazione francese e austriaca. In questo periodo le vecchie istituzioni veneziane, basate sul frazionamento del territorio in comunelli, vennero sostituite dagli odierni comuni. Inizialmente comune autonomo, dal 1800 al 1810 Paderno fu frazione di Castelcucco e dal 1811 al 1814 di Possagno. Nel 1815 torn\u00f2 ad essere comune e dal 1819 ebbe Fietta come frazione.\nNegli stessi anni si mise mano a collegamenti stradali, realizzando l'odierno sistema viario che permise pi\u00f9 facili collegamenti con Fonte, Castelcucco, Asolo e Crespano.\nEntrata a far parte del Regno d'Italia nel 1866, dalla fine del secolo ai primi del Novecento il paese fu colpito da un consistente fenomeno migratorio che si esaur\u00ec solo verso la fine degli anni 1960.\nDurante la prima guerra mondiale Paderno fu risparmiata dai combattimenti che infuriavano sul sovrastante monte Grappa. Nel primo dopoguerra, bench\u00e9 l'emigrazione fosse ancora consistente, si osserv\u00f2 un leggero aumento demografico dovuto all'arrivo di operai coinvolti nella ricostruzione.\nSimboli.\nLo stemma del Comune di Paderno del Grappa era stato concesso con decreto del presidente della Repubblica del 1\u00ba giugno 1998.\nMonumenti e luoghi d'interesse.\nChiesa arcipretale.\nIl primo nucleo risale al XIV secolo, un primo ampliamento \u00e8 stato portato a termine nel 1569 e, in seguito al terremoto del 25 febbraio 1695 che rec\u00f2 danni consistenti, fu ristrutturata nella forma in cui appare ai giorni nostri.\nDi pregevole al suo interno il soffitto affrescato dal pittore Giovanni De Min, che nel 1824 vi rappresent\u00f2 il \"Giudizio Universale\"; la statua dell'Annunciazione posta nell'abside e la statua lignea di \"Sant'Antonio di Padova\", entrambe opera dello scultore Giuseppe Torretto, alla scuola dello stesso sono attribuite le statue degli angeli situate ai lati dell'altare maggiore; la \"pala della Madonna del Rosario\", attribuita alla scuola di Jacopo da Ponte; il crocefisso ligneo del 1686 attribuito a Francesco Marinali e l'organo costruito da Giovan Battista De Lorenzi nel 1879, riformato a met\u00e0 del XX secolo, restaurato nella sua forma originale nel 2013 con il ripristino dei registri originali, compresi quelli concertistici e le canne ad ancia metallica.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nAmministrazione.\nNelle elezioni comunali del 1995 e del 2009 si \u00e8 presentato un solo candidato.\nAltre informazioni amministrative.\nLa denominazione del comune fino al 1867 era Paderno, dal 1867 al 1920 fu Paderno d'Asolo."}
{"id": "37155", "revid": "124882281", "url": "https://it.wikipedia.org/wiki?curid=37155", "title": "Ponzano Veneto", "text": "Ponzano Veneto (\"Pons\u00e0n\" in veneto) \u00e8 un comune italiano di abitanti della provincia di Treviso in Veneto.\nGeografia.\nSi tratta di un comune sparso costituito dai tre abitati di Ponzano (che ha mantenuto tale denominazione anche dopo che \u00e8 mutata quella del comune), Paderno (sede comunale) e Merlengo. Pur essendo divenuti ormai, di fatto, i quartieri di un'unica cittadina, i tre borghi storici rimangono tuttavia ancora centri distinti, come si desume dalla segnaletica stradale.\nStoria.\nLe tre frazioni, situate a pochi chilometri a nord della citt\u00e0 di Treviso, nel 1807 formano il comune di Ponzano, il quale modifica la denominazione in quella attuale nel 1868.\nMolto probabilmente alcuni nuclei delle tre frazioni sorsero gi\u00e0 dall'antichit\u00e0, poich\u00e9 il territorio era attraversato dalla via Postumia, strada consolare romana che collegava Genova ad Aquileia.\nIl 16 agosto 1077, \u00e8 accertato che Ecelo I, della famiglia degli Ezzelini, ricevette dei denari veronesi per la vendita di una sua propriet\u00e0 situata presso Ponzano Veneto. Gli Ezzelini continuarono a mantenere delle propriet\u00e0 in Ponzano tanto da essere state censite dopo la loro eliminazione fisica, avvenuta nel 1260 a Treviso.\nNel Medioevo, i tre villaggi diventarono \"regole\" del Quartier d'Oltrecagnan (in base alla suddivisione amministrativa della Treviso medievale) e \"Cappelle\" della Pieve di Postioma.\nIn seguito, a partire dal Quattrocento, sotto il dominio Veneziano, con la denominazione di \"Ville\" fecero parte del quartiere di Campagna Inferiore.\nNel Settecento la maggior parte dei terreni era propriet\u00e0 di patrizi veneziani, ricchi borghesi o di enti religiosi. Erano pochi, nella zona, i piccoli coltivatori.\nNell'Ottocento, dopo la fine della dominazione veneziana, l'economia industriale inizi\u00f2 a muovere i primi passi, poich\u00e9 si formarono i primi nuclei di artigiani. Fiorente era la bachicoltura.\nSul finire del secolo, il tenore di vita della popolazione peggior\u00f2, obbligando molti abitanti del comune ad emigrare Oltreoceano, specialmente in direzione del Brasile.\nLe origini dei nomi.\nI toponimi di due frazioni, \"Pontianus\" e \"Paternus\", rilevano l'origine dei coloni che ottennero alcune terre da coltivare. Merlengo invece deriva da \"Marling\", di derivazione germanica.\nIl municipio si trova nella frazione Paderno. Un vecchio detto recita: paderno, marlengo e ponzan se toca co' na man. Nel senso che le tre frazioni hanno un punto in comune.\nMonumenti e luoghi d'interesse.\nNel comune di Ponzano Veneto esistono almeno 14 tra ville venete e palazzine, tutte risalenti tra il 1500 e il 1700: tra queste si segnalano in particolare Villa Cicogna (oggi sede municipale), Villa Sorgato, Villa Van Axel, Palazzo Campbell, Villa Persico (oggi albergo \"Relais Monaco\"), Villa Corner (al cui interno si possono ammirare affreschi di Giovan Battista Tiepolo) e Villa Minelli (sede degli uffici della Benetton).\nMolto interessanti, inoltre, le chiese parrocchiali: la chiesa di San Leonardo a Ponzano, risalente al XVIII secolo; la chiesa di Paderno, conclusa alla met\u00e0 dell'Ottocento, con il soffitto di Sebastiano Santi (1838), la pala dell'\"Assunta\" di Antonio Zanchi (XVII secolo), la pala della \"Fuga in Egitto\" di Bartolomeo Orioli (1603), il quadro dell'\"Ultima Cena\" (XVII secolo); infine, la chiesa di Merlengo dedicata a San Bartolomeo, innalzata il secolo scorso, mentre il campanile barocco risale al 1734, al cui interno sono conservate opere di Giovan Domenico Tiepolo, figlio di Giovanni Battista Tiepolo, e due teste marmoree di Ges\u00f9 e di Maria attribuite a Giuseppe Bernardi-Torretti, maestro di Antonio Canova.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nEconomia.\nA Ponzano Veneto si trova il quartier generale della Benetton, multinazionale dell'abbigliamento. Oltre alla Benetton, il Comune vanta un vivace tessuto produttivo costellato da piccole e medie imprese operanti nel settore meccanico, siderurgico, agroindustriale, edilizio e del legno.\nSport.\nCalcio.\nLa principale squadra di calcio della citt\u00e0 \u00e8 l'U.S. Ponzano Calcio che milita nel girone D di Promozione. I colori sociali sono il verde ed il giallo. \u00c8 nata nel 1965.\nBasket.\nLa principale squadra di pallacanestro della citt\u00e0 \u00e8 il Ponzano Basket che milita nel girone Nord di Serie A2 femminile."}
{"id": "37156", "revid": "254059", "url": "https://it.wikipedia.org/wiki?curid=37156", "title": "Portobuffol\u00e9", "text": "Portobuffol\u00e9 o Portobuffol\u00e8 (\"Portobufo\u0142\u00e9\" nel dialetto locale) \u00e8 un comune italiano di abitanti della provincia di Treviso in Veneto, il pi\u00f9 piccolo paese della provincia in termini sia di popolazione sia di superficie. Il comune \u00e8 stato inserito nell'associazione dei borghi pi\u00f9 belli d'Italia.\nSi fregia inoltre della Bandiera arancione del Touring Club Italiano.\nCome per Asolo, Castelfranco Veneto e Treviso, anche il centro storico di Portobuffol\u00e9 \u00e8 recintato da mura.\nGeografia fisica.\nAl confine con il Friuli-Venezia Giulia, \u00e8 uno dei pochi comuni della provincia a estendersi su entrambe le rive del fiume Livenza. In particolare, il capoluogo, Ronche e Settimo si dispongono presso un'ansa alla sinistra del fiume, mentre alla destra si trova Fa\u00e8. Altri corsi d'acqua degni di nota sono il \"Resteggia\" e il \"Rasego\": entrambi affluenti di destra del Livenza, segnano rispettivamente i confini con Gaiarine e con Mansu\u00e8.\nIl comune si trova a circa 50\u00a0km dal capoluogo Treviso e a una quindicina da Pordenone.\nL'altitudine in corrispondenza del paese \u00e8 di 10 (casa comunale).\nOrigini del nome.\nIl toponimo \u00e8 citato nell'anno 1242 come \"castrum\" o \"portus Bufoledo\"; Dante Olivieri lo interpreta come un derivato del latino \"bufalus\", zoonimo che significa \u2018bufalo\u2019 (o altro bovide) a cui \u00e8 aggiunto un suffisso collettivo -\"\u0113tum\".\nStoria.\nOrigini.\nSi ritiene che l'insediamento pi\u00f9 antico della zona fosse la frazione Settimo. L'antica \"Septimum de Liquentia\" (in riferimento alle sette miglia che la distanziavano da Oderzo) era un modesto villaggio rurale sorto nel III secolo a.C. sulla riva sinistra del Livenza. La tradizione la ricorda nell'ambito della traslazione del corpo di San Tiziano di Oderzo (VII secolo d.C.), ma fondamentale \u00e8 un documento del 997: \u00e8 un contratto di affitto tra il vescovo di Ceneda Sicardo e il doge Pietro II Orseolo in cui si cita il \"castro et portu...in loco Septimo\", provando l'esistenza di un luogo fortificato e di un porto fluviale.\nIl medioevo.\nConferma della sua importanza strategica, durante l'epoca feudale il castello pass\u00f2 sotto il controllo di numerose autorit\u00e0, sia signorili che religiose. Forse all'inizio fu dei Carraresi, essendo poi del Patriarca di Aquileia. Dal 908 l'imperatore Berengario lo don\u00f2 al vescovo di Ceneda Ripalto.\nNel 1166 il centro cadde nell'orbita del comune di Treviso, ma nel 1242 torn\u00f2 sotto Ceneda. La bastia venne quindi distrutta dal trevigiano Gerardo de' Castelli, per poi essere ripresa e restaurata dai vescovi.\nIl 2 ottobre 1307 Portobuffol\u00e9 \u00e8 assegnato a Tolberto da Camino, marito della nota Gaia. Ma le dispute non cessarono: nel 1336 Samaritana Malatesta, seconda moglie di Tolberto, riusc\u00ec a riprendere il controllo del castello con l'appoggio dei Veneziani, dopo le minacce dei parenti del marito.\nLa Serenissima.\nQuesto evento apr\u00ec le porte della citt\u00e0 alla Serenissima e il 4 aprile 1339 essa venne dichiarata parte della Repubblica. Dopo la parentesi della guerra di Chioggia con il dominio carrarese, Portobuffol\u00e9 attravers\u00f2 il suo periodo d'oro: divenne sede di una podesteria e ottenne un Consiglio Civico, un Consiglio Popolare e un Ordine dei Nobili; al contempo, si affermava come importante centro commerciale e culturale.\nI domini francese e austriaco.\nDal 1797 Portobuffol\u00e9 fu controllato dalla Francia rivoluzionaria che aveva invaso il Veneto. Divenne sede di comune e, a capo di un'ampia giurisdizione, manteneva il suo ruolo di importanza essendovi istituito un tribunale civile e criminale.\nLa situazione dur\u00f2 pochi mesi poich\u00e9, con il trattato di Campoformio, la Repubblica di Venezia cadeva definitivamente e i suoi territori passavano all'Arciducato d'Austria, per poi tornare francesi nel 1806. L'importanza della cittadina cominci\u00f2 a declinare: perse il tribunale e la giurisdizione sul distretto.\nTornata definitivamente austriaca nel 1815 (Regno Lombardo-Veneto), tra il 1816 e il 1826 la frazione di Settimo fu ricompresa nel limitrofo comune di Brugnera.\nDall'Unit\u00e0 d'Italia ad oggi.\nIl 15 luglio 1866 a Portobuffol\u00e9 giungeva il primo manipolo di soldati italiani: \u00e8 l'entrata della cittadina nel Regno d'Italia.\nNel Novecento la popolazione sub\u00ec i lutti delle due guerre mondiali e del fascismo. Terra di emigrazione, solo dal secondo dopoguerra si ebbe un periodo di fioritura economica che fecero di Portobuffol\u00e9 un centro nevralgico per l'industria del mobile. Il paese dovette soffrire infine le distruzioni delle alluvioni del 1965-66.\nMonumenti e luoghi d'interesse.\nPortobuffol\u00e9 \u00e8 dal 2001 Bandiera arancione del Touring Club Italiano.\nDa vedere la presunta casa di Gaia da Camino (oggi Museo del ciclismo \"Alto Livenza\"), la Porta Friuli e il Duomo, secondo una tradizione ricavato da una ex sinagoga.\nVille venete.\nDi seguito \u00e8 riportato un elenco delle ville venete presenti sul territorio comunale di Portobuffol\u00e9:\nSociet\u00e0.\nEvoluzione demografica.\nNel 2007 i nati sono stati 9 (10,8\u2030), i morti 6 (7,2\u2030) con un incremento naturale di 3 unit\u00e0 rispetto al 2006 (3,6\u2030). Le famiglie contano in media 2,6 componenti.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. L'unica comunit\u00e0 di una certa consistenza \u00e8 quella romena, con 62 appartenenti.\nGeografia antropica.\nFrazioni.\nLo statuto comunale cita altre tre localit\u00e0 oltre al capoluogo.\nFa\u00e8.\nLocalit\u00e0 rurale alla destra del Livenza, si colloca lungo la strada via Fa\u00e8-via Bastie. Al confine con Mansu\u00e8 \u00e8 sorta una piccola zona industriale.\nRonche.\nAltra borgatella di campagna all'estremit\u00e0 orientale del comune, lungo la via omonima e al confine con Prata di Pordenone.\nSettimo.\nRappresenta oggi l'insediamento principale, posto subito a nord del capoluogo e sviluppatosi prevalentemente alla destra (andando verso il Friuli) della SP 50. Vi sorgono le uniche due ville venete del Comune: villa Turon e villa Giustinian-Salice.\nInfrastrutture e trasporti.\nIl comune di Portobuffol\u00e9 si trova circa a met\u00e0 fra l'autostrada A28 (uscita \"Sacile ovest\") e l'autostrada A4 (uscita \"San Stino di Livenza\"). La prima dista circa 10\u00a0km, la seconda 20."}
{"id": "37157", "revid": "322321", "url": "https://it.wikipedia.org/wiki?curid=37157", "title": "Possagno", "text": "Possagno (\"Pos\u00e0gn\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nTerritorio.\nDal punto di vista geografico Possagno si trova circondato dai monti a nord e a sud, mentre nelle altre due direzioni si apre verso i paesi di Cavaso del Tomba e Paderno del Grappa (localit\u00e0 Fietta). Si tratta di un piccolo agglomerato di case immerse nel verde in cui spicca il Tempio, posto in alto rispetto al resto del paese, e l'imponente complesso dell'Istituto Cavanis \"Canova\".\nNonostante il comune si estenda fino alla cima dei monti a nord e a sud, tutto il paese \u00e8 disegnato attorno alle due strade che lo attraversano da est ad ovest, lasciando il fianco del monte Palon (a nord) ricoperto dalla vegetazione, mentre quello del Pareton (a sud) mostra le conseguenze dell'attivit\u00e0 estrattiva della creta dalle sue pendici.\nStoria.\nLa civilt\u00e0 \u00e8 presente a Possagno e in generale nella Valcavasia almeno dal neolitico o dall'eneolitico. Altri reperti testimoniano riguardano i Paleoveneti, mentre \u00e8 possibile l'esistenza di un \"castrum\" romano e di un castelliere medievale.\nLa prima citazione scritta \u00e8 del 1076, quando la localit\u00e0 era feudo dei Rover, famiglia di origine germanica. Dopo gli eventi bellici che hanno colpito il Trevigiano tra il XIII e il XIV secolo, dal 1388 anche Possagno \u00e8 stato incluso tra i domini della Serenissima\nDalla fine del XVIII secolo la storia del comune \u00e8 legata al celebre nome di Antonio Canova, delle cui opere spicca il Tempio Canoviano, una chiesa progettata dallo scultore ispiratosi al Pantheon di Roma, e dalla Gipsoteca canoviana, raccolta di calchi e gessi presso la casa dell'artista.\nDurante la ricostruzione nazionale anche Possagno ha avuto un suo ruolo: nel comune nascono le fornaci che, sfruttando la creta delle colline vicine, riescono a produrre laterizi per tutta Italia, esportando l'80% della loro produzione. Con le fornaci arrivano le risorse economiche, ma Possagno non perde la sua identit\u00e0 di piccolo paese di campagna, in cui ogni piccola contrada ha la sua chiesetta.\n\u00c8 in questo periodo, stimolati dal Monsignor Giovanni Battista Sartori-Canova (1775-1858, vescovo di Mindo e fratellastro del pi\u00f9 celebre Antonio di cui eredit\u00f2 un consistente patrimonio), che i padri Cavanis fondano nel 1857 il loro collegio in Possagno, oggi denominato Istituto Cavanis \u201cCanova\u201d. Destinato inizialmente ai bambini poveri, ad oggi il collegio conta scuola primaria, medie e cinque diversi tipi di scuola superiore.\nNella prima guerra mondiale la linea italiana era nei pressi di Possagno. A sud del monte Palon il 5 novembre 1925 i possagnesi hanno posto una grande croce per ricordare quanti hanno perso la vita durante la guerra: una presenza che da allora sovrasta il paese. Fino ad oggi \u00e8 possibile rinvenire residui bellici nelle montagne vicine (spesso con l'ausilio di metal detector) e le trincee sono da poco state rese visitabili ai turisti.\nDurante la seconda guerra mondiale Possagno ospit\u00f2 alcune decine di famiglie di profughi ebrei in domicilio coatto dalla vicina Croazia, i quali fraternizzarono con la popolazione locale. Dopo l'8 settembre 1943 e l'occupazione tedesca, l'intero paese si mobilit\u00f2 a nasconderli e a evitare la deportazione, pur essendo la zona soggetta a rastrellamenti alla ricerca di partigiani. In quest'opera di soccorso agli ebrei si distinsero in particolare, la famiglia Isotton (che tenne nascosti nella propria casa i cinque componenti della famiglia Garti), e Fausto Cunial e il giovane partigiano Alessandro Bastianon (che protessero le famiglie Errera, Rakover e Gredinger). Per questo loro impegno di solidariet\u00e0, l'Istituto Yad Vashem di Gerusalemme ha conferito il 31 maggio 1990 l'alta onorificenza dei Giusti tra le Nazioni a Ferdinando Isotton, Domenica De Biasio Isotton e Elvira Furlan Isotton, e il 4 agosto 1997 a Alessandro Bastianon e Fausto Cunial.\nOrigini del nome.\nUn'ipotesi legherebbe il toponimo Possagno, attestato nel 1079 come \"Pusagno\", al latino *\"pausaneus\" \"luogo di sosta\" (da \"pausa\").\nMonumenti e luoghi d'interesse.\nDal punto di vista turistico Possagno offre, oltre all'imponente Tempio Canoviano, il museo della Gipsoteca canoviana dedicato allo scultore e costruito attorno alla sua casa natale, in cui sono conservati vari bozzetti e gessi delle sue celebri opere oltre a molti suoi quadri. L'ampliamento della gipsoteca fu realizzato dall'architetto Carlo Scarpa.\nNel 2022 si celebreranno i 200 anni dalla morte di Antonio Canova, avvenuta a Venezia il 13 ottobre 1822, ritenuto il massimo esponente del Neoclassicismo nella scultura e, per questo soprannominato \u201cil nuovo Fidia\u201d.\nLa macchina organizzativa prevede mostre e restauri speciali, tra Possagno, citt\u00e0 natale di Canova e Bassano del Grappa, che insieme, rappresentano di fatto \u201cil polo canoviano\u201d pi\u00f9 importante del mondo..\nAree naturali.\nPer gli appassionati di montagna le pendici dei monti che si affacciano su Possagno possono offrire motivi di interesse.\nSiti paleontologici.\nIn localit\u00e0 Steggio sono state rinvenute le tracce di un bacino lacustre risalente al periodo villafranchiano superiore, considerato la pi\u00f9 antica area paleontologica quaternaria del Nordest. Sono stati individuati i resti di alcuni grandi erbivori, quali \"Archidiskodon meridionalis\", \"Stephanorhinus etruscus\" e due cervidi dei generi \"Eucladoceros\" e \"Pseudodama\"; a questi si aggiungono due micromammiferi, l'uno del genere \"Mimomys\", l'altro \"Glis minor\", e diversi altri reperti faunistici ancora in studio. Le ricerche effettuate suggerirebbero la presenza di una foresta temperata alternata a radure cespugliate e spazi aperti.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nCollegamenti esterni.\nMuseo Gipsoteca Possagno"}
{"id": "37158", "revid": "124882292", "url": "https://it.wikipedia.org/wiki?curid=37158", "title": "Povegliano", "text": "Povegliano (IPA: ; \"Poj\u00e0n\" in veneto, IPA: ) \u00e8 un comune italiano di abitanti della provincia di Treviso in Veneto.\nGeografia fisica.\nIl territorio di Povegliano si estende a nord di Treviso, nell'area compresa tra la citt\u00e0 e il Montello. \u00c8 composto da tre frazioni: il capoluogo, dove ha sede il municipio e la biblioteca, Camal\u00f2 e Santandr\u00e0, dove c'\u00e8 il centro sociale \"Alessandro Gasparetto\".\nCorsi d'acqua principali sono il torrente Giavera e il canale artificiale Brentella, che scorrono all'estremit\u00e0 orientale del comune.\nStoria.\nDalle origini all'epoca romana.\nLa storia pi\u00f9 antica di Povegliano \u00e8 legata alle civilt\u00e0 stanziatesi presso il Montello e i colli limitrofi. Sin dall'XI secolo a.C. ai piedi dei rilievi erano sorti dei villaggi, mentre pi\u00f9 a nord si trovavano dei castellieri.\nCon l'organizzazione romana del Veneto (II secolo a.C.), il territorio, appartenente al \"municipium\" di Treviso, \u00e8 centuriato (le attuali vie Postioma e Barrucchella erano dei decumani, mentre via Sant'Antonio un cardo) e si sviluppano alcune importanti vie di comunicazione, la Postumia, a sud dell'attuale centro, e la Claudia Augusta Altinate, ad est. Si ritiene che lungo queste arterie stradali vi fossero dei villaggi legati alla loro manutenzione e che nelle campagne vicine fiorissero l'agricoltura e le ville dei proprietari terrieri. Proprio a Camal\u00f2 sono stati individuati i resti di un edificio del genere, mentre ad est di Povegliano sono stati portati alla luce delle sepolture e un corredo funebre.\nL'etimo del paese sarebbe proprio legato a questo periodo: \u00e8 un tipico prediale, un toponimo derivante dal nome di un latifondista romano, un \"Paulus\" o un \"Popilius\".\nIl medioevo.\nUn'antica tradizione afferma che Povegliano sarebbe sorta attorno al VI-VII secolo quando, a causa delle inondazioni del Piave, la popolazione si spost\u00f2 presso il luogo dove oggi sorge la chiesa. Si suppone che effettivamente l'insediamento originario si trovasse pi\u00f9 ad est, in localit\u00e0 Pojarin, presso Visnadello, a poca distanza dalla via Claudia Augusta Altinate.\nLe prime citazioni degli abitati riguardano Camal\u00f2, dipendenza del monastero di Santa Maria del Piave, e, nel 994, Povegliano e Santandr\u00e0, nominate in un diploma di Ottone III, in cui a Rambaldo di Collalto venivano concessi dei terreni a nord della Postumia. Dal punto di vista ecclesiastico, Povegliano costituiva una capopieve, la chiesa di Camal\u00f2 era una cappella legata alla pieve di Volpago, mentre Santandr\u00e0 fu tra le dipendenze dell'Abbazia di Nervesa dal 1231 al 1344, quando pass\u00f2 a Povegliano.\nDal punto di vista politico, i tre centri furono sempre soggetti al comune di Treviso e costituirono delle regole. Ne seguirono cos\u00ec le sorti attraverso le dominazioni degli Ezzelini, dei Caminesi, dei Conti di Gorizia, degli Scaligeri, della Serenissima e dei Carraresi, per tornare sotto la Repubblica di Venezia dal 1389.\nIl dominio veneziano.\nDurante questo periodo la popolazione pot\u00e9 godere di un clima di pace e sviluppo, turbato solo dalla parentesi della guerra della Lega di Cambrai. L'economia agricola fu monopolizzata dagli enti religiosi e dai nobili Veneziani e trevigiani, i quali eressero diverse ville. Per quanto riguarda l'amministrazione, i tre villaggi furono assegnati alla \"Campagna di Sotto\", uno degli otto quartieri che componevano la podesteria di Treviso.\nDall'Ottocento ad oggi.\nAlla caduta di Venezia (1797), la zona attravers\u00f2 un momento di incertezza politica causato dall'avvicendarsi del dominio Francese e Austriaco. Nel 1807, sotto Napoleone, viene istituito il comune di Povegliano con frazioni Santandr\u00e0 e Camal\u00f2, ma una definitiva sistemazione territoriale si ebbe a partire dal 1814 con la nascita del Regno Lombardo-Veneto.\nPassato con tutto il Veneto al Regno d'Italia (1866), Povegliano si trov\u00f2 in un periodo di grave crisi economica che costrinse molti abitanti ad emigrare oltreoceano, specialmente in Brasile.\nIl comune soffr\u00ec le distruzioni della Grande Guerra: la vicinanza al fronte del Piave costrinse l'amministrazione a trasferire il municipio ora a Ponzano, quindi a Camal\u00f2; tra gli abitanti si contano diversi profughi e numerosi soldati caduti. Segu\u00ec un ulteriore momento di depressione economica.\nDopo i drammatici eventi della seconda guerra mondiale, la ripresa fu lenta e ricominciarono i fenomeni migratori verso l'Europa, l'America e l'Australia. Solo dagli anni sessanta si pot\u00e9 assistere ad un nuovo sviluppo demografico ed economico.\nChiesa Parrocchiale di San Daniele, conserva un organo settecentesco (forse Callido trasferita dalla vicina Arcade) \u00e8 stato impiantato a due manuali da un orologiaio un certo Milanese ma non funzion\u00f2 ma, nel 1987 con un radicale restauro operato dal maestro organaro Alessandro Girotto l'organo \u00e8 stato sottoposto alle opportune modifiche per portarlo all'ottima condizione di funzionamento, sempre a due manuali a trasmissione meccanica ebbe l'onore di ospitare il celebre Maestro di fama internazionale Arturo Sacchetti direttore artistico di radio Vaticana , seguiti poi dai concerti dei maestri Donato Cuzzato organista locale che poi a lungo lo us\u00f2 per studio personale e infine il Maestro Amedeo Aroma.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:"}
{"id": "37160", "revid": "322321", "url": "https://it.wikipedia.org/wiki?curid=37160", "title": "Quinto di Treviso", "text": "Quinto di Treviso (IPA: ; \"Quinto de Treviso\" o, pi\u00f9 semplicemente, \"Quinto\" in veneto, IPA: ) \u00e8 un comune italiano di abitanti della provincia di Treviso in Veneto.\nStoria.\nNumerosi reperti, oggi in gran parte custoditi presso i Musei civici di Treviso, testimoniano che la presenza umana si era radicata nella zona almeno dall'et\u00e0 del bronzo.\nAnche durante il periodo romano la civilt\u00e0 era fiorente, vista anche la vicinanza al \"municipium\" di Treviso. Lo stesso toponimo ne denota le antiche origini: indicava una \"mansio\", ovvero una stazione di cambio posta a cinque miglia dalla citt\u00e0, probabilmente lungo la strada che conduceva a Padova attraverso Levada, Loreggia e la via Aurelia (da notare che in comune di Morgano si trova la localit\u00e0 Settimo).\nQuinto rimase legata a Treviso anche nelle epoche successive. Un documento del 992 ricorda che i vescovi avevano alcune propriet\u00e0 della zona e forse anche un fortilizio; poco dopo, le localit\u00e0 vicine sono ricordate nell'atto di fondazione dell'abbazia di Mogliano a cui furono assegnate. Tuttavia bisogner\u00e0 aspettare il 1152 per vedere citato il toponimo Quinto per la prima volta: il 3 maggio di quell'anno, una bolla papa Eugenio III confermava la dipendenza della locale pieve di San Cassiano alla diocesi di Treviso. Era inoltre sede di uno dei quattro arcipretati della diocesi, al quale erano sottoposte varie altre pievi, da Istrana a San Biagio di Callalta.\nLa pieve rimase isolata e perse d'importanza quando il centro vitale del paese si spost\u00f2 pi\u00f9 a sud, lungo le rive del Sile. L'economia del paese si bas\u00f2 per secoli proprio su questo fiume, soprattutto tramite l'attivit\u00e0 molitoria. Nel XIV secolo l'antica pieve fu sostituita da una nuova chiesa intitolata a San Giorgio ed edificata vicino al centro.\nLa Serenissima potenzi\u00f2 ulteriormente l'economia agricola di Quinto e qui si stabilirono numerosi proprietari terrieri ergendovi le loro ville.\nDal 1941 al 1947 Quinto di Treviso fu interessata dal passaggio della ferrovia Treviso-Ostiglia e dotata di una propria stazione.\nMonumenti e luoghi d'interesse.\nChiesa parrocchiale.\nL'attuale parrocchiale, intitolata a San Giorgio martire, fu quasi completamente ricostruita su progetto di Antonio Beni nel secondo dopoguerra. Del vecchio edificio, originario del XIV secolo, fanno parte due affreschi del XV secolo e due dipinti del Pozzoserrato; questi ultimi facevano parte di un trittico che si completava con un'opera oggi conservata nella cappelletta di villa Giordani-Valeri.\nChiesa di San Cassiano.\nLa chiesa di San Cassiano martire, nei pressi del cimitero, era l'antica pieve di Quinto. Di origini molto antiche, conserva alcuni pregevoli opere: l'altare ligneo, con un polittico di un maestro veneziano XVI secolo; il soffitto \u00e8 di Jacopo Guarana (1758), e da ricordare sono pure le tele di Lattanzio Querena e Ascanio Spineda. Degno di nota \u00e8 pure il fonte battesimale in pietra d'Istria (datato 1317) e l'ottocentesco organo \"fonocromico\" di Giovan Battista De Lorenzi. Il campanile, che \u00e8 di origini medievali, conserva tre campane.\nVille Venete.\nL'esempio pi\u00f9 pregevole di villa veneta della zona era palazzo Lollin, affrescato dal Pozzoserrato, che tuttavia and\u00f2 distrutto nell'Ottocento. Per quanto riguarda villa Giordani e villa Ciardi, esse furono quasi completamente rifatte nel secolo scorso.\nAlcune ville venete furono messe a disposizione, appena terminata la guerra, alle famiglie povere del paese. Tra queste ci fu villa Borghesan dove nacque il futuro bassista dei Pooh, Red Canzian. La villa venne abbattuta dopo una piccola tromba d'aria a met\u00e0 degli anni 50 del '900. In questa villa dimorarono quasi tutti gli aviatori della 91\u00aa Squadriglia (La Squadriglia degli Assi) compreso Francesco Baracca che vi alloggi\u00f2 fino alla data della morte.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero l' della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nMobilit\u00e0 urbana.\nQuinto \u00e8 servita da due linee urbane degli autobus di MOM (ex ACTT).\nLa Linea 6 effettua capolinea presso la Chiesa o via Ciardi, e collega la citt\u00e0 con l'Aeroporto Canova di Treviso, il parcheggio Miani Park, la Stazione FS ed il centro storico di Treviso, transitando per via Noalese; alcune corse, in orari di punta, sono prolungate verso San Cassiano. Inoltre, la 6 \u00e8 l'unica Linea urbana di MOM che effettua servizio serale, verso l'Aeroporto.\nLa Linea 55 (dalla fusione delle Linee 5 e 51 ex ACTT) mette in collegamento Quinto, da via Zecchina, e Merlengo, nel comune di Ponzano, transitando per la Stazione FS ed il centro storico di Treviso, transitando per Canizzano e Sant'Angelo di Treviso. Durante la giornata, la Linea \u00e8 talvolta estesa verso Santa Cristina di Quinto di Treviso o via Talponera di Merlengo, oltre ad effettuare fermate presso la Localit\u00e0 San Vitale di Canizzano di Treviso.\nLe Linee Extraurbane MOM numero 101, 102 e 103 fermano, inoltre, nel centro di Quinto, collegando Treviso con Padova, Scorz\u00e8, Noale, Zero Branco, Badoere, Scandolara, Trebaseleghe e Piombino Dese.\nAmministrazione.\nAltre informazioni amministrative.\nLa denominazione del comune fino al 1868 era semplicemente Quinto. L'appellativo \"di Treviso\" serv\u00ec per distinguerlo da alcuni comuni omonimi.\nSport.\nLa citt\u00e0 \u00e8 stata rappresentata in ambito calcistico dalla \"Union Quinto\" fino al giugno del 2016, e poi dalla \"Treviso Academy\", che gioca presso lo stadio \"Omobono Tenni\" (da non confondere con l'omonimo impianto di Treviso). Altre organizzazioni sportive presenti sul territorio sono l\"'Atletica Quinto Mastella\" (che vanta 40 anni di attivit\u00e0), il \"G.S. OLYMPO\" (squadra di volley) e la \"Polisportiva San Giorgio\" (basket), oltre ad alcune compagini di karate, nuoto e ginnastica artistica."}
{"id": "37161", "revid": "6923", "url": "https://it.wikipedia.org/wiki?curid=37161", "title": "Refrontolo", "text": "Refrontolo (\"Refr\u00f3ntol\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nIl paese di Refrontolo \u00e8 posto in un belvedere collinare di fronte al Quartier del Piave e al Montello e in posizione centrale rispetto alle colline del Prosecco di Conegliano-Valdobbiadene. La zona \u00e8 famosa per la produzione del vino Marzemino, qui denominato Refrontolo Passito D.O.C.G.\nStoria.\nLe origini.\nIl toponimo, anticamente scritto \"Ronco Frontulo\" sembra essere composto dai termini latini \"roncum\" \"terreno disboscato, dissodato\" e \"frontulum\" da avvicinare a \"fronda\", quindi riferito a un bosco; il significato dunque sarebbe quello di \"luogo abitato tra i boschi\". Solo nel 1540 verr\u00e0 riportata per la prima volta la denominazione corrente.\nLa zona di Refrontolo fu prima controllata dai Longobardi e, dal X secolo, fu dominio dei vescovi di Belluno. La prima citazione \u00e8 per\u00f2 del 1075: nel documento detto \"Traditio Avasia\" si ricorda che Turingio, di origini longobarde, lasciava al monastero dei Santi Candido e Corbiniano di San Candido diverse propriet\u00e0, tra cui il beneficio della chiesa di \"Ronco Frontulo\" e quattro poderi situati presso lo stesso villaggio.\nIl Medioevo.\nIl 2 gennaio 1266, dopo un'assemblea, gli abitanti di Refrontolo decisero di darsi al comune di Treviso, contro gli interessi dei Caminesi e del vescovo di Belluno. Anche sotto la Serenissima il territorio fu amministrato dai Collalto, nobili feudatari che risiedevano presso l'omonimo castello.\nDa Napoleone ai giorni nostri.\nDal 1797 segu\u00ec le sorti del Veneto e pass\u00f2 da Napoleone all'Austria per poi divenire parte del Regno d'Italia.\nFu comune autonomo fino al 1928; in quell'anno Refrontolo , che all'epoca comprendeva anche la frazione Barbisano, fu aggregato al comune di Pieve di Soligo, nel 1946 torner\u00e0 comune autonomo, ma senza la frazione Barbisano.\nIl 2 agosto 2014, durante la cosiddetta \"Festa degli uomini\", al Molinetto della Croda morirono quattro persone a causa dell'esondazione del torrente Lierza.\nSimboli.\nLo stemma e il gonfalone del comune di Refrontolo sono stati concessi con decreto del presidente della Repubblica del 25 agosto 1953.\nLa fascia azzurra simboleggia i torrenti che attraversano il territorio comunale, il Lierza e il Crevada, l'albero ricorda boschi e frutteti e la base verde la campagna fertile e produttiva. Il gonfalone \u00e8 costituito da un drappo troncato di bianco e d'azzurro.\nMonumenti e luoghi d'interesse.\nChiesa parrocchiale.\nDella chiesa di Santa Margherita si hanno notizie sin dall'XI secolo, quando era cappella dipendente dalla pieve di San Pietro di Feletto. Fu ricostruita nella seconda met\u00e0 del XV secolo e qualche decennio dopo divenne parrocchiale. Fu rifatta nel XX secolo. Conserva una pala della scuola di Paris Bordone.\nVille venete.\nDi seguito \u00e8 riportato un elenco delle ville venete di Refrontolo:\nMolinetto della Croda.\nIl Molinetto della Croda \u00e8 un antico mulino che sfrutta le acque del torrente Lierza, principale affluente del Soligo, ai piedi di un salto d'acqua di 12 metri. Si trova 2\u00a0km a nord di Refrontolo.\nAll'interno del mulino si possono visitare l'impianto con la caratteristica macina e i vari piani dell'abitazione che accoglieva un tempo le famiglie che si sono susseguite alla gestione. Ora \u00e8 diventato una sorta di casa-museo ove si susseguono ogni mese esibizioni di arti figurative di ogni tipo; \u00e8 meta di turisti e luogo che ha ispirato artisti (numerosi i quadri che lo ritraggono) e poeti; compare in una scena del film del 1977 \"Mogliamante\" (con Mastroianni e Antonelli).\nIl Molinetto della Croda risale circa al XVI secolo. La prima costruzione \u00e8 stata ovviamente il mulino, a seguire venne costruito un alloggio per la famiglia, ed infine una stalla ed un granaio.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. L'unica comunit\u00e0 di una certa consistenza \u00e8 quella romena, con 21 appartenenti.\nAmministrazione.\nAltre informazioni amministrative.\nRefrontolo divenne comune sotto Napoleone il 22 dicembre 1807. Tra il 1810 e il 1819 fu temporaneamente accorpato a San Pietro di Feletto, per poi tornare autonomo aggiungendo le frazioni di Barbisano e di Collalto. Quest'ultima, nel 1889, fu staccata per venire aggregata al comune di Susegana (Censimento 1881: pop. res. 726). Nel 1928 il comune \u00e8 nuovamente soppresso per divenire frazione di Pieve di Soligo. Nel 1946 fu ricostituito, perdendo per\u00f2 Barbisano."}
{"id": "37163", "revid": "124881916", "url": "https://it.wikipedia.org/wiki?curid=37163", "title": "Revine Lago", "text": "Revine Lago (pron. \"Rev\u00ecne Lago\" in dialetto locale) \u00e8 un comune italiano sparso di abitanti della provincia di Treviso in Veneto. Prende il nome da due delle sue frazioni (comuni autonomi fino al 1868).\n\u00c8 noto per la presenza dei due laghi (di Lago e di Santa Maria), mete turistiche relativamente frequentate.\nGeografia fisica.\nIl comune di Revine Lago \u00e8 diviso in due zone principali: il versante sud delle Prealpi e il fondovalle.\nLa prima \u00e8 costituita da un pendio molto ripido e quasi completamente ricoperto di boschi che parte dalle cime delle Prealpi Bellunesi (Monte Cor, La Posa), situate a una quota di ca., e arriva sino al fondovalle. L'altitudine massima \u00e8 di . Nella parte bassa si trovano invece i laghi di Lago e di Santa Maria, posti alla quota di (l'altitudine minima del territorio), e una piccola area pianeggiante. Nel punto di incontro fra le due zone si trovano la maggior parte degli insediamenti, spesso coincidenti con i numerosi conoidi derivati dall'erosione delle antistanti montagne.\nFa parte del comune anche una modesta zona collinare posta a sud-est.\nStoria.\nDiversi reperti (resti di palafitte, punte di frecce, ceramiche) testimoniano la presenza umana gi\u00e0 dal tardo Neolitico (circa seimila anni fa), ma essa si fece ben pi\u00f9 consistente in seguito alle invasioni di trib\u00f9 celtiche (IV-II secolo a.C.) e alla conquista romana (II secolo a.C.).\nGi\u00e0 prima della caduta dell'Impero romano d'Occidente la zona fu occupata dai Goti, dai Franchi e infine dai Longobardi (la zona doveva essere parte del ducato di Ceneda). Questi edificarono la chiesa di San Martino (ora ne restano pochi resti), invocato per contrastare gli eretici.\nCon il Sacro Romano Impero (dal 773) e per tutto il medioevo la zona fu frazionata in feudi: Revine fu amministrata dai vescovi di Ceneda, Lago divenne possedimento dei Da Camino. \u00c8 in questo periodo che nascono le regole, antica forma di autogoverno per lo sfruttamento razionale del territorio, rimasta in vigore sino a Napoleone.\nIn seguito, il territorio pass\u00f2 alla Serenissima che cadde nel 1797 con l'avvento di Napoleone. Revine e Lago passarono poi all'impero austro-ungarico, in seguito ancora alla Francia, poi di nuovo all'Austria, che li amministr\u00f2 sino al 1866, quando anche il Veneto fu annesso al Regno d'Italia.\nTuttavia, l'occupazione austriaca si fece sentire di nuovo durante la prima guerra mondiale, quando il Friuli e parte del Veneto passarono agli Imperi Centrali. La zona fu interessata agli aspri combattimenti, essendo posta in prossimit\u00e0 del fronte, dalla battaglia del Solstizio alla finale battaglia di Vittorio Veneto.\nDurante la seconda guerra mondiale l'ambiente montano favor\u00ec la formazione di diverse brigate partigiane (Tolot, Mazzini, Nannetti). Il paese pianse in questo periodo numerosi martiri per la libert\u00e0: tra questi Ermando Grava, non ancora diciottenne, torturato e poi ucciso sotto gli occhi della madre.\nMonumenti e luoghi d'interesse.\nPer i monumenti di Revine si rimanda alla voce della frazione.\nA Santa Maria \u00e8 interessante la chiesa che, ricordata gi\u00e0 nel testamento di Sofia di Collalto (1170), \u00e8 una delle pi\u00f9 antiche della zona. All'interno vi sono opere di Francesco da Milano e di Egidio Dall'Oglio.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. L'unica comunit\u00e0 di una certa consistenza \u00e8 quella macedone, con 21 appartenenti.\nCultura.\nIl comune, come riportato nello statuto, riconosce a quattro insediamenti lo status di frazione:"}
{"id": "37164", "revid": "125355084", "url": "https://it.wikipedia.org/wiki?curid=37164", "title": "Riese Pio X", "text": "Riese Pio X (\"Rieze\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nIl comune si trova a met\u00e0 strada fra Castelfranco Veneto ed Asolo nella parte alta della pianura veneta. Dominato dal massiccio del Monte Grappa. Il territorio, interamente pianeggiante, \u00e8 morfologicamente diviso in due parti: quella ad est \u00e8 costituita da terreni rossastri, tendenzialmente aridi, quella a ovest \u00e8 invece caratterizzata dal sovrapporsi dei depositi alluvionali del torrente Muson.\nStoria.\nOrigini ed et\u00e0 romana.\nDal punto di vista geologico il territorio di Riese si divide in due parti: a est predominano terreni permeabili e quindi aridi, resi adatti all'agricoltura solo in seguito allo scavo della Brentella di Pederobba nel 1436; a ovest, invece, i depositi alluvionali portati dal torrente Muson hanno creato un'area fertile e ricca di risorse idriche. Proprio in quest'ultima \u00e8 affiorato il maggior numero di reperti archeologici (i pi\u00f9 antichi sono dell'et\u00e0 del bronzo), come dei tumuli e i resti di un villaggio nei pressi di Vall\u00e0.\nBisogner\u00e0 tuttavia attendere l'et\u00e0 romana per avere uno sviluppo demografico pi\u00f9 evidente. Compresa nel municipio di \"Acelum\" (Asolo), l'area di Riese era stata centuriata (come dimostra tuttora la disposizione di strade e fossati) e poteva godere del transito della via Aurelia che collegava \"Patavium\" a \"Feltria\". \u00c8 stato ipotizzato che il santuario mariano delle Cendrole sia derivato da un antico luogo di culto dedicato a Diana o Giunone; presso lo stesso si conserva una lapide che cita Lucio Vilonio, forse governatore di Asolo.\nNel medesimo periodo si colloca l'origine dei toponimi Riese (prediale riferito a un \"Resius\"), Poggiana (da un \"Paulus\" o da un \"Popilius\") e Vall\u00e0 (dalla presenza di un \"Vallum\", un campo trincerato).\nMedioevo.\nCon la decadenza dell'Impero Romano, molti insediamenti rurali si fortificarono trasformandosi in veri e propri castelli. Si ipotizza un'evoluzione simile anche per Riese: compare infatti come \"castrum Resii\" in un atto del 972, con cui Ottone I del Sacro Romano Impero donava al vescovo di Treviso Rotzo questo e altri beni. Il castello pass\u00f2 in seguito a una famiglia di feudatari detta, non a caso, da Resio che ebbe un ruolo di rilievo nella politica del comune di Treviso.\nL'abitato pi\u00f9 importante era per\u00f2 alle Cendrole, localit\u00e0 vicina al corso del Muson; qui si trovava la pieve di Santa Maria, matrice di tutte le altre chiese dei dintorni. Con la fondazione di Castelfranco, avamposto trevigiano al confine con Padova, il territorio entr\u00f2 a far parte del suo distretto: Riese, pi\u00f9 facilmente collegata alla cittadina, assunse un ruolo di predominanza, tant'\u00e8 che nel 1280 la chiesa di San Matteo accolse il fonte battesimale della pieve delle Cendrole, sostituendola nel ruolo di chiesa madre.\nPeriodo veneziano.\nRiese segu\u00ec le sorti del Trevigiano sino al 1339, quando entr\u00f2 a far parte della Repubblica di Venezia alla quale rimase quasi ininterrottamente sino alla sua caduta nel 1797.\nIn questo periodo si assiste all'acquisizione da parte di alcune famiglie del patriziato lagunare di propriet\u00e0 terriere presso le quali sorsero diverse ville venete. Lo stesso castello, passato ai Gradenigo e ai Venier, venne convertito in residenza signorile. Villeggiante degno di nota fu Tuzio Costanzo, uomo d'armi frequentatore della celebre Corner Cornaro, che fece commissionare la nota pala di Castelfranco al Giorgione.\nStoria contemporanea.\nDopo la fine della Serenissima, Riese attravers\u00f2 il convulso periodo che altern\u00f2 l'amministrazione francese a quella austriaca e viceversa, per poi divenire definitivamente austriaca con la nascita del regno Lombardo-Veneto. Come il resto del Veneto, divenne parte del Regno d'italia nel 1866. Queste vicende non influirono sulle condizioni economiche del territorio, che rimase povero e a vocazione contadina.\nNello stesso XIX secolo si distinsero le due personalit\u00e0 pi\u00f9 insigni del paese: Jacopo Monico (1778 - 1851), patriarca di Venezia dal 1827 alla morte, e soprattutto Giuseppe Sarto (1835 - 1914), divenuto papa con il nome di Pio X nel 1903.\nNel 1917, dopo la rotta di Caporetto, Riese si ritrov\u00f2 in prossimit\u00e0 del fronte, localizzato sul monte Grappa e lungo il Piave, e vennero scavate trincee lungo il Musone e a nord del capoluogo comunale.\nNella seconda guerra mondiale fu molto attiva nella zona la resistenza partigiana, rappresentata dalla brigata \"Martiri del Grappa\" comandata da Primo Visentin di Poggiana, noto con il nome di battaglia di \"Masaccio\" e insignito della medaglia d'oro al valor militare. Nella zona di Riese risiedeva in incognito anche Piero Monico, pronipote veneziano del Patriarca di Venezia e responsabile politico del CLN del Veneto. Condannato a morte da Mussolini viveva nascosto tra Riese e Castello di Godego coordinando la resistenza locale.\nCon decreto del presidente della Repubblica Sergio Mattarella, datato 22 gennaio 2022, Riese Pio X si pu\u00f2 fregiare del titolo di citt\u00e0 in virt\u00f9 dell'importanza storica e civica.\nSimboli.\nLo stemma comunale, adottato con regio decreto-legge 23 febbraio 1928, \u00e8 cos\u00ec descritto:\nL'arma \u00e8 chiaramente ispirata a quella di Pio X con il leone di San Marco in capo, tradizionalmente usato dai patriarchi di Venezia, e l'\u00e0ncora nel mare in tempesta, simbolo della speranza cristiana. Unica differenza \u00e8 l'aggiunta del partito sinistro con il castello, richiamo all'antico fortilizio che sorgeva sul luogo dove oggi si trova il municipio.\nL'ancora l'azzurro e il color argento derivano a riconoscimento dal pontefice dallo stessa del Cardinale Patriarca di Venezia Jacopo Monico cos\u00ec descritto \"\"D'azzurro all'ancora a tre braccia d'argento cordata dello stesso, col capo d'azzurro alla stella d'argento\".\"\nCon decreto del presidente della Repubblica 11 marzo 1953 il comune dispone anche di un gonfalone, costituito da\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nCultura.\nDialetto di Riese.\nIl Dialetto di Riese \u00e8 una variante della Lingua veneta, parlato unicamente nel capoluogo del comune, nella localit\u00e0 di Cendrole e nella frazione di Spineda. Ridotto ormai a poche centinaia di parlanti, \u00e8 diffuso essenzialmente tra le generazioni pi\u00f9 anziane e rurali. Pi\u00f9 che di un dialetto omogeneo in s\u00e9, converrebbe parlare di un insieme di congiunture dialettali, essendo il territorio comunale una sorta di spartiacque linguistico fra Dialetto pedemontano del Grappa e Dialetto veneto centrale. Qualche testimonianza scritta la si pu\u00f2 trovare in alcune poesie e testi dialettali pubblicati nel corso degli anni nel periodico \"Ignis Ardens\", giornale bimensile della Parrocchia di Riese Pio X. Analizzandolo presenta molte caratteristiche sintattiche, lessicali e fonetiche del Dialetto veneto centrale, ma diverge da questo per alcune peculiarit\u00e0: \nAmministrazione.\nAltre informazioni amministrative.\nLa specifica \"Pio X\" fu aggiunta alla denominazione ufficiale del comune nel 1952."}
{"id": "37165", "revid": "15756", "url": "https://it.wikipedia.org/wiki?curid=37165", "title": "Roncade", "text": "Roncade (\"Ronc\u00e0e\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nTerritorio.\nRoncade \u00e8 una cittadina agricola e industriale situata a 13 chilometri ad est di Treviso, in un territorio fertile e pianeggiante, non lontano dai comuni di Oderzo, Mogliano Veneto, Treviso, e da importanti vie di comunicazione, come le autostrada A27 Mestre-Belluno e A4 Venezia-Trieste e la linea ferroviaria Venezia-Trieste.\nSecondo comune della provincia di Treviso in ordine di estensione, confina a sud - est con la citt\u00e0 metropolitana di Venezia.\nUna delle principali e pi\u00f9 recenti vie di comunicazione che attraversato il territorio \u00e8 la Treviso-Mare, mentre le pi\u00f9 antiche sono la via Claudia Augusta Altinate e la via Annia Altinate.\nIdrografia.\nIl territorio roncadese \u00e8 attraversato in direzione nord-sud dal fiume Musestre che nasce dal vicino comune di Breda di Piave e sfocia sul fiume Sile in localit\u00e0 Musestre. Altri fiumi sono il Vallio ed il Meolo ed anch'essi sfociano sul fiume Sile che lambisce per un lungo tratto il confine sud del comune.\nStoria.\nPreistoria.\nTestimonianze della presenza umana si hanno a partire dal neolitico. Nel 1937 presso le officine Menon in vicinanza al centro di Roncade, sono emersi resti di ossa umane assieme ad alcune punte di freccia in selce ed un coltello. Si tratta di una sepoltura tipica del periodo che va dal IV millennio a.C. alla met\u00e0 III millennio a.C. Altri reperti, emersi tra il 1992 e il 1994 in una campagna di scavi condotti in localit\u00e0 San Andrea del Riul, a nord est di Roncade in vicinanza al fiume Vallio, testimoniano la presenza di un villaggio risalente alla fine del V o agli inizi del IV millennio a.C. Altri reperti nello stesso luogo riguardano la met\u00e0 del IV millennio a.C.\nL'epoca romana.\nGrazie alla vicinanza di Altino, grosso centro commerciale e nodo di comunicazioni, durante l'epoca romana nell'attuale comune di Roncade, presso la odierna frazione di Musestre si visse un periodo di grande sviluppo e ricchezza, poich\u00e9 le piccole comunit\u00e0 stanziatesi nel territorio compresero le grandi possibilit\u00e0 di arricchirsi attraverso i commerci che venivano effettuati attraverso le strade vicine. Proprio a causa del commercio e della sempre crescente espansione romana nei territori circostanti le Alpi, si sent\u00ec la necessit\u00e0 di costruire una rete stradale efficiente in grado di collegare la capitale con le zone pi\u00f9 remote dell'Impero. Le due strade passanti per il territorio roncadese erano la via Claudia Augusta Altinate e la via Annia. La prima, costruita nel 15 a.C. dal generale Druso, aveva il compito di trasportare risorse nei territori della Gallia Transalpina appena conquistati, mentre la seconda, tracciata con ogni probabilit\u00e0 nel II secolo a.C. collegava (anche se non se ne conosce bene il percorso) la citt\u00e0 di \"Patavium\" (Padova) con l'importante centro di Aquileia. Durante tutta l'epoca romana la zona delle attuali drazioni di Musestre dove vi era il castro romano e san Cipriano rivestirono un ruolo importante, diventando un centro di produzione e un nodo commerciale: mansioni rilevanti, come testimoniano i ritrovamenti nel territorio di un'urna cineraria, di un sarcofago a nei pressi della torre di Musestre e di una maschera teatrale. Con la progressiva decadenza dell'Impero intorno al III secolo d.C. il territorio, precedentemente sfruttato e coltivato regolarmente, si ricopr\u00ec, come nel passato, di boschi e sub\u00ec l'invasione delle popolazioni barbariche, e, in seguito, conobbe l'espandersi del Cristianesimo.\nIl Medioevo e la Serenissima.\nL'epoca medievale e i Collalto.\nL'epoca medievale vede l'anima di Roncade trasformarsi radicalmente: non centro commerciale e di produzione, bens\u00ec agglomerato di piccole comunit\u00e0 agricole che si occupano della coltivazione dei propri poderi raggiunti grazie ad una capillare rete stradale.\nCome nei dintorni, anche nel territorio di Roncade sorgono alcuni fortilizi: \u00e8 il caso dei castelli di Biancade e Musestre, quest'ultimo residenza di Eberardo del Friuli, padre dell'imperatore Berengario del Friuli. Intorno al X secolo la famiglia dei Collalto, nobili di origine longobarda, entra in possesso del territorio di Roncade. Nell'XI secolo questi fondano a Nervesa l'Abbazia di Sant'Eustachio, dalla quale dipesero per secoli quasi tutte le chiese dell'attuale comune; l'antica pieve di Vallio dipese dalla vicina abbazia di Monastier (VII-VIII secolo), mentre la pieve di San Cipriano dipese dal monastero di San Cipriano di Murano.\nL'influenza della Serenissima.\nDopo il periodo medievale, Roncade vide l'arrivo nella sua zona di numerose famiglie patrizie venete in cerca di luoghi tranquilli dove stabilire residenze e ville di campagna. Ecco indicate le principali famiglie che diedero vita a questo esodo: i Guidotti, parenti dei Collalto, i Morelli, i Morosini, i Badoer, i Correr, i Pisani, i Barbarigo, i Tiepolo, i Foscolo, i Memo-Mocenigo, i Venier, i Pesaro e, non ultimi i Tron i cui possedimenti diedero vita all'attuale frazione di Ca' Tron. Grazie a questo sviluppo la repubblica della Serenissima, che gi\u00e0 aveva preso il controllo della Marca da un bel pezzo, estese il suo dominio e lo fece durare ben quattro secoli. La vita economica della Serenissima e l'opera attiva e caritatevole dei Benedettini permisero al territorio roncadese di vedere la nascita di numerosi piccoli centri abitati e di diventare il vero centro dell'economia locale. Questo sviluppo, sebbene fiorente e duraturo, fu non poco ostacolato dalla peste e dalle inondazioni del Sile.\nL'et\u00e0 napoleonica.\nLa Serenissima, oltre allo sviluppo, port\u00f2 anche forti differenziazioni sociali basate sulla politica del latifondo, che si accentuarono quando sal\u00ec al potere in Italia Napoleone Bonaparte. Divenuta un cantone del Regno d'Italia, passata successivamente sotto il controllo dell'Austria, Roncade ritorn\u00f2 definitivamente nel territorio italiano nel 1866, momento in cui per\u00f2 fu considerata una terra d'abbandono. Buona parte della popolazione fu costretta ad emigrare fuori del Veneto ed oltreoceano. Pochi decenni dopo si svilupparono nella zona numerose attivit\u00e0 d'artigianato gestite da famiglie celebri veneziane e trevigiane. Dopo le devastazioni subite dalle due guerre mondiali, tutte queste attivit\u00e0 artigianali si trasformarono in varie industrie medio-piccole, che caratterizzano tutt'oggi gran parte del panorama economico veneto.\nOnorificenze.\nA Roncade \u00e8 stato riconosciuto il titolo di citt\u00e0 dal Presidente della Repubblica, Carlo Azeglio Ciampi in data 16 gennaio 2004.\nMonumenti e luoghi d'interesse.\nChiesa di Ognissanti in Roncade.\nL'arcipretale di Roncade si presenta al visitatore con la sua maestosa ed elegante facciata in stile neoclassico eseguita nel 1768 su disegno dell'architetto vicentino Ottavio Bertotti Scamozzi.\nLa chiesa fu edificata a partire dal 1527 ed ultimata nel 1566, anche se molto probabilmente si tratta della ricostruzione di una precedente pi\u00f9 piccola. Essa conserva al suo interno uno dei pi\u00f9 raffinati cicli pittorici del Settecento veneto, con artisti della scuola del Tiepolo, nel contesto di una sontuosa cornice di stucchi e decori in stile barocco. Sono presenti numerose opere di Francesco Zugno eseguite tra il 1748 e il 1770. Altri artisti presenti nello stesso periodo sono Gaspare Diziani e Gaetano Zompini. Il soffitto della navata \u00e8 affrescato da Girolamo Brusaferro nel 1717. L'organo, del XX secolo, \u00e8 dei Fratelli Ruffatti.\nVilla Giustinian.\nLe origini di Villa Giustinian sono piuttosto antiche e risalgono gi\u00e0 al 900 quando tale villa appariva come un semplice maniero edificato sotto l\u2019imperatore Ottone II e in seguito donato da lui stesso ai conti Collalto; successivamente questa costruzione venne distrutta da Cangrande della Scala. In seguito, nei primi anni del Cinquecento, il patrizio veneto Girolamo Giustinian fece erigere sempre nello stesso luogo la villa che oggi si pu\u00f2 ammirare.\nOggi il \u201cCastello di Roncade\u201d \u00e8 l\u2019unica Villa veneta esistente circondata da mura medievali e questo \u00e8 indubbiamente uno dei motivi principali per i quali essa merita di essere conservata, valorizzata e fatta conoscere nella maniera pi\u00f9 consona possibile. \u00c8 certamente una componente fondamentale della citt\u00e0 di Roncade, ma anche del territorio circostante dal punto di vista storico \u2013 artistico ma anche dal punto di vista vitivinicolo, infatti il castello \u00e8 anche la sede di un\u2019importante cantina le cui origini risalgono all'incirca agli anni \u201930 del 1900.\nVille venete.\nDi seguito \u00e8 riportato l'elenco delle ville venete vincolate, presenti sul territorio comunale di Roncade, oltre a Villa Giustinian:\nAltre Ville Venete presenti nel territorio di Roncade:\nMonumento ai caduti.\nIl monumento ad opera dello scultore fiorentino Libero Andreotti, venne inaugurato il 23 giugno 1924. Sul basamento originale vennero riportati i nomi dei caduti della grande guerra. L'iniziativa della realizzazione del monumento ai caduti, venne condotta da un comitato di cittadini di Roncade, diretto dal dott. Cav. Gaetano Ziliotto con il contributo di tutta la cittadinanza. Successivamente le iscrizioni sono state integrate con i nomi dei caduti della 2\u00aa guerra mondiale.\nNel 2006 \u00e8 stato condotto con il contributo di uno sponsor locale, un discutibile intervento di restaurato. Il basamento originale \u00e8 stato ricoperto da lastre i marmo bianco, modificando cos\u00ec le proporzioni del monumento. Oggi rimane comunque la pregevole statua in bronzo che rappresenta la Vittoria alata nell'atto di sollevare il soldato caduto in battaglia. Il monumento \u00e8 situato all'interno di un piccolo parco di fronte al castello, in riva al fiume Musestre.\nNei pressi del parco, nella punta sud dell'isola sul fiume, si trova un altro pi\u00f9 modesto monumento a ricordo della Battaglia del solstizio eretto nel 1971 ad opera della Sezione Artiglieri di Roncade.\nIl monumento \u00e8 stato negli ultimi anni ristrutturato.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nCultura.\nEventi.\nMercato settimanale. Roncade piazza \"lunga\", via Roma e piazza 1\u00ba maggio, ogni luned\u00ec mattina. Si tratta di uno dei pi\u00f9 antichi mercati della zona, istituito fino dal 1678.\nPortico agli artisti e Mercatino di Natale si svolge la domenica precedente il Natale con mostra di pittura e altro sotto i portici.\nMercati sotto i Portici. Mercatino di antiquariato e collezionismo si svolge il 3\u00ba sabato del mese sotto i portici di via Roma (esclusi i mesi di gennaio, febbraio, luglio e agosto).\nMostra - Mercato Radicchio verdon di Roncade e Rosso in Strada. L'ormai tradizionale evento si svolge nel mese di marzo nelle piazze, nel castello, nelle trattorie e ristoranti del territorio di Roncade. Ne fanno da padroni i prodotti gastronomici tipici locali ed in particolare il radicio verdon da cortel, il mais da polenta biancoperla, e il vino rosso.\nFiera dei osei. La storica manifestazione (dal 1967) con esposizione di uccelli e animali da cortile e da compagnia, si svolge la prima domenica di settembre nel contesto della sagra paesana.\nSagra di settembre roncadese della \"Madonna vecia\". Santa Messa e processione con la statua della Madonna.\nSagra di San Giacomo, in localit\u00e0 San Giacomo, l'ultima domenica di luglio, con tradizionale stand gastronomico e specialit\u00e0: bogoi, sardee, museto, fasioi, uganega, tripa, bacae\u00e0. Il tutto con poenta rosta e vini corposi.\nSagra di Primavera si tiene a Biancade. Si svolge a fine aprile con S. Messa e processione in onore di Maria Madre del Buon Pastore.\nSagra del Rosario. Si svolge a Vallio nel mese di ottobre.\nSagra dell'Assunta si svolge a cavallo di ferragosto nella frazione di San Cipriano.\nContemporaneit\u00e0 sonore. Rassegna di artisti in musica che si svolge nel mese di aprile nei locali e ristoranti del paese.\nEmozione Teatro Rassegna di Teatro Amatoriale che si svolge nel mese di novembre da oltre 15 anni presso l'Auditorium delle Scuole Medie di Roncade.\nSanCiprianoTeatro Rassegna di Teatro Amatoriale che si svolge nei mesi di marzo-aprile da 8 anni presso la Sala Parrocchiale della frazione di San Cipriano.\nConcerti a Santa Maria di Castello Rassegna concertistica in musica classica presso l'antica chiesa di S.ta Maria di Castello, Biancade. Dal 2011 ormai pi\u00f9 di 50 concerti per un pubblico di appassionati della musica barocca con qualche eccezione di genere musicale con jazz, e pop.\nGeografia antropica.\nUrbanistica.\nChi vede per la prima volta il centro storico della citt\u00e0 di Roncade, non pu\u00f2 non accorgersi della sua spiccata se pur elementare impostazione urbanistica. Disposta lungo l'asse Nord-Sud parallelo al fiume Musestre, il centro di Roncade si sviluppa nei primi anni del Cinquecento. L'elemento centrale di aggregazione \u00e8 la villa Giustinian (Castello) ora Ciani Bassetti.\nGi\u00e0 da una mappa del 1536 si pu\u00f2 leggere l'impronta urbanistica caratterizzata dalla correlazione di tre ambiti o momenti emblematici della comunit\u00e0 di allora e cio\u00e8, la villa (castello) che rappresenta il potere economico-politico, la piazza punto di aggregazione del popolo e la chiesa con il sagrato per la componente religiosa e spirituale.\nDal catasto napoleonico e da alcune foto dei primi del Novecento si evidenzia chiaramente la valenza urbanistica della piazza attorno al municipio vecchio a al teatro comunale. Tutti elementi che ora risultano cancellati dal passaggio della strada provinciale Mogliano-Oderzo avvenuto a met\u00e0 del Novecento.\nDa questa data in poi i criteri urbanistici avulsi da ogni scientificit\u00e0, hanno prodotto un'espansione a macchia d'olio, creando congestioni su un tessuto talvolta disordinato, con discutibili restauri e la demolizione di antichi edifici.\nIl boom economico del dopoguerra, ha dato origine a numerosi insediamenti produttivi, con una maggiore concentrazione nel centro della frazione di Biancade con opifici di importanza nazionale nel settore del mobile.\nA Roncade oltre a tutte le infrastrutture della scuola dell'obbligo e per servizi di interesse comune, sono presenti: una Residenza per anziani convenzionata, una Caserma dei Carabinieri, un impianto natatorio, un palazzetto dello sport, uno stadio olimpico, una Biblioteca comunale con centro giovani, un centro anziani con bocciodromo e un distretto sanitario ULSS n. 9 con ambulatori.\nDal 2006 sta facendo parecchio discutere la costruzione (al 2009 ancora in corso) di un parco commerciale (Outlet Gallery) a nord della citt\u00e0, lungo la strada Treviso-mare a ridosso di un'ampia zona industriale, per le conseguenza che potrebbe avere sul gi\u00e0 malridotto assetto viabilistico e sull'economia del commercio locale. Molti sono gli articoli giornalistici e le prese di posizione critiche soprattutto da parte della categoria dei commercianti locali.\nFrazioni, localit\u00e0 e borghi.\nLe frazioni oltre a Roncade capoluogo, sono: Biancade, Ca' Tron, Musestre, San Cipriano e Vallio. Ci sono inoltre alcune localit\u00e0 che un tempo erano frazioni a s\u00e9 stanti ed ora accorpate ma ancora ben connotate quali: San Andrea del Riul e Castello a nord di Biancade, San Giacomo ad est di Roncade, Santa Fosca a sud di San Cipriano, San Muffio e Bagaggiolo ed est di Musestre.\nVariazioni.\nLa circoscrizione territoriale ha subito le seguenti modifiche: nel 1877 aggregazione della frazione Biancade staccata dal soppresso comune di Spercenigo (Censimento 1871: pop. res. 1182).\nEconomia.\nL'economia che fino a met\u00e0 Novecento era esclusivamente legata all'agricola tranne importanti eccezioni quali le Officine Menon (1875), ha conosciuto nel dopoguerra un notevole sviluppo specie con importanti aziende nel settore del mobile, realt\u00e0 ancora oggi di importanza nazionale. Gli ultimi decenni del Novecento un forte sviluppo delle medie e piccole ditte artigiane nel settore dell'alta tecnologia ha portato nel territorio ricchezza ed occupazione.\nL'agricoltura roncadese riveste ancora un ampio interesse soprattutto nel settore enologico data la presenza di vitigni tipici di notevole pregio.\nIl comune ha ricevuto l'ambito premio di Comune Riciclone per l'anno 2012 grazie alla percentuale pi\u00f9 alta d'Italia di rifiuti riciclati tra i comuni con pi\u00f9 di 10.000 abitanti."}
{"id": "37166", "revid": "322321", "url": "https://it.wikipedia.org/wiki?curid=37166", "title": "Salgareda", "text": "Salgareda (IPA: , \"Salgareda\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nSalgareda \u00e8 situata al confine con la provincia di Venezia, ad un'altezza di 8 m s.l.m. Confina, in terra trevigiana, con i comuni di Ponte di Piave, Cessalto, Chiarano, San Biagio di Callalta e Zenson di Piave e, in terra veneziana, con i comuni di Noventa di Piave e San Don\u00e0 di Piave.\nStoria.\nGonfo di Salgareda \u00e8 tra le localit\u00e0 coinvolte nelle vicende che, tra l'XI secolo e il XIII secolo, videro come protagonista la potente famiglia degli Ezzelini. Il toponimo \u00e8 citato nel computo delle molte propriet\u00e0 della casata, stilato dopo la sua sconfitta avvenuta nel 1260.\nIl 20 luglio 1329 il territorio trevigiano, Salgareda compresa, pass\u00f2 sotto il dominio della famiglia degli Scaligeri. In seguito alla pace stipulata tra questa e Venezia, nel 1339 Salgareda e le sue frazioni vennero assegnate alla podestaria di Oderzo.\nIl secolo XVIII vede il paese di Salgareda diventare sempre pi\u00f9 povero, sotto la costante minaccia delle inondazioni del fiume Piave, dei terremoti, delle carestie. Nel 1797 con la Caduta della Repubblica di Venezia avviene il passaggio sotto dominio austriaco. Anche Salgareda conosce la dominazione austriaca e il periodo prerivoluzionario (1797 \u2013 1805) durante il quale viene istituito il \u201cgoverno aulico trevigiano\u201d.\nL'attuale territorio del comune di Salgareda deriva dalla fusione in epoca napoleonica (Regno d'Italia) del Comune di Salgareda e degli ex comuni di Campo di Pietra e Campobernardo (quest'ultimo gi\u00e0 frazione di Oderzo tra il 1806 ed il 1810) per regio decreto del 28/09/1810. Sempre durante il Regno d'Italia (1806-1814) si ritrova ad essere nel Dipartimento del Tagliamento (Distretto di Conegliano, Cantone di Oderzo).\nNel novembre 1917, trovandosi a ridosso del fiume Piave, il paese viene occupato dall'esercito Austro-Ungarico. Il Paese, pur rimanendo per tutta la durata dell'occupazione nell'area di operazioni del VII Corpo d'Armata A.U., dal 9 novembre 1917 \u00e8 occupato dalla 44\u00aa Sch\u00fctzen Division, in particolare dal 1\u00b0 Gebirgs Sch\u00fctzen Reggiment di Klagenfurt. Dal 15 dicembre 1917 ci fu un cambio di reparti. La 44\u00aa Schutzen Division, cedette il campo alla 48\u00aa Infaterie Division e il segmento di fronte da Via Correr a Via Montiron venne difeso dal 73\u00b0Jinfanterie Regment della 12\u00aa Gebirgsbrigade. Al momento della Battaglia del Solstizio, Salgareda vide schierata nel proprio tratto, di fronte, la 24^ Division, comandata dal Generale Urbarz, con le due brigate sottoposte, la 47^ e 48^ Srtumb. XXIV.\nSul fronte opposto, tra Sant'Andrea di Barbarana e Zenson di Piave, all'inizio di agosto 1918 \u00e8 operativa la Brigata \"Ionio\", che si alterna con gli uomini della Brigata \"Potenza\" fino al lancio dell'ultima offensiva.\nIl 24 ottobre 1918, la Brigata \"Ionio\", dopo alcuni tentativi andati a vuoto, con il 222\u00b0 riesce a rompere la resistenza Austro Ungarica e a oltrepassare il fiume, costituendo una testa di ponte a Salgareda: il 221\u00b0 riuscir\u00e0 per\u00f2 a raggiungerlo solamente a fine mese.\n\u00c8 il 30 ottobre 1918 quando la III Armata dell'Esercito Italiano, comandata dal Duca D'Aosta, con l'appoggio di una divisione fatta passare attraverso i ponti della X Armata e spinta verso sud, lungo il Piave, passa il fiume a Salgareda e libera il paese. Oltre 3000 prigionieri vengono catturati in quella giornata nella parte meridionale del Piave.\nSalgareda fu protagonista di un singolare episodio la notte di Natale del 1917, quando i soldati Austro-Ungarici che occupavano le trincee lungo il Piave iniziarono a suonare e cantare rivolgendosi ai soldati Italiani sulla sponda opposta a S.Andrea di Barbarana e pregandoli di accettare una tregua almeno per quella notte. Il loro canto \"O buoni italiani, lasciateci divertire tranquillamente in questa sera della vigilia di Natale! Non tirate! Non tirate alla nostra volta! Vedete? Anche le nostre batterie non tirano mica e da parecchie ore sono diventate mute! Divertitevi anche voi e buona notte!\" fu accolto con entusiasmo dai soldati italiani che accettarono l'invito e per una notte le armi ed i cannoni tacquero. L'episodio \u00e8 riportato nei diari di guerra del soldato Antonio Rotunno. Un analogo episodio era accaduto tre anni prima sul fronte Francese ed \u00e8 raccontato nel film \"Joyeux No\u00ebl - Una verit\u00e0 dimenticata dalla storia\" del regista Christian Carion. Quest'episodio, realmente accaduto, come riportato in un rapporto del 21\u00b0 Sch\u00fctzen Regiment, presente sul fronte in quella data, fu un espediente per ritirare con tranquillit\u00e0, senza la pressione dei reparti avversari, le truppe austroungariche che dal 12 novembre erano attestate nell'Ansa di Zenson e che da quel giorno era stato loro ordinato di ritirarsi per l'assenza di prospettive di consolidamento e di ampliamento del settore sino ad allora tenuto a prezzo di notevoli perdite umane.\nNulla o poco \u00e8 rimasto del vecchio centro abitato. La bellissima chiesa del XVI secolo costruita a ridosso dell'argine del fiume e che conteneva tra l'altro una pala di Palma il Giovane ed una attribuita al Tiepolo, \u00e8 rasa al suolo. Anche l'ottocentesca Villa Rebecca sar\u00e0 distrutta e rimarr\u00e0 miracolosamente in piedi soltanto l'oratorio.\nNel primo dopoguerra il paese sar\u00e0 ricostruito a 1\u00a0km dal fiume. Durante la 2\u00aa Guerra Mondiale, in villa Rebecca a Salgareda, si installer\u00e0 il comando tedesco \"Unter Abschnittes 3\u00b0\", mentre nella villa Carretta a Campodipietra il Comando \"Abschnitt 2\u00b0\"; nella notte tra il 26 e 27 aprile del 1945 i componenti di questi due Comandi verranno arrestati dai partigiani. Un'aliquota di soldati del Comando di Campodipietra che sfuggirono alla cattura, uccisero in via Conche il partigiano Nino Brusatin di Piavon di Oderzo, che militava assieme ai partigiani di Salgareda e che improvvidamente li aveva bloccati per arrestarli.\nNegli anni Sessanta il paese sar\u00e0 terra di emigrazione e solo con l'inizio degli anni Settanta inizier\u00e0 lo sviluppo dei primi insediamenti industriali. Oggi Salgareda, paese a vocazione viti-vinicola, con produzione di rinomati vini \u00e8 anche centro molto noto per la produzione di antine per mobili e prodotti per l'edilizia.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nGeografia antropica.\nOrganizzazione ecclesiastica.\nMentre la frazione capoluogo e quella di Campobernardo sono parrocchie della diocesi di Treviso, le frazioni di Campodipietra di Salgareda e di Arzeri dipendono dalla diocesi di Vittorio Veneto.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1907 il distacco di territori aggregati al comune di San Biagio di Callalta (Censimento 1901: pop. res. 51)."}
{"id": "37168", "revid": "125685452", "url": "https://it.wikipedia.org/wiki?curid=37168", "title": "San Fior", "text": "San Fior (\"San Fior\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nTerritorio.\nIl territorio del comune \u00e8 diviso tra colli (Castello Roganzuolo) e pianura (San Fior di Sopra, San Fior di Sotto), con un'altitudine che varia tra i 29 e i 120 m s.l.m. Le aree agricole, un tempo pi\u00f9 vaste, sono ancora la cifra di gran parte dell'area, dove la conformazione \u00e8 quella tipica dei \"pal\u00f9\".Nello specifico, il capoluogo San Fior di Sopra \u00e8 sviluppato ai piedi dei colli morenici della frazione Castello Roganzuolo e del comune di Colle Umberto; vi scorre un piccolo fiume, il Codolo.\nStoria.\nDurante la Prima guerra mondiale fu sede di un campo di aviazione austro-ungarico e di reparti tedeschi (dal 23 dicembre 1917 della Jasta 1 che rimane fino al 13 marzo 1918 e della Jasta 31 dal 3 gennaio 1918 13 marzo successivo). Fu sede delle Flik 52, Flik 72J e Flik 74J.\nMonumenti e luoghi d'interesse.\nArchitetture religiose.\nChiesa arcipretale di San Giovanni Battista.\nLa chiesa di San Fior, edificio sacro di grande importanza storico-artistica, nasce tra il V e VI secolo nell'area tra il fiume Codolo e l'attuale piazza Marconi, dove sorge il Municipio.\nL'attuale struttura con cupola \u00e8 novecentesca, in stile neogotico, costruita su progetto di Vincenzo Rinaldo a partire dall'edificio sacro preesistente.\nInternamente la chiesa ha una pala d'altare di valore, vanto della comunit\u00e0 parrocchiale di San Fior: il \"Polittico di San Giovanni Battista\" del Cima da Conegliano, opera composta da otto parti in un cassettone ligneo.\nAltre opere di valore sono:\nPer quanto riguarda la vecchia chiesa, ancora presente sul lato destro della nuova, nella quale \u00e8 incastonate, \u00e8 stata restaurata nel 1998, ridando splendore ad antichi affreschi. \nTomba della beata Mastena.\nNel cimitero di San Fior, adiacente alla parte absidale della chiesa e al giardino della Congregazione religiosa delle Suore del Santo Volto, fondata qui da Maria Pia Mastena, si trova una cappella, all'ingresso del camposanto, dove la beata era sepolta assieme a tutte le consorelle che hanno operato nella congregazione a San Fior.\nDal 2012 le \u00e8 stata predisposta una teca nella restaurata cappella della chiesa parrocchiale.\nChiesa di San Bernardino.\nSi tratta di un edificio di piccole dimensioni, situato lungo la Pontebbana, a pochi metri dal centro. Fu edificato nel XV secolo dalla comunit\u00e0 sanfiorese ed \u00e8 stato restaurato negli anni '90 del Novecento. La facciata a capanna presenta quattro aperture: il portale sovrastato da un piccolo timpano, due ampie finestre rettangolari ai lati e un piccolo rosone al centro. Il piccolo campanile si pone come continuazione della parte sinistra della facciata, con le sue quattro aperture a tutto sesto e la sommit\u00e0 appuntita culminante nella croce. Anche il lato che costeggia la strada statale presenta un ingresso murato e due finestre laterali.\nCappella Cadorin-Soldi.\nLa cappella Cadorin, dal 2002 di propriet\u00e0 del comune, \u00e8 parte del complesso di Villa Cadorin-Soldi, risalente al XIX secolo. Si tratta di una caratteristica architettura di valore storico-architettonico, ubicata presso borgo Can\u00e8.\nCapitelli.\nSono numerosi nel capoluogo, come in tutto il comune, i capitelli e i segni del sacro, sintomo di un secolare culto a livello popolare. In centro, nei vecchi borghi, nelle aree rurali, ma anche nei nuovi quartieri residenziali.\nNell'XI secolo \u00e8 stato posto in largo G.B.Cima, presso la chiesa arcipretale e a ridosso dell'Istituto del Santo Volto, un monumento dedicato alla beata Maria Pia Mastena, fondatrice della congregazione che l\u00ec ha sede.\nLa statua in bronzo \u00e8 dello scultore Michele Visentin.\nArchitetture civili e rurali.\nMunicipio.\nStruttura novecentesca che domina e forma davanti a s\u00e9, abbracciandola su due lati, la piazza centrale di San Fior, intitolata a Guglielmo Marconi. Il palazzo consta di due parti: quella centrale e quella laterale, a destra, rese adiacenti dalla sala polifunzionale. Ambedue le parti si dispongono su due piani: al piano terra un lungo portico sostenuto da agili colonnine fa da base al piano superiore, blocco compatto intonacato di bianco con a mezzo una fila di finestre quadrangolari. La parte centrale si differenzia per essere caratterizzata dalla forma semicilindrica sporgente sulla piazza e dall'altezza superiore (tre piani): essendo vitrea, essa d\u00e0 luminosit\u00e0 all'edificio sia internamente che esternamente.\nBorghi.\nCome in tutto il territorio comunale, i borghi sono i vecchi nuclei abitativi, attorno ai quali, pi\u00f9 o meno coerentemente alla conformazione di tali abitati, sono venute a costituirsi le moderne aree residenziali. Particolarmente numerosi sono a San Fior capoluogo, di cui essi costituiscono parte del patrimonio storico architettonico.\nCase rurali.\nNumerose sono le case rurali schedate nel comune di San Fior, a testimoniare l'economia di un passato quasi esclusivamente agricolo. Il loro stile architettonico si riscontra appartenere a una matrice comune, seppur con variazioni a volte sostanziali, ma sempre caratterizzanti e in armonia con le linee del paesaggio.\nVille venete.\nVilla Cadorin Soldi.\nLa villa pi\u00f9 grande del comune, circondata da una lunga cinta muraria all'interno della quale \u00e8 custodito un ampio parco privato, \u00e8 Villa Cadorin Soldi, presso Borgo Can\u00e8. Il complesso si compone di pi\u00f9 parti, venute a definirsi tra XIX e XX secolo, quando la villa era il vanto delle famiglie che ne erano proprietarie: prima i Cadorin (che ne vollero la costruzione), poi fino al secondo Novecento i Soldi.Oltre alla cappella gentilizia (comunale dal 2001), ben pochi tratti sono intuibili dall'esterno delle mura, se si eccettua una curiosa torretta di gusto novecentesco che spicca al di sopra delle alte fronde degli alberi secolari del parco.\nCasa Ongaro Marcon.\nPosta sull'incrocio centrale di San Fior, la facciata di Casa Ongaro d\u00e0 sulla Statale 13 Pontebbana. Si presenta su tre livelli: il secondo livello \u00e8 impreziosito centralmente da un terrazzino con trifora, le cui aperture presentano un mascherone in chiave di volta; le altre finestre, pi\u00f9 semplici e disposte ai lati, sono abbellite da cornici in pietra.A lato del corpo centrale della villa, una struttura annessa, ampiamente rimaneggiata nei secoli successivi al XVIII, al quale il complesso risale.\nCasa Pampanini.\nLungo la Statale 13, poco distante da villa Ongaro e di fronte al lato destro della chiesa di San Bernardino, si erge Casa Pampanini, edificio di tre piani a pianta centrale mostra linee armoniose e risale alla fine del XVII secolo. La facciata principale, che guarda sulla strada, \u00e8 timpanata ha una bifora centrale con balaustra che sovrasta l'originario portone principale, oggi murato. La facciata laterale centralmente ha un accesso al primo piano con scalinata.\nEx bacologico.\nL'imponente e elegante struttura del vecchio bacologico si incontra lungo la Strada Statale 13 Pontebbana, prima di entrare nel centro di San Fior, venendo da Conegliano.Il complesso consta di due parti: lo stabilimento e la villa padronale del fondatore, l'imprenditore Liberale De Nardi: egli, profondo conoscitore della materia bacologica e stimato a livello internazionale, fece di questa struttura un punto di riferimento nel campo della tratta dei bachi da seta.Le due strutture sono degli anni trenta e devono il loro aspetto attuale a numerosi rimaneggiamenti.Oggi il complesso \u00e8 interamente restaurato e riconvertito: la villa padronale \u00e8 una residenza privata; lo stabilimento ospita uffici di vario genere.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero l' della popolazione. Di seguito sono riportati i gruppi pi\u00f9 consistenti:\nGeografia antropica.\nFrazioni.\nOltre al capoluogo San Fior di Sopra, il comune ha due frazioni:"}
{"id": "37169", "revid": "2216089", "url": "https://it.wikipedia.org/wiki?curid=37169", "title": "San Pietro di Feletto", "text": "San Pietro di Feletto (\"San Piero d\u00e9 Fel\u00e9t\" in veneto) \u00e8 un comune italiano di abitanti della provincia di Treviso in Veneto. Si tratta di un comune sparso in quanto sede comunale non \u00e8 l'omonimo borgo ma quello di Rua di Feletto.\nGeografia fisica.\nIl comune di San Pietro di Feletto \u00e8 collocato sulle colline moreniche a nord ovest di Conegliano. Tali colline sono coperte di vigneti, soprattutto del vitigno prosecco, che in quest'area ha denominazione di origine controllata.Tra la vegetazione si segnalano boschi di robinie e di castagni.Il paese di San Pietro, localit\u00e0 amena e naturalisticamente rilevante, \u00e8 poi caratterizzato dalla presenza di numerose case rurali, sparse sulla superficie flessuosa delle colline dominate dall'antica pieve di San Pietro; nell'area pianeggiante retrostante quest'ultima, invece, hanno sede villette ed abitazioni di recente fattura, che costituiscono la zona residenziale del paese.\nStoria.\nIl toponimo Feletto deriva dal latino \"filix\" \"felce\", in riferimento alla boscosit\u00e0 del territorio.\nLa storia del comune inizia probabilmente attorno al VII-VIII secolo quando fu eretta la chiesa di San Pietro, forse sulle rovine di un tempio pagano. Il luogo sacro, attorno al quale si form\u00f2 un primo nucleo abitato, divenne rapidamente sede di una potente pieve, la cui giurisdizione si estendeva, oltre che sul Feletto, anche su Formeniga, Collalbrigo e Refrontolo. Attorno all'XI secolo essa veniva donata al vescovo di Belluno, per passare poi alla consorteria di Conegliano. Seguir\u00e0 poi le sorti di quest'ultima passando pi\u00f9 tardi alla Serenissima.\nMonumenti e luoghi d'interesse.\nArchitetture religiose.\nPieve di San Pietro.\nSi tratta di una delle pievi pi\u00f9 antiche e preziose della marca trevigiana, posta in un luogo panoramico da cui lo spettacolo paesaggistico \u00e8 paragonabile solo a quello visibile dalle terrazze delle pievi di Castello Roganzuolo o di Rolle.La chiesa, risalente all'XI secolo, si presenta con una facciata a salienti, davanti alla quale si apre un ampio porticato medievale, sotto il quale sono custoditi cinque preziosi affreschi: \"Sant'Antonio Abate\", \"Vergine col Bambino\", \"Vergine con Santi\", \"Sacrificio di Caino e Abele\", \"Cristo della Domenica\".L'interno, a tre navate, contiene affreschi eseguiti tra il XII e il XV secolo: i pi\u00f9 antichi sono nella parte sinistra della navata centrale e sopra l'arco dell'abside. Il catino absidale \u00e8 dominato da un grande \"Cristo Pantocratore tra la Vergine e San Pietro\" del XIII secolo. I restanti affreschi sono del XV secolo: tra essi quelli che fanno da cornice alla cappella gotica di San Sebastiano, sede del battistero e angolo pi\u00f9 suggestivo della pieve.Tutti i dipinti hanno beneficiato di un completo restauro tre 1998 e 2002, il quale consente oggi di godere delle suggestioni coloristiche originarie.\nChiesa di Santa Maria.\nLa chiesa della frazione Santa Maria di Feletto \u00e8 un edificio cinquecentesco, posto in luogo panoramico, rivolto sui colli del Collalto.\nChiesa di San Michele.\nL'attuale edificio, che funge da chiesa della frazione di San Michele di Feletto, \u00e8 il rifacimento di una chiesa esistente gi\u00e0 dal Trecento. Di piccole dimensioni, si trova lungo la strada che collega Par\u00e8 e Santa Maria. All'interno \u00e8 custodita un'opera attribuita a Palma il Giovane e realizzata nel XVI secolo.\nChiesa di Rua ed eremo camaldolese.\nLa chiesa della frazione di Rua nacque nel Seicento assieme al complesso di un grande eremo camaldolese, di cui era parte: l'aspetto attuale \u00e8 frutto di modifiche che nei secoli ne hanno ampliato le dimensioni.\nL'eremo camaldolese risale al 1670 e fu soppresso nell'Ottocento da Napoleone: attualmente ne restano solo alcune parti, tra cui 4 celle, il refettorio e l'albergo dei poveri, dove ha sede il municipio.\nChiesa di Bagnolo.\nLa chiesa di Bagnolo \u00e8 un edificio sacro moderno e di piccole dimensioni: la facciata a capanna \u00e8 aperta da un portale a tutto sesto e da un rosone; sulla sommit\u00e0, percorsa da un cornicione dentellato, sono presenti, al centro, una croce e, ai lati, due pinnacoli. L'interno \u00e8 a una navata e disadorno. Esternamente, presso l'adiacente cimitero, c'\u00e8 un piccolo campanile, di epoca precedente, la cui cella campanaria \u00e8 aperta da bifore a tutto sesto.\nL'organo impiantato dal maestro organaro Alessandro Girotto nel 1988 proviene dall'Istituto Farina di Vicenza Delle suore Dorotee\nCapitelli.\nA San Pietro di Feletto:\nArchitetture civili e rurali.\nVille venete.\nDi seguito \u00e8 proposto un elenco delle ville venete presenti sul territorio comunale di San Pietro:\nBorghi e case rurali.\nFino alla met\u00e0 del XX secolo, San Pietro era composto principalmente da borghi: tra essi Borgo Doimo, Borgo Lozzo, Borgo Anese, Borgo Antiga ecc.\nCopiose sono anche le tipiche architetture rurali sparse sul territorio agricolo del comune, di diverse epoche e con diverse tipologie, tutte ascrivibili al modello pi\u00f9 diffuso nell'area, con abitato a pianta rettangolare disposto su tre livelli e uno o pi\u00f9 annessi rustici di dimensioni inferiori.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. L'unica comunit\u00e0 di una certa consistenza \u00e8 quella romena, con 36 appartenenti.\nIstruzione.\nScuole.\nNel comune hanno sede due scuole materne paritarie (una a Santa Maria e una a Bagnolo), tre scuole elementari statali (una a Rua, una a Bagnolo e una Santa Maria) e una scuola media statale (a Rua).\nGeografia antropica.\nFrazioni.\nSan Pietro di Feletto, oltre all'omonimo borgo, ha quattro frazioni:\nOltre alle frazioni, si ricorda la presenza di diverse altre localit\u00e0, tra le quali la localit\u00e0 Moro (quartiere di collegamento con il comune di Conegliano) e Crevada (abitato condiviso col comune con Susegana).\nEconomia.\nL'economia di San Pietro di Feletto \u00e8 tradizionalmente fondata sulla viticoltura e la produzione del vino bianco: questo comune infatti fa parte della Denominazione del Conegliano Valdobbiadene Prosecco Superiore DOCG.\nLa ricchezza paesaggistica dei colli fa essere quest'area oggetto di turismo culturale, oltre che enogastronomico.\nNell'area di Crevada ha sede anche una zona industriale.\nLa presenza di boschi legava un tempo l'economia di San Pietro alla produzione di legname.\nSport.\nCiclismo.\nNel 2010 \u00e8 stato ufficialmente \"battezzato\" il muro di Ca' del Poggio, una salita lunga 1150 m con pendenza media del 12.7% e pendenza massima del 18%. La salita, molto nota nell'ambiente ciclistico, \u00e8 stata attraversata da varie edizioni del Giro d'Italia."}
{"id": "37171", "revid": "322321", "url": "https://it.wikipedia.org/wiki?curid=37171", "title": "San Vendemiano", "text": "San Vendemiano (\"San Vendem\u00e0n\" o, per metatesi, \"San Devem\u00e0n\" in veneto) \u00e8 un comune italiano di abitanti della provincia di Treviso in Veneto.\nStoria.\nIl territorio, gi\u00e0 coinvolto nella centuriazione romana, pass\u00f2 poi sotto i Longobardi. Sconfitti nel 774 dai Franchi, divenne feudo del vescovo-conte di Ceneda sotto la giurisdizione della pieve di San Fior. Da questo punto si staccava la Via Alemagna diretta a Dobbiaco. Questa strada si distaccava dalla Via Norica.\nNel 1170 segu\u00ec le sorti di Conegliano e pass\u00f2 sotto il comune di Treviso. Un documento del 1261 testimonia che all'ottavo \"centenaro\" appartenevano le regole di Santo Stefano di Montesella, San Giorgio di Montesella, San Nicol\u00f2 di Montesella, San Vendemiano, Crusniga, Saccon e Fossamerlo, mentre al sesto apparteneva la regola di Zopp\u00e8. Nel 1314, invece, sono citate le regole di San Vendemiano, Crusniga, Lacere, Fossamerlo e Zopp\u00e8, ancora sotto la pieve di San Fior.\nNel 1339 San Vendemiano diviene parte della Serenissima rimanendovi, con alterne vicende, sino al 1797. Questo periodo di stabilit\u00e0 e benessere economico e sicurezza militare permise un relativo sviluppo economico legato all'insediamento di latifondisti veneziani, quali i Lippomano. Allora il territorio rientrava nella podesteria di Conegliano.\nDopo la parentesi napoleonica, San Vendemiano diventa definitivamente parte del Regno Lombardo-Veneto e il 4 aprile 1861 viene istituito il Comune, coincidente con l'attuale.\nMonumenti e luoghi d'interesse.\nLe chiese.\nIl comune di San Vendemiano consta di tre parrocchie, dunque ha tre chiese principali.\nSan Vendemiale vescovo.\nDislocata nel centro del paese capoluogo, fu edificata tra il 1788 e il 1793 e consacrata nel 1824.\nSan Pietro in Vincoli.\nEdificio ricco di storia, \u00e8 la parrocchiale della frazione Zopp\u00e8, costruita nel tardo XVI secolo e successivamente ampliata, rimaneggiata e abbellita internamente da nuove opere d'arte.\nSanti Felice Papa e Rocco.\n\u00c8 la chiesa di Saccon, dal 1952 parrocchia. Si tratta di un edificio recente, edificato nel 1961.\nVille venete.\nL'IRVV segnala la presenza, sul territorio di San Vendemiano, di due ville venete, Villa Lippomano e Villa Vettori; tuttavia si segnalano, a Zopp\u00e8, anche Villa Perini-Cettolin, Villa Luzzatti e infine Villa Parini.\nVilla Lippomano.\nSituata presso Monticella, quartiere e colle di Conegliano, confinante con San Vendemiano, essa \u00e8 la maggiore villa veneta di San Vendemiano e una delle pi\u00f9 importanti della zona.\nL'area in cui sorge \u00e8 costituita da una collina coperta di viti, dove due viali alberati conducono alla sommit\u00e0, sulla quale si erge elegante l'edificio secentesco, attribuito dalla tradizione a Baldassarre Longhena e avente al suo interno un salone da ballo riccamente decorato da stucchi ed affreschi.\nVilla Vettori.\nEdificio ottocentesco situato ai margini del centro abitato di Zopp\u00e8, Villa Vettori \u00e8 un tardo esempio di villa veneta, peraltro in cattivo stato di conservazione ed inserita oggi in un contesto fortemente degradato paesaggisticamente, che ne compromette irrimediabilmente l'assetto storico.\nAree naturali.\nLe aree di maggior valore naturalistico del comune riguardano l'estremit\u00e0 nord del comune, dove si estendono i rilievi della \"Calpena\", zona a prevalenza agricola, e l'estremit\u00e0 sud-est, al confine con San Fior di Sotto, dove in localit\u00e0 Zopp\u00e8 ha importanza la presenza del paesaggio peculiare dei pal\u00f9, ricco di risorgive, ma compromesso nel suo assetto dal passaggio dell'autostrada A27.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nSport.\nL'Associazione Calcio San Vendemiano si costituisce nel 1966 su iniziativa di alcuni sportivi, guidati dall'opera appassionata e carismatica di Eugenio De Ronchi, che fu il primo Presidente, fra i quali: Gianfranco Pol (Vice Presidente), Primo De Ronchi, Alberto Filippin, Giuseppe Carlin, Giuseppe Corrocher, Oscar Ghirardi, Angelo (Lino) Biasin, Renzo Camerin (che \u00e8 stato il primo allenatore), Angelo Da Lozzo (primo capitano), Maurizio Furlan, Giovanni Furlan. All'inizio, la mancanza di un campo sportivo ne limita l'attivit\u00e0, costringendo la squadra a giocare le partite interne sul campo periferico di Conegliano.\nLa stagione 1966/1967 vede la partecipazione ai campionati provinciali juniores ed allievi, con risultati sorprendenti. Successivamente, con la possibilit\u00e0 di giocare sul proprio campo, inizia la partecipazione al campionato dilettanti di terza categoria, arrivando nel corso degli anni fino alla prima categoria. \nI primi colori sociali sono nero-verde, successivamente sostituiti da biancorosso.\nAl termine della stagione 2003/2004 avviene la fusione col Calcio Conegliano, dando vita all'Union CSV, unione non condivisa da moltissimi sportivi, che vedono in questa operazione la cancellazione della storia quasi quarantennale della loro societ\u00e0. \nNel 2011 termina l'avventura dell'Union CSV, a seguito della retrocessione in 1.a Categoria. \nNel 2012 viene rifondata la squadra di calcio ACD San Vendemiano che gioca nel campionato di 2\u00aa Categoria.\nTra i giocatori usciti dal suo vivaio il pi\u00f9 noto \u00e8 Alessandro Del Piero."}
{"id": "37172", "revid": "125140386", "url": "https://it.wikipedia.org/wiki?curid=37172", "title": "Hewlett-Packard", "text": "Hewlett-Packard (in acronimo HP) \u00e8 stata una multinazionale statunitense dell'informatica attiva sia nel mercato dell'hardware (dai personal computer ai server e, nel mercato di massa, per le stampanti per le quali \u00e8 uno dei maggiori produttori mondiali) che in quello del software e dei servizi collegati all'informatica.\nAd inizio 2011 era il primo produttore mondiale di computer portatili per unit\u00e0 vendute.\nNel 2015 la societ\u00e0 si \u00e8 divisa in due dando origine ad HP Inc. attiva nel mercato dei PC e delle stampanti e Hewlett Packard Enterprise che fornisce servizi per \"data center\" e grandi imprese.\nDalla Hewlett-Packard sono nate le aziende Hewlett Packard Enterprise, DXC Technology, Micro Focus, Broadcom.\nStoria.\nLa creazione e i primi brevetti.\nLa societ\u00e0 nata come produttrice di componenti elettroniche, fu fondata da Bill Hewlett e David Packard, due ingegneri elettronici laureatisi a Stanford, nel 1939; la prima sede fu un piccolo garage in legno sul retro della casa dove abitava David Packard con la moglie, al numero 367 della Addison Avenue, a Palo Alto, in California.\nIl primo prodotto dell'azienda fu un oscillatore audio (l'HP 200A), coperto da brevetto, che Walt Disney nel 1940 sfrutt\u00f2 per verificare la sonorizzazione di Fantasia, il lungometraggio d'animazione che per primo utilizz\u00f2 la stereofonia nei cartoni animati. Da notare, come curiosit\u00e0, la nomenclatura dell'apparecchio: i due ingegneri scelsero appositamente di numerare il componente \"200a\" in maniera che non sembrasse essere il primo e che in precedenza fossero stati prodotti altri modelli. Il colore scelto per l'estetica dei propri prodotti fu il \"verde militare\", nei decenni, per i prodotti di fascia alta rimase fedele a questo colore.\nLe innovazioni e gli standard tecnologici.\nL'azienda progred\u00ec rapidamente ampliando la propria importanza, diventando leader mondiale nel campo della strumentazione elettronica coprendo anche il settore informatico con prodotti hardware all'avanguardia, ad essa si deve l'introduzione sul mercato dello standard di comunicazione IEEE 488, utilizzato universalmente per interfacciare i computer con gli strumenti di misura elettronici, e che fu concesso in licenza ad altre imprese, come la Commodore International che us\u00f2 la tecnologia su alcune delle macchine di propria produzione\nLa divisione \"HP Associates\", creata intorno al 1960, fu fondata in collaborazione con un altro ricercatore ex-Bell Labs Mohamed M. Atalla, e sviluppava componenti a semiconduttore principalmente per uso interno. che lavor\u00f2 come Direttore della Ricerca sui Semiconduttori. Gli strumenti da laboratorio e calcolatrici HP furono tra i primi prodotti ad utilizzare i componenti a semiconduttore della HP Associates.\nI primi computer e le calcolatrici.\nLa produzione di calcolatori scientifici, iniziata col modello HP-9100 nel 1968 (il quale presentava diverse similarit\u00e0 con la Programma 101) e continuata con la serie HP-9800 a partire dal 1971, conobbe un successo di dimensioni globali. Un grande ruolo di questo successo lo gioc\u00f2 la stretta collaborazione con la nascente industria dei dispositivi a semiconduttori: ad esempio, fu in questa stessa serie che si utilizz\u00f2 la prima DRAM in un prodotto commerciale per la prima volta. Il modello di maggior successo di questo periodo fu l'HP-9825.\nNel 1972 fu lanciata la prima calcolatrice scientifica portatile, la HP-35.\nNel 1987 il vecchio garage dove l'impresa mosse i primi passi \u00e8 stato dichiarato monumento nazionale dello stato della California e la \"Valle di Santa Clara\" \u00e8 nel frattempo diventata, grazie alla massiccia presenza di numerose altre aziende del settore, la cosiddetta \"Silicon Valley\".\nNel 1991 introduce HP 95LX, il primo pocket computer MS-DOS.\nNel 1999 l'intero settore degli strumenti elettronici viene scorporato e trasferito a una societ\u00e0 nata allo scopo, Agilent Technologies.\nLa fusione con Compaq e le crisi.\nNel 2002, in seguito alle decisioni dell'allora CEO Carly Fiorina, HP si fonde con Compaq.\nCome conseguenza di questa e di altre scelte che la mettono in contrasto con il consiglio di amministrazione e con gli azionisti di riferimento, Carly Fiorina, nel 2005, viene rimossa dall'incarico.\nNel 2008 HP acquista per 13,9 miliardi di dollari l'Electronic Data Systems.\nIl 12 aprile 2010 HP ha annunciato di aver completato l'acquisizione di 3Com per $2,7 miliardi di dollari.\nIl 28 aprile 2010 la societ\u00e0 di Palo Alto ha reso nota l'acquisizione di Palm per $1,2 miliardi di dollari.\nAll'acquisizione di nuove aziende e mercati, HP alterna annunci di riduzione del personale. Nel 2005 l'azienda aveva infatti annunciato un taglio di 15.000 posti, nel 2008 viene annunciata un'ulteriore riduzione di 25.000 posti (di cui 9.000 nella regione EMEA); a giugno 2010 viene infine reso noto un piano per la riduzione di altri 9.000 posti. A tali riduzioni, sono corrisposte delle politiche assunzionali che hanno elevato il livello di turnover.\nIl 6 agosto 2010 l'allora CEO Mark Hurd si dimette a seguito delle accuse di molestie da parte di un ex collaboratrice della societ\u00e0. Gli subentrer\u00e0 Leo Apotheker, ex CEO della SAP.\nIl 1\u00ba luglio 2011 HP lancia il Touchpad, un tablet, basato sul sistema operativo WebOS 3.0. Tuttavia il prodotto non incontra i favori del mercato e gi\u00e0 il 5 agosto il prezzo di listino viene tagliato di 100 dollari. Il 18 agosto \u00e8 ufficialmente ritirato dal mercato.\nNello stesso periodo varie fonti sostengono che HP sarebbe intenzionata a dismettere anche la produzione di personal computer (desktop e notebook).\nNel 2013 la Hewlett-Packard ha messo in vendita i primi tablet muniti di sistema Android (Jelly Bean,4.0 e 4.1), come l'HP Slate 7\nLo scorporo.\nNell'ottobre del 2014, viene annunciato il progetto di suddivisione in due societ\u00e0: \"Hewlett Packard Enterprise\", focalizzata sulla fornitura di hardware e servizi alle aziende, e \"HP Inc.\", destinata a concentrare le operazioni per il mercato end-user: stampanti e PC. Il 1\u00ba novembre 2014 \u00e8 stata completata la separazione formale fra Agilent e Keysight Technologies, tutte le attivit\u00e0 di misurazione elettronica sono di fatto esclusiva competenza di Keysight Technologies, lasciando Agilent con i prodotti chimici e tecnologia di bioanalisi.\nIl 1\u00ba novembre 2015, come annunciato in precedenza, Hewlett-Packard ha cambiato nome in HP Inc. e ha creato una societ\u00e0 sussidiaria, \"Hewlett Packard Enterprise\", mediante il trasferimento di parte delle attivit\u00e0 della societ\u00e0 maggiore.\nAttivit\u00e0 e prodotti.\nTra i suoi prodotti si annoverano notebook, desktop, tablet PC, stampanti e scanner per computer. La Hewlett-Packard \u00e8 stata tra le aziende leader, a livello mondiale, nel campo dell'innovazione tecnologica per quanto riguarda notebook e portatili: risale al gennaio 2009 la presentazione dell'HP TouchSmart, il primo computer portatile mai prodotto con schermo \"touch screen multitouch\".\nUn altro motivo per cui Hewlett-Packard \u00e8 diventata famosa deriva dal fatto che nei suoi laboratori Alexander Stepanov e Meng Lee crearono la Standard Template Library (STL). Essa prende il nome dalle loro ricerche nel campo della programmazione generica, a cui diede un contributo significativo anche David Musser, che ora fa parte dello standard ANSI-ISO.\nNel corso del CES 2009 ha ricevuto un altro prestigioso riconoscimento per l'innovazione tecnologica e di alta qualit\u00e0 che premia gli sforzi dell'azienda nel settore della qualit\u00e0 e dell'innovazione nel campo dei PC Notebook."}
{"id": "37173", "revid": "322321", "url": "https://it.wikipedia.org/wiki?curid=37173", "title": "San Zenone degli Ezzelini", "text": "San Zenone degli Ezzelini (\"San Xenon\", \"San Denon\" o \"San \u00f0enon\" in veneto) \u00e8 un comune italiano di abitanti della provincia di Treviso in Veneto.\nGeografia fisica.\nIl territorio \u00e8 pianeggiante a nord e a sud, ma al centro \u00e8 attraversato da una serie di modesti rilievi, ultime propaggini dei colli Asolani. L'altitudine massima \u00e8 la cima del colle San Lorenzo (245 m s.l.m.), all'estremit\u00e0 occidentale; seguono, procedendo verso est, il Coll'Alto (236 m) e il monte Castellaro (220 m). Il capoluogo si adagia sulle pendici meridionali dei colli, mentre Liedolo \u00e8 stretto tra il San Lorenzo e il Coll'Alto. Ca' Rainati, invece, si trova all'estremit\u00e0 sud, completamente in pianura; qui, al confine con Riese Pio X, si ravvisa l'altitudine minima: 76 m.\nNumerosi i corsi d'acqua, ma nessuno \u00e8 particolarmente rilevante: si cita il torrente Giaretta, che lambisce San Zenone e Ca' Rainati.\nStoria.\nLe origini.\nCome provano i reperti, il territorio di San Zenone fu abitato sin dalla preistoria. Si tratta di utensili in pietra, come raschiatoi e armi, che fanno intuire la presenza di una \"fabbrica\" neolitica (5.000-2.500 a.C.). Si suppone, infatti, che nella zona asolana si trovassero gli insediamenti pi\u00f9 importanti dell'attuale Trevigiano, mentre la pianura sottostante era pressoch\u00e9 disabitata per la presenza di foreste.\nI secoli successivi videro l'arrivo dei Protoliguri che portarono innovazioni nella tecnica, tra cui la fusione dei metalli. Successero loro gli Euganei e, infine, i Veneti\nL'epoca romana.\nDall'inizio del IV secolo a.C. i Veneti entrarono in contatto con i Romani, divenendone fedeli alleati. A partire dal II secolo a.C. la regione divenne definitivamente parte della Repubblica romana.\nLa zona, assegnata al \"municipium\" di Asolo, aveva importanza strategica e venne valorizzata attraverso la centuriazione e la costruzione di due importanti arterie stradali: la via Postumia e la via Aurelia. In tutto il comune abbondano i reperti dell'epoca, in particolare lapidi e resti di abitazioni.\nL'alto medioevo.\nAnche dopo la caduta dell'Impero Romano la zona mantenne il suo ruolo chiave dal punto di vista militare. In questo periodo il colle di San Zenone fu probabilmente fortificato, nell'ambito di un pi\u00f9 vasto sistema difensivo realizzato dai Longobardi. Fu forse la presenza del castello a portare allo sviluppo di un insediamento con una chiesa. Si ritiene che quest'ultima dipendesse inizialmente dalla pieve di Sant'Eulalia, ma verso il X secolo doveva aver assunto autonomia ecclesiastica: nel 1152, tra le dipendenze del vescovo di Treviso, \u00e8 infatti citata la \"plebem S. Zenonis cum medietate castri et pertinentiis suis\".\nIl basso medioevo.\nNel 1036, al seguito dell'imperatore Corrado il Salico, giunse in Italia Ezzelo, capostipite della potente casata degli Ezzelini. Successivamente, venne investito di vari feudi distribuiti ai piedi del Grappa: tra questi \u00e8 anche San Zenone.\nSuo discendente fu il noto Ezzelino III, capo ghibellino che alla met\u00e0 del Duecento era riuscito ad unificare sotto di s\u00e9 tutto il Veneto sino a Brescia. Sconfitto e imprigionato nel 1259, mor\u00ec tragicamente, pare, per sua volont\u00e0; il suo impero si disgreg\u00f2 rapidamente e il fratello Alberico, suo principale alleato, fu costretto a rifugiarsi nel castello di San Zenone. Nemmeno un anno dopo veniva assediato da una lega di varie citt\u00e0 guelfe: venne cos\u00ec imprigionato, torturato e ucciso, sorte che tocc\u00f2 a tutta la sua famiglia.\nDal 1314 San Zenone risulta essere tornata sotto il controllo trevigiano.\nLa Serenissima.\nNel 1339 la Repubblica di Venezia sottomise a s\u00e9 il Trevigiano. In quello stesso anno fu istituita la podesteria di Asolo, a cui furono assegnate anche San Zenone e Liedolo. Solo nel 1388, tuttavia, la conquista della Serenissima si pot\u00e9 dire definitiva.\nA parte la parentesi della guerra della Lega di Cambrai, il dominio veneziano port\u00f2 un lungo periodo di stabilit\u00e0 politica, a vantaggio dell'economia e del benessere (seppur relativo) della popolazione.\nIl periodo napoleonico e il Regno Lombardo-Veneto.\nNel 1797 Napoleone pone fine alla Serenissima. Segu\u00ec un periodo di instabilit\u00e0 che vide il Veneto passare dapprima all'Austria, poi di nuovo alla Francia e infine ancora all'Austria (ora elevatasi ad Impero) che nel 1815 istitu\u00ec il Regno Lombardo-Veneto.\nIl Regno d'Italia.\nNel 1866 San Zenone passa, come tutto il Veneto, al Regno d'Italia.\nIn questo periodo viene completata la costruzione della nuova chiesa parrocchiale, in quanto la precedente era pericolante.\nSimboli.\nLo stemma comunale, adottato sin dal 1889, rappresenta la torre di San Zenone, torre dell'antico castello medioevale. Lo struzzo crestato con il ferro di cavallo \u00e8 il cimiero che ricorre nello stemma degli Ezzelini.\nIl comune adotta anche un gonfalone, recante le medesime insegne dello stemma.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nCultura.\nIstruzione.\nNel Comune sono presenti istituzioni prescolastiche, scolastiche primarie e secondarie di primo grado. La scuola secondaria di primo grado di una certa rilevanza per il Comune \u00e8 l'Istituto Comprensivo Statale.\nMedia.\nA San Zenone ha la sede una piccola emittente radiofonica locale, Radio Luce, che trasmette dal 1982 per la provincia di Treviso e Vicenza su FM 103,3 MHz. Radio Luce fa riferimento alla Parrocchia ed \u00e8 gestita dalla cooperativa \u201cFraternit\u00e0 Cristiana di San Zenone\u201d con il preziosissimo apporto del volontariato.\nAree naturali.\nIl Parco Naturale Oasi San Daniele si trova nella zona pi\u00f9 settentrionale del comune di San Zenone degli Ezzelini, ai confini con i comuni di Borso del Grappa e Mussolente.\nL'Oasi San Daniele non \u00e8 un parco pubblico: qui l'ambiente \u00e8 in corso di rinaturalizzazione, piante e animali non vengono disturbati in alcun modo per consentire il recupero dell'equilibrio biologico. L'Oasi si connota come area con finalit\u00e0 di protezione ed educazione ambientale.\nAmministrazione.\nAltre informazioni amministrative.\nIl predicato \"Degli Ezzelini\" \u00e8 stato aggiunto nella denominazione del comune con la delibera del consiglio comunale del 15 febbraio 1867 e approvato con Regio Decreto del 10 novembre 1867, n. 4098."}
{"id": "37174", "revid": "322321", "url": "https://it.wikipedia.org/wiki?curid=37174", "title": "Santa Lucia di Piave", "text": "Santa Lucia di Piave (\"Santa Luthia de la Piave\" in veneto) \u00e8 un comune italiano di abitanti della provincia di Treviso in Veneto.\nStoria.\nPeriodo Romano.\nSanta Lucia di Piave \u00e8 un antico insediamento romano (III sec. d.C.). Durante gli scavi archeologici del '54 e del 2008 sono state ritrovate fondazioni attribuibili a modesti opifici e alcune sepolture ad inumazione in laterizio. Il sito, che probabilmente si estendeva sino alla vicina chiesa, si presenta come crinale, seppure di poco rialzato, rispetto al resto del territorio e a fianco di quello che pare essere un paleo alveo di un antico affluente del Piave, corrispondente all'attuale via Foresto, che assicurava il rifornimento di acqua.\nLa corte di Lovadina.\n\u00c8 un paese ricco di storia, in quanto passaggio obbligatorio per coloro che attraversavano il Piave nel punto pi\u00f9 accessibile del territorio: il guado di Lovadina, passo obbligato tra il Nord e il sud dell'Europa e consueto punto di incontro per le primitive attivit\u00e0 legate alla pastorizia, al bestiame e poi al commercio, nei pressi dell'antica direttrice romana Claudia Augusta Altinate.\nPrima degli anni 958-959 il territorio di Santa Lucia era gi\u00e0 compreso tra le Ville del territorio soggetto alla \"Corte di Lovadina\".\nLa Via Hungarica e le strade romane.\nNel territorio c'era una crocevia chiamata \"Boccadistrada\" (da questo nome deriva una delle attuali localit\u00e0 del comune: Bocca di Strada). Questo crocevia aveva anche una diramazione per la Via Hungarica, che portava a Oderzo (l'antica Opitergium romana), a Feltre e a Trento.\nFiera di Santa Lucia: origini.\n\u00c8 di antichissime origini storiche la Fiera di Santa Lucia, nota oltre i confini del Veneto. La posizione geografica della Fiera favoriva gli scambi commerciali, essendo sita in prossimit\u00e0 dell'Ongaresca, una delle principali vie di grandi comunicazioni di massa del tempo, e del guado di Lovadina. In merito alla documentazione, il movimento Fiere di Santa Lucia trovano il loro primo riscontro negli Statuti del Comune di Treviso del 1313; anche se alcuni storici farebbero risalire le origini del mercato santalucese intorno al 661 d.C. La Fiera era famosa soprattutto come mercato di cavalli, asini e buoi, ovini, suini e per il commercio della canapa e della lana. Anticamente, aveva luogo all'ottava della festa dei Santi e trasferita in seguito al 13 dicembre, tanto da identificarsi non solo come manifestazione commerciale ma anche come festa religiosa.\nNel Medioevo.\nNel Medioevo il Paese era sotto il controllo del Conte di Collalto, ed il suo nome era Sub Silva, \"Sotto Selva\", dovuto alla presenza di un bosco molto esteso. Il nome Santa Lucia \u00e8 stato attribuito nel 1312; a quel tempo il comune era sotto il controllo dei conti di Collalto del castello di San Salvatore (che si trova a Susegana).\nXIX secolo.\nSanta Lucia \u00e8 stata anche interessata da avvenimenti storici di vasta portata a livello nazionale, quale la battaglia sul Piave (1809), con la ripresa della guerra tra Austria e Francia. Il conflitto bellico, risoltosi in favore delle truppe napoleoniche, ha coinvolto anche il territorio di Santa Lucia, in quanto l'offensiva decisiva si ebbe tra la localit\u00e0 Mandre e le case Buosi-Vendrame al Molino della Campana.\nSimboli.\nLo stemma e il gonfalone di Santa Lucia di Piave sono stati concessi con decreto del presidente della Repubblica del 27 gennaio 2012.\nIl gonfalone municipale \u00e8 un drappo di giallo con la bordatura di rosso.\nMonumenti e luoghi d'interesse.\nChiesa parrocchiale.\nEdificio risalente al 1878 (anno dell'inaugurazione, mentre la prima pietra \u00e8 del 1870), la chiesa di Santa Lucia \u00e8 un esempio di architettura neogotica: si presenta con una facciata a salienti coronata da dei pinnacoli e con un grande portale ogivale. Di estremo interesse l'organo, costruito nel 1882 dall'organaro veronese Gaetano Zanfretta. La chiesa \u00e8 affiancata, a destra, dal campanile (inaugurato nel 1926), alto 76 metri e anch'esso caratterizzato da linee gotiche. \u00c8 praticamente una copia al campanile di Bannia di Fiume Veneto (PN).\nLa chiesa \u00e8 stata riccamente decorata all'interno intorno agli anni trenta, sotto la guida dell'arch. Domenico Rupolo e per opera quasi interamente di artisti santaluciesi. Tra questi spicca certamente il beato Claudio Granzotto (nato a Santa Lucia nel 1900 e qui vissuto per gran parte della sua vita) a cui si deve il bellissimo protiro, la celebre acquasantiera e la statua di S. Lucia (la cui immagine \u00e8 ora riportata anche nello stemma comunale). Altro noto artista santaluciese che vi ha lavorato \u00e8 stato il pittore Giuseppe Modolo. Grande merito per la bellezza di questa chiesa, orgoglio del paese, va certamente al parroco mecenate mons. Vittorio Morando (parroco dal 1910 al 1965), intorno al quale and\u00f2 formandosi un vero e proprio vivaio di artisti.\nChiesa di San Martino di Sarano\nEdificio di piccole dimensioni e di antica origine, ricostruito nel 1865 sulle basi di una chiesa precedente. All'esterno: la facciata con il rosone centrale e il timpano. All'interno: un'unica navata sotto una volta a botte, tabernacolo in marmo di Carrara e la pala del pittore Pietro Antonio Novelli (1729-1804).\nSantuario del Ramoncello\nEdificato per ordine del conte Rambaldo e inaugurato nel 1628. Il santuario sorge dove, secondo la tradizione, \u00e8 apparsa la Madonna a una giovane sordomuta, in seguito guarita. \u00c8 composto da tre edifici sacri: un capitello votivo, un oratorio privato edificato dai Collalto e l'attuale chiesa neoclassica.\nLa Filanda\nLa Filanda, azienda della famiglia Ancillotto, nasce nell'Ottocento per la lavorazione di canapa e lino destinata alla creazione di funi per il mercato portuale di Venezia. Nel 1907, con il rinnovamento dei macchinari, diventa un'importante industria serica per l'economia del paese. Nel 1956 l'attivit\u00e0 si conclude con lo smantellamento degli impianti. Attualmente gli edifici ospitano mostre e fiere.\nVille venete.\nDi seguito si elencano alcune ville venete presenti sul territorio comunale di Santa Lucia di Piave:\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nAmministrazione.\nAltre informazioni amministrative.\nLa denominazione del comune fino al 1867 era Santa Lucia."}
{"id": "37175", "revid": "322321", "url": "https://it.wikipedia.org/wiki?curid=37175", "title": "Sarmede", "text": "S\u00e0rmede (\"S\u00e0rmede\" in veneto) \u00e8 un comune italiano di abitanti della provincia di Treviso in Veneto.\nDel comune di Sarmede fanno parte anche le frazioni di Borgo Canalet, Borgo Chiari, Borgo Floriani, Borgo Moneghe, Borgo Pal\u00f9, Case Cadorin, Case dal Cin, Case Vespada, Case Vespeda, Loc Bardiere, Loc Rovere', Localit\u00e0 Bardiere, Localit\u00e0 Col dei Buoi, Localit\u00e0 Valsalega, Pal\u00f9, Rugolo, Borgo Val e Montaner.\n\u00c8 conosciuto come \"il paese delle fiabe\".\nStoria.\nI reperti provano che il territorio di Sarmede era abitato sin dall'et\u00e0 del bronzo. Notevole anche la presenza romana: a questo periodo risale una sepoltura detta \"tomba del \"Dominus Villae\"\".\nSi ritiene che il toponimo risalga all'epoca delle invasioni barbariche, legato alla popolazione dei Sarmati. La localit\u00e0 si trova infatti in una zona di transito, nei pressi di importanti vie di comunicazione.\nDopo il periodo longobardo fu la volta dell'et\u00e0 feudale e Sarmede divenne possedimento dei conti da Montanara (che risiedevano in un castello nei pressi dell'attuale Montaner), pi\u00f9 tardi noti come Caminesi. La famiglia tenne il feudo sino al 1337, quando sopraggiunge la Serenissima.\nDopo Napoleone e gli Austriaci, Sarmede segu\u00ec le sorti del Veneto e divenne parte del Regno d'Italia nel 1866.\nDurante la grande guerra, in seguito alla rotta di Caporetto, Sarmede fu occupata dagli Imperi Centrali. Nella seconda guerra mondiale fu particolarmente attiva la resistenza partigiana soprattutto nella zona montana del Cansiglio.\nIl secondo dopoguerra vide la crescita della povert\u00e0 e la notevole emigrazione. Solo dagli anni sessanta si ebbe un miglioramento economico che ha portato un notevole sviluppo industriale.\nDella storia recente, va citato il noto scisma di Montaner, che ha visto contrapporsi la comunit\u00e0 parrocchiale della frazione al vescovo Albino Luciani fino alla fondazione di una chiesa ortodossa.\nMonumenti e luoghi d'interesse.\nArchitetture religiose.\nDi seguito si riporta un elenco degli edifici sacri di valore storico-architettonico:\nArchitetture civili.\nDi seguito si riporta un elenco delle ville venete presenti sul territorio comunale:\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nCultura.\nManifestazioni.\nOgni anno, da fine ottobre a inizio febbraio, si svolge a Sarmede la \"Mostra Internazionale dell'Illustrazione per l'Infanzia\".\nIn autunno, con la 2\u00aa e 3\u00aa domenica d'ottobre, si svolge inoltre la manifestazione internazionale denominata \"Le Fiere del teatro\" con artisti di strada, mangiafuoco, burattinai e saltimbanchi.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Sarmede Calcio\", fondata nel 1977, che milita nel girone R di Seconda Categoria."}
{"id": "37176", "revid": "1762097", "url": "https://it.wikipedia.org/wiki?curid=37176", "title": "Segusino", "text": "Segusino (\"Seguxin\" in veneto) \u00e8 un comune italiano di abitanti della provincia di Treviso in Veneto.\nConfina a nord e ad ovest con il comune di Quero Vas, a sud-ovest con il comune di Alano di Piave e ad est con il comune di Valdobbiadene. Inoltre per la maggior parte dell'estensione del confine lungo la direzione nord-sud \u00e8 bagnato dalle acque del fiume Piave.\nStoria.\nIl toponimo, di origini latine, potrebbe avere una qualche relazione con l'antica \"Segusium\" (l'attuale Susa, in provincia di Torino); un'altra ipotesi lo avvicina all'aggettivo \"securum\", in riferimento alla configurazione dell'ambiente circostante, facilmente difendibile.\nLa prima citazione scritta risale per\u00f2 al 983: in un documento il vescovo vicentino Rodolfo donava al monastero dei Santi Felice e Fortunato di Vicenza, appena devastato dagli Ungari, \"in Secusino caxale unum\". In seguito la zona pass\u00f2 alla diocesi di Padova.\nUno scritto del 1192 \u00e8 una delle poche testimonianze che ricordano il castello di Mirabello, una fortificazione posta al confine con Valdobbiadene di cui non resta nulla.\nNel 1297 Segusino divenne parrocchia, dipendendo per un periodo dalla pieve di Quero.\nDal 1358 il territorio fece parte del feudo dei Collalto che amministrarono il territorio anche sotto il governo della Serenissima. Segu\u00ec poi le sorti del Veneto passando da Napoleone, agli Austriaci e, infine, al Regno d'Italia.\nNel 1882 molti abitanti emigrarono in Messico nella localit\u00e0 di Chipilo dove si parla ancora un dialetto veneto, il chipile\u00f1o.\nDi notevole importanza Neolitica ed Eneolitica \u00e8 inoltre il sito archeologico scoperto nel 2001 sulla cresta del monte Doc. Tale scavo ha portato alla luce ingenti quantit\u00e0 di selce primitivamente lavorata ma ha soprattutto confermato la presenza umana preistorica dedita alla pastorizia. La datazione effettuata con analisi al radiocarbonio su un carbone, rinvenuto nei pressi di quello che doveva essere un focolare, fornisce una datazione del sito a 4586-4686 aC.\nMonumenti e luoghi d'interesse.\nStramare.\nStramare \u00e8 la pi\u00f9 piccola delle due frazioni di Segusino, nata nel '600 come luogo di rifugio delle popolazioni delle parti dell'Istria, ha da sempre offerto ai suoi abitanti infinite risorse quali legna e acqua (che hanno permesso ai primi abitanti di trovare profitto nella produzione del carbone che veniva poi venduto alle citt\u00e0 della pianura).\nIl borgo \u00e8 visibilmente fermo alla prima met\u00e0 del Novecento, quando si contavano circa 130 abitanti e quando l'avvento delle prime fabbriche non aveva ancora reso Segusino un centro industrializzato. Negli anni sessanta, infatti, le industrie segusinesi hanno portato le persone che vivevano nel piccolo borgo a trasferirsi in paese per cercare le migliorie che le nuove modalit\u00e0 di lavoro potevano offrire.\nAttualmente Stramare risulta disabitato; le case del borgo sono prevalentemente abitazioni secondarie sfruttate maggiormente nel periodo estivo, ovvero quando il borgo si presenta, grazie alla sua ubicazione, fresco e ventilato.\nIl santo patrono della frazione \u00e8 san Valentino: il 14 febbraio infatti la borgata si anima e si riempie di persone che, dopo la S. Messa nella caratteristica chiesetta e il consueto concerto della Banda Municipale, festeggiano assieme. Un altro importante momento per Stramare \u00e8 il periodo natalizio: inserite nel programma \"Alla scoperta dei presepi e dei borghi di Segusino\", si organizzano infatti visite guidate nel borgo.\nMilies.\nLa frazione di Milies \u00e8 la pi\u00f9 grande e la pi\u00f9 elevata delle frazioni del comune di Segusino.\nDa segnalare sono la chiesetta di Santa Maria Ausiliatrice e i numerosi viottoli che si perdono tra i cortili delle case in muratura.\nArchitetture religiose.\nChiesa parrocchiale di Santa Lucia.\nLa chiesa parrocchiale di Segusino, intitolata a Santa Lucia Vergine e Martire, \u00e8 stata profondamente restaurata dopo le distruzioni della Grande Guerra e consacrata nel 1921. In stile neogotico, conserva, tra l'altro, un altare della Madonna, opera in marmorino di Giuseppe Segusini con colonne in marmo rosso di Verona.\nChiesa di San Valentino.\nSi trova a Stramare, affacciata su una caratteristica piazzetta e affiancata da una fontana fatta di un unico blocco di pietra proveniente dalla Val di Non. Il san Valentino, oggi pi\u00f9 noto come protettore degli innamorati, era tradizionalmente invocato contro l'epilessia, un tempo chiamata Mal Caduco. La costruzione della chiesetta risale al XIX secolo; fu tuttavia distrutta durante la Grande Guerra e ricostruita negli anni 1922-1923. Presenta una navata rotonda e un presbiterio rettangolare che conferiscono all'edificio un'ottima acustica. \nChiesa di Santa Maria Ausiliatrice.\nLa borgata di Milies ospita la chiesetta dedicata a Santa Maria Ausiliatrice, pi\u00f9 nota come \"chiesetta degli Alpini\". Risalente al 1875 e anch'essa distrutta dai bombardamenti, fu ricostruita nel 1922. Oggetto di recente restauro esterno ed interno si presta adeguatamente sia alle sante messe estive sia all'annuale raduno del gruppo Alpini nell'ultima domenica di luglio.\nAree naturali.\nFrassino monumentale.\nIn localit\u00e0 Molvine sorge un grande \"Fraxinus excelsior\", la cui circonferenza \u00e8 di 4 metri, per un'altezza di 20; \u00e8 classificato nella lista dei circa 22.000 alberi monumentali italiani tutelati dalla guardia forestale e uno dei 16 dislocati in provincia di Treviso.\nSociet\u00e0.\nEvoluzione demografica.\nNel 2007 i nati sono stati 20 (9,8\u2030), i morti 25 (12,3\u2030) con un incremento naturale di -5 unit\u00e0 rispetto al 2006 (-2,5\u2030). Le famiglie contano in media 2,4 componenti.\nEtnie e minoranze straniere.\nAl 31 dicembre 2018 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nCultura.\nNarrativa.\nA Segusino \u00e8 ambientato parte del romanzo storico e bestseller italiano \"Oltre le stelle\" del romanziere laziale Antonio Valerio Fontana.\nil romanzo \"Wasere cuore di drago\" dello scrittore Gian Berra narra di una vicenda ambientata a Segusino negli anni precedenti la prima guerra mondiale."}
{"id": "37177", "revid": "322321", "url": "https://it.wikipedia.org/wiki?curid=37177", "title": "Sernaglia della Battaglia", "text": "Sernaglia della Battaglia (\"Sernaja\" in veneto) \u00e8 un comune italiano di abitanti della provincia di Treviso in Veneto.\n\u00c8 gemellato con il comune francese di Cl\u00e9cy.\nGeografia fisica.\nIl territorio comunale si estende nell'area centromeridionale del Quartier del Piave, di fronte al Montello. La zona \u00e8 pressoch\u00e9 pianeggiante, con altitudini che variano dagli 89 ai 129 m s.l.m. andando dall'estremit\u00e0 sudorientale all'estremit\u00e0 settentrionale.\nCorso d'acqua principale \u00e8 indubbiamente il Piave che segna il confine sud. Il letto del fiume scorre qualche metro pi\u00f9 in basso rispetto ai terreni circostanti, formando una sorta di scarpata boscosa di notevole interesse naturalistico. Altro importante fiume \u00e8 il Soligo, che limita il comune a est, mentre ben pi\u00f9 modesti sono alcuni affluenti del Piave quali il Rosper e il Raboso. Nella zona nordorientale, inoltre, si estendono i pal\u00f9, ambienti umidi tipici dell'alto trevigiano.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nNel 1913 il paese divenne sede di una fermata della tranvia Susegana-Pieve di Soligo, concessa alla Societ\u00e0 Veneta e soppressa formalmente nel 1931. Gravemente danneggiata durante la prima guerra mondiale, la stessa venne provvisoriamente trasformata in ferrovia militare e prolungata fino a Revine Lago.\nAmministrazione.\nAltre informazioni amministrative.\nL'appellativo \"della Battaglia\" fu aggiunta all'originale denominazione \"Sernaglia\" nel 1924, in riferimento agli eventi della Grande Guerra."}
{"id": "37178", "revid": "322321", "url": "https://it.wikipedia.org/wiki?curid=37178", "title": "Silea", "text": "Silea (IPA: ; \"Silea\" in veneto) \u00e8 un comune italiano di abitanti della provincia di Treviso in Veneto.\nStoria.\nL'area attorno a Treviso ha rappresentato sin dai tempi pi\u00f9 antichi un luogo di insediamento e di passaggio, favorito dalla presenza del Sile come via di comunicazione. Numerosi reperti preistorici sono stati rinvenuti, per esempio, durante l'estrazione di ghiaia.\nA queste civilt\u00e0, ancora poco conosciute, successero i pi\u00f9 noti Paleoveneti, dal II secolo a.C. assoggettati ai Romani. \u00c8 di questo periodo l'opera di centuriazione delle campagne, la nascita dei municipi (come la stessa Treviso) e la costruzione di alcune importanti infrastrutture, tra le quali spicca la via Claudia Augusta Altinate. Lungo il percorso della strada, che attraversava Sant'Elena di Silea, Cendon e Lanzago, sono affiorati diversi reperti dell'epoca. Si suppone dunque che i primi insediamenti stabili risalgano alla colonizzazione romana, ma si ritiene che la formazione di veri e propri villaggi si sia avuta solo sotto i Longobardi o i Franchi.\nFino al 1935 il comune era chiamato \"Melma\", antico toponimo riferito al corso d'acqua omonimo. In quell'anno, re Vittorio Emanuele III, con regio decreto n. 100 del 21 gennaio, autorizzava il Comune a cambiare la propria denominazione in quella di Silea, richiamandosi al Sile, il fiume principale del Comune, di cui il Melma stesso \u00e8 tributario; l'autorizzazione regia al cambio del nome del Comune segu\u00ec la richiesta del podest\u00e0 di Melma, Matteo Fantin, del 5 settembre 1934.\nLa nuova denominazione segu\u00ec un criterio di somiglianza semantica, riferendosi stavolta al fiume Sile, e dipese anche dal voler evitare frequenti derisioni a causa del vecchio nome, da parte degli abitanti delle localit\u00e0 vicine.\nSimboli.\nLo stemma del comune, concesso con il decreto del presidente della Repubblica del 30 novembre 1950, si blasona:\nIl primo atto storico in cui viene nominato il Comune di Melma risale al 1172. I pali azzurri rappresentano i tre fiumi che bagnano il territorio comunale che sono il Sile (241), il Melma (272) e il Nerbon (un fiume lungo 8,56\u00a0km) (277).\nLe spighe sono il segno di una zona prevalentemente agricola. Il Comune di Melma \u00e8 sorto infatti in epoca in cui la propria economia era sostanzialmente agricola, con conseguente sviluppo dell'attivit\u00e0 di macinazione dei cereali, favorita dall\u2019abbondanza di corsi d\u2019acqua.\nSociet\u00e0.\nEtnie e minoranze straniere.\nAl 31 dicembre 2017 gli stranieri residenti nel comune erano , ovvero il della popolazione. Di seguito sono riportati i gruppi pi\u00f9 consistenti:\nSport.\nCalcio.\nSquadra di calcio di Silea \u00e8 U.S. Silea 1927, che giocher\u00e0 in seconda categoria nella stagione 2018/2019.\nNote"}
{"id": "37179", "revid": "1983214", "url": "https://it.wikipedia.org/wiki?curid=37179", "title": "Paese", "text": ""}
{"id": "37181", "revid": "125461153", "url": "https://it.wikipedia.org/wiki?curid=37181", "title": "Caldogno", "text": "Caldogno (\"Caldogno\" in veneto) \u00e8 un comune italiano di abitanti della provincia di Vicenza in Veneto.\nGeografia fisica.\nCaldogno sorge su un territorio completamente pianeggiante in cui scorre il Timonchio.\nCaldogno confina a:\nOrigini del nome.\nCaldogno.\nIn epoca romana Caldogno era il villaggio che distava sei miglia dalla citt\u00e0, posto in corrispondenza del decumano inferiore dell\"Agro Centuriato Vicentino di Thiene\". Per questo motivo, diversamente da altri comuni che condividono tale particolare ubicazione (come Sesto San Giovanni in provincia di Milano, ma anche Quarto d'Altino a Venezia o Noventa Vicentina a Vicenza), \u00e8 molto particolare che il nome del comune sia completamente diverso o comunque non derivato da \"Sesto\" e per questo sono stati diversi gli storici che hanno cercato di spiegare l'etimologia nel nome.\nPrimo fra tutti il Mantese, che lo considera derivante da \"\"Carturnium\": un'analisi puramente filologica per\u00f2, vorrebbe che mentre l'alternarsi delle dentali r &gt; l potrebbe essere accettata, l'alterazione di vocali e consonanti che ne consegue sia rara da incontrare in una parola sola.\nIl Benetti lo collega a \"Calidarium\"\" presupponendo che vi fossero nel territorio alcune sorgenti termali o uno stabilimento di bagni caldi. Due per\u00f2 sono le critiche che possono essere mosse contro tale ipotesi, vista la mancanza di evidenze dell'esistenza di tale luogo: era sensato che fossero presenti delle terme in una citt\u00e0 non in un piccolo villaggio agricolo e Caldogno, con buona probabilit\u00e0, era sede di sorgenti che alimentavano l'acquedotto romano e quindi era un posto fornito di sorgenti di acque fresche, non calde.\nIl Dani afferma invece che il nome derivi dal sostantivo \"calleu\", storpiatura di \"valleus\" (\"vallis\") nella sua forma aggettivale \"calloneus\" che significherebbe \"zona valliva\". Oltre al fatto che Caldogno non sorge in una valle, c'\u00e8 da considerare anche l'aspetto del grande numero di storpiature che il nome dovrebbe aver subito per arrivare all'attuale seguendo questa strada.\nPendin, invece, sostiene che il cambio di nome da \"Sesto\" sia da ricercare in qualche fatto avvenuto dopo l'epoca romana. In \"Storia di Caldogno\" porta quindi altre due possibili ipotesi entrambe da ricondurre al periodo longobardo: \nCresole.\nL'Olivieri, grande studioso della toponomastica della regione, assicura un'origine latina legata al nome dell'antico proprietario, \"Cresius\", che per primo ha fatto costruire nella zona prospiciente alle rive del Bacchiglione le capanne che costituiscono il primo nucleo abitativo.\nPendin, ricordando alcune voci del luogo, spiega come il nome potrebbe derivare da \"cretulae\", una specie di canne palustri presenti nella zona in origine acquitrinosa e paludosa.\nRettorgole.\nSia il Formenton che l'Olivieri concordano sul fatto che il nome della frazione derivi da \"Rivus turgulus\", cio\u00e8 \"rivo o fiumicello torbido\", dall'aspetto che doveva avere l'acqua che confluiva nei vari torrentelli. Gi\u00e0 in un atto del 1499 la zona di Rettorgole \u00e8 chiamata \"villa de Roturgule\".\nStoria.\nPreistoria.\nSono pochi i ritrovamenti che permettono di identificare la presenza dell'uomo nella preistoria nel territorio di Caldogno e dintorni. Quasi certamente, per via delle caratteristiche acquitrinose, malsane e inospitali non era un luogo abitato, ma frequentemente battuto durante la caccia dalle popolazioni neolitiche. Testimonianza di ci\u00f2 sono i ritrovamenti di frecce dalla punta di pietra e un'amigdala che, insieme a un manico di legno, veniva utilizzata come ascia da guerra. Nei secoli successivi, ma sempre di natura incerta, sorsero i primi piccoli insediamenti agricoli che trovarono sede nelle zone prosciugate in mezzo ai corsi d'acqua in via di formazione.\nIl periodo romano.\nDopo una parentesi Euganea e Paleoveneta, Caldogno entr\u00f2 tra i possedimenti romani. Le tappe della romanizzazione che interessarono Vicenza, e quindi anche i territori adiacenti, furono senza dubbio la costruzione della via Postumia nel 148 a.C, l'acquisizione del diritto romano nel 49 a.C. grazie a Giulio Cesare e la distribuzione ai veterani delle terre vicentine nel 30 a.C. da parte di Ottaviano Augusto. La zona pianeggiante dell'alto vicentino venne divisa da cardi e decumani formando l\"agro centuriato vicentino di Thiene\". Caldogno sorgeva al limite sud di tale lotto, distante sei miglia da Vicenza e costituendo per questo la contrada detta \"ad sextum lapidem\", presente ancora oggi come \"Contr\u00e0 del Sesto\" in Via Roma.\nNell'ambito dei ritrovamenti vi sono la massicciata stradale e resti di tegole ed embrici romani al limite nord del territorio, sotto l'attuale via Scartezzini, una massicciata stradale sotto l'attuale via Zanella vicino alla chiesa parrocchiale e alcune monete di epoca imperiale nella campagna verso il Pozzetto.\nL'acquedotto romano: il dubbio della partenza.\nAnche Caldogno era collegata all'antico acquedotto romano che portava l'acqua a Vicenza, il cui percorso \u00e8 ormai abbastanza chiaro anche grazie ai ritrovamenti in Lobbia: seguiva un decorso rettilineo che partiva dalla citt\u00e0 nelle vicinanze di Porta Santa Croce, fiancheggiava Villa C\u00e0 Gardellina, passava poi in localit\u00e0 Villaraspa terminando in prossimit\u00e0 del capitello di Sant'Antonio a Motta di Costabissara. In questo luogo alcuni hanno ipotizzato che vi fosse la presa d'acqua e che sorgesse la cisterna collettore. Gli autori antichi, per\u00f2, riportano che la provenienza dell'acqua fosse da Caldogno e non da Motta. Basandosi sulla struttura degli acquedotti romani si pu\u00f2 ragionevolmente supporre che a Motta ci fosse la grande cisterna-collettore alla quale affluivano, tramite condutture minori (soprattutto sotterranee), le acque provenienti da altre sorgenti (tra cui quindi Caldogno). Il rinvenimento di alcuni tubi d'argilla sotterranei sembrano confermare tale ipotesi.\nL'epoca longobarda e carolingia.\nCaldogno fu anche sede di un insediamento longobardo, portando alla costruzione della chiesetta dedicata a San Michele. Se i Longobardi contribuirono alla costruzione, gli Ungari si preoccuparono soprattutto della devastazione: durante il dominio carolingio di Berengario conquistarono Vicenza e, seminando il terrore, distrussero la chiesa parrocchiale di San Giovanni Battista e danneggiarono quasi sicuramente la chiesa longobarda del cimitero. Nel 961 l'Italia settentrionale divenne parte dell'Impero di Germania i cui imperatori concedettero spesso privilegi e onorificenze. \u00c8 in questo momento che \u00e8 da inquadrare la nascita del titolo di \"conte di Caldogno\".\nTardo medioevo.\nDopo le distruzioni causate dagli Ungari, in tutto il nord Italia venne affidato ai vescovi, da parte del re d'Italia Berengario, il compito di erigere le difese del territorio. Fu in questo periodo storico che sorsero i tanti castelli vescovili della provincia di Vicenza (tra cui Brendola, Sovizzo, Costabissara, Caldogno e molti altri). Il castello di Caldogno sembra che non sia da inquadrare in questo periodo storico, perch\u00e9 gi\u00e0 presente: venne solo restaurato o riedificato a causa dei danni provocati dagli Ungari.\nI comuni sotto l'egemonia imperiale della Germania vissero un periodo di relativo benessere in cui poterono organizzarsi e rendersi pi\u00f9 indipendenti visto i continui conflitti all'interno della Germania. Questo almeno fino all'elezione di Federico Barbarossa che decise di far rispettare la propria autorit\u00e0 anche nei territori italiani. Ma, mentre i Comuni si organizzavano per guerreggiare contro di lui formando prima la Lega Veronese e poi quella Lombarda per farsi riconoscere l'indipendenza rimanendo comunque sotto l'Impero, il Conte di Caldogno ha sempre mantenuto una posizione filo-imperiale che gli ha valso benefici e privilegi. \u00c8 probabilmente per questo motivo che, durante le continue guerre fra famiglie vicine alla politica papale e a quella imperiale, il dominio di Ezzelino III non port\u00f2 a gravi devastazioni nel territorio calidonense come invece fece in molti altri territori pi\u00f9 vicini al potere ecclesiastico.\nGi\u00e0 nel 1262 Caldogno, Cresole e Rettorgole si erano dati un ordinamento comunale con tanto di statuti.\nDopo le depredazioni di Ezzelino III, nel 1266 il territorio vicentino pass\u00f2 sotto l'egemonia padovana fino al 1312 quando, dopo la discesa in Italia, Enrico VII di Lussemburgo nomin\u00f2 Vicario Imperiale di Vicenza Cangrande della Scala portando i padovani ad opporsi agli Scaligeri saccheggiando e distruggendo i paesi vicini a Vicenza. Fu cos\u00ec che molte localit\u00e0 della Riviera Berica furono bruciate e, nell'estate del 1312, Villaverla fu devastata per otto giorni con un'opera di saccheggio di tutti i paesi contigui, tra cui Caldogno e la piccola chiesa longobarda di San Michele.\nNel 1337, durante la dominazione scaligera, il territorio di Caldogno fu sottoposto, sotto l'aspetto amministrativo, al Vicariato civile di Thiene e tale rimase sino alla fine del XVIII secolo.\nIl periodo veneziano.\nNel 1356, dopo che Luigi d'Ungheria decise di invadere il Veneto per vendicarsi dell'appropriazione di Zara da parte di Veneziani, Venezia chiam\u00f2 alcune compagnie mercenarie tedesche di circa 600 cavalieri guidate da Artemanno di Warstein e Arnoldo di Crichinbec che si stanziarono a Caldogno. Dopo un tentativo di raggiungere Treviso per attaccare gli Ungheresi fallito a causa di un fiume Brenta colmo d'acqua, tornarono a Caldogno dove vennero colti di sorpresa da un contingente di circa 1000 volontari Ungheresi che vinsero sui mercenari e lasciarono il paese e la popolazione devastati.\nIl 4 ottobre 1511 Caldogno venne saccheggiata dai soldati di Ramon de Cardona, il generale spagnolo che guid\u00f2 le truppe contro Bartolomeo d'Alviano nella Battaglia de La Motta, svoltasi poco distante il 7 ottobre 1513 a Motta (la frazione del comune di Costabissara), nell'ambito della Guerra della Lega di Cambrai.\nNapoleone, il dominio austroungarico e le due guerre mondiali.\nL'invasione francese del Veneto nel 1797 port\u00f2 numerosi cambiamenti, sia burocratici che economici: furono molte le tasse salate che i calidonensi, come tutti i veneti, si trovarono a dover pagare per far fronte alle dispendiose campagne militari francesi.\nI cambiamenti che portarono all'attuale definizione del territorio di Caldogno avvennero nel 1816, quando l'annessione all'Impero Austroungarico port\u00f2 all'abolizione di oltre 150 comuni con pochi abitanti. Per i calidonensi ci\u00f2 si concretizz\u00f2 con una prima unificazione di Cresole con Rettorgole e poi con la fusione definitiva nel comune di Caldogno.\nDurante la Prima Guerra Mondiale, Caldogno si trov\u00f2 nelle retrovie e dovette ospitare alcuni reparti militari che insediarono il comando nella villa Fogazzaro-Arnaldi. Durante la seconda guerra mondiale venne organizzato un ospedale militare negli edifici attigui a villa Caldogno e l'adesione di vari paesani al movimento partigiano port\u00f2 a numerosi rastrellamenti nazi-fascisti.\nI Caldogno.\nLa storia di Caldogno fu legata alle vicende della famiglia omonima che possedeva buona parte del territorio. La prima investitura \u00e8 da far risalire a poco dopo l'Anno Mille e venne poi riconfermata da numerosi imperatori. Dalle cronache, il primo Caldogno ad essere citato \u00e8 Villanello Caldogno, che nel 1176 era uno dei consiglieri del Pretore di Vicenza e nel 1190 fu eletto console della citt\u00e0.\nIl membro della famiglia Caldogno che ricevette le pi\u00f9 alte onorificenze dagli imperatori fu Calderico Caldogno, consigliere militare di Federico Barbarossa e suo compagno d'armi nella guerra contro Milano e le truppe papali. Calderico fu ferito in battaglia nel 1183 e per questo nominato cavaliere aureato e conte palatino, confermato di tutti i possessi e i privilegi. Gli fu concesso in quella occasione di adottare lo stemma dell'aquila imperiale nera su campo rosso lasciando per un ramo laterale della famiglia quella rossa su scudo d'argento. L'aquila dei Caldogno costituisce ancora oggi lo stemma araldico del Comune.\nI vari possedimenti.\nPer vari secoli i Caldogno possedettero gran parte del suolo comunale e la loro prima residenza sembra essere stata l'attuale villa Todescato, sorta sui resti del castello di Caldogno, la cui origine, anche se dai documenti non ci viene segnalata, risulta essere precedente all'invasione longobarda del 569. Tale villa appartenne alla famiglia almeno dal 1100 al 1700.\nLe propriet\u00e0 della famiglia subirono molte modifiche, sia in chiave espansiva che non. Nel 1225 venne acquistato il castello di Isola Vicentina con tutto il contado, possedimento che dur\u00f2 fino al 1306. Un atto del 1785 descrive come i possedimenti non erano limitati a Caldogno e Capovilla, ma si estendevano anche in alcuni appezzamenti a San Pietro in G\u00f9, in provincia di Padova, che erano affittati a Domenico Quadri e Giovanni Casarotto.\nCultura.\nIstruzione.\nScuole.\nA Caldogno sono presenti 4 scuole statali: una scuola dell'infanzia (Giovanni Pascoli), due scuole primarie (San Giovanni Bosco a Caldogno e Carlo Collodi a Rettorgole) e una scuola secondaria di primo grado (Dante Alighieri).\nBiblioteche.\nNel capoluogo vi \u00e8 la Biblioteca civica, che fa parte della rete di biblioteche vicentine \"Bibioinrete\", insieme alla maggior parte della biblioteche appartenenti alla Rete Bibliotecaria Vicentina.\nUniversit\u00e0.\nA Caldogno vi \u00e8 una delle 22 sedi dell'Universit\u00e0 degli adulti/anziani del Vicentino.\nGeografia antropica.\nUrbanistica.\nNel 1987 \u00e8 avvenuta un cessione di alcuni territori a Vicenza e un'annessione di territori appartenenti al capoluogo. Si tratta di zone disabitate.\nRettorgole.\nRettorgole \u00e8 la maggiore frazione di Caldogno. Il santo patrono \u00e8 San Bartolomeo. Conta circa 3000 abitanti e comprende il quartiere di Lobbia/Aeroporti.\nCresole.\nCresole \u00e8 una piccola frazione del comune di Caldogno attraversata dal fiume Bacchiglione. Conta 1200 abitanti circa e il suo santo patrono \u00e8 San Gaetano.\nLa frazione \u00e8 stata colpita da una devastante alluvione il 1\u00ba novembre 2010. Pochi giorni dopo \u00e8 stato trovato il corpo senza vita di un uomo nella cantina della propria abitazione, completamente allagata. Dopo la distruttiva alluvione gli sfollati nel Comune sono stati pi\u00f9 di 1500.\nAmministrazione.\nI dati sono stati presi dagli elenchi delle amministrazioni nel sito del Ministero degli Interni e, per questi, si \u00e8 inserito la data di elezione, anche quando non combaciava con la data di cessazione del sindaco precedente. Per i dati prima del 1985 non c'\u00e8 stato riscontro con i database del ministero e si \u00e8 utilizzato l'elenco di sindaci presente nel libro \"Storia di Caldogno\" di Galdino Pendin.\nSport.\nLa principale squadra di calcio \u00e8 la Calidonense che milita in Promozione ed \u00e8 affiliata al mentre l'altra squadra del comune di Caldogno \u00e8 il Cresole 80 con la quale c'\u00e8 una grande rivalit\u00e0 sportiva. MA negli ultimi derby il Cresole ha avuto sempre la vittoria \nGrande seguito anche nel volley, attraverso la societ\u00e0 A.S.D. Pallavolo Caldogno, operante sul territorio dal 1989 e dalla stagione 2021/2022 militer\u00e0 in prima divisione. \n\u00c8 la citt\u00e0 natale dell'ex calciatore Roberto Baggio."}
{"id": "37182", "revid": "86500", "url": "https://it.wikipedia.org/wiki?curid=37182", "title": "Caltrano", "text": "Caltrano (\"Caltr\u00e0n\" in veneto) \u00e8 un comune italiano di abitanti della provincia di Vicenza in Veneto. \u00c8 situato sulla riva sinistra del torrente Astico. Il territorio comunale comprende una vasta area montuosa, orograficamente parte dell'altopiano di Asiago.\nGeografia fisica.\nIl territorio comunale, che confina ad Ovest con quello di Cogollo e ad Est con quello di Calvene, ha la forma di un rettangolo irregolare che, delimitato a sud dal torrente Astico, risale le pendici dell'Altopiano di Asiago e, superatone il bordo, copre una vasta zona montana, pari a circa met\u00e0 della sua superficie.\nLa parte pi\u00f9 bassa, di natura alluvionale e morenica, sul lato sinistro del torrente, \u00e8 abbastanza pianeggiante e in buona parte coltivata come le altre zone di pianura. Qui sorge il paese, ai piedi dei monti Pa\u00f9, Foraoro, Cucco e Sunio e alquanto elevato rispetto alla profonda gola scavata dall'Astico. Nell'inferiore zona alluvionale abbondano le sorgenti d'acqua, per cui il Comune non ha mai avuto problemi di rifornimento idrico. Qui, durante la prima guerra mondiale, si attingeva l'acqua per il fronte; lo testimoniano le vasche delle due stazioni di pompaggio Rovolo e Foraoro, ancora esistenti.\nPi\u00f9 si sale in zona collinare e sempre pi\u00f9 la terra, che in passato era stata coltivata, ora \u00e8 trasformata in prato o pascolo o abbandonata al bosco. La parte montana, che supera i 1300 m s.l.m., \u00e8 ricca di boschi di conifere, di faggi e di pascoli, che la rendono simile al resto dell'Altopiano.\nStoria.\nOrigini del nome.\nSecondo lo storico vicentino Giovanni Mantese il toponimo Caltrano deriva da \"fundus Cartorianus\", a sua volta derivante dal termine latino \"cardus\", adoperato dai lanieri per pettinare la lana (v. cardare, cardatura).\nUna seconda ipotesi considera la parola \"Cartrano\" collegata all'industria cartaria che si avvaleva dell'acqua del torrente. Un'altra ipotesi ancora fa risalire il nome all\u2019epoca romana, ritenendo che a quel tempo fosse \"Vicus Caletranus\", da una \"gens Caletrana\". Una leggenda locale, infine, parla di una principessa di nome Caltrana, la quale in un'epoca non definita, avrebbe donato un quantitativo di monete d'argento poi fuse nella campana pi\u00f9 piccola tra quelle tutt'oggi presenti nel campanile della piazza principale.\nEpoca antica.\nNel 1894 in localit\u00e0 Castellare (dove ora sorge la casa canonica) vennero alla luce resti di abitazioni simili a quelle del Bostel di Rotzo che - come quest'altro villaggio - sembrano essere state distrutte durante un'azione bellica nel corso del II secolo a. C.; in alcune tombe fu trovato un migliaio di vittoriati, monete romane coniate nel III secolo a.C. Furono probabilmente nascoste da genti euganee che abitavano il luogo e che, a differenza di quelle venete della pianura, si dimostravano ostili all'occupazione di Roma e scendevano a rapinare le popolazioni sottostanti. Insieme alle monete furono trovate una macina con sopra incisa una lettera dell'alfabeto veneto e due tombe; altre monete di Marsiglia furono ritrovate accanto ad uno scheletro.\nNel 1901 furono scoperti nella caverna Speluga della \"Sieresara\" frammenti di oggetti in metallo e in osso nonch\u00e9, in altri scavi, un idoletto in bronzo.\nIn epoca romana a Caltrano arrivava una strada che, proveniente da Vicenza, attraversava l'Astico a Montecchio Precalcino e proseguiva per Sarcedo, Carr\u00e8 e Chiuppano.\nMedioevo.\nTra il 917 e il 921 tutto il territorio compreso tra la riva sinistra dell'Astico e quella destra del Brenta - incluso l'Altopiano di Asiago - e quindi anche Caltrano fu donato dall'imperatore Berengario al vescovo Sibicone di Padova, con l'obbligo di costruire castelli e opere di difesa contro le incursione degli Ungari.\nDurante l'Alto Medioevo la pieve di Santa Maria di Caltrano ebbe un ruolo di supremazia ecclesiastica in gran parte dell'Alto Vicentino. Nelle \"Rationes Decimarum\" del 1297 risulta chiesa matrice di quelle di San Simeone presso \"Villa Verlaria\", di San Pietro, dei Santi Cristoforo e Genesio di Cogollo, di Santa Engueldruda (Geltrude) di Rotzo, di San Giacomo di Lusiana. Questo fa pensare che il cristianesimo sia stato diffuso da chi percorreva l'antico sentiero che risaliva l'Altipiano. In un documento del 1410 aveva il titolo di \"archipresbiteralis\" e probabilmente era collegiata. L'ampia giurisdizione della pieve risulta poi ancora dal verbale redatto in occasione della visita pastorale fatta dal vescovo di Padova nel 1587.\nNonostante la sua posizione strategica, l'importanza del paese dev'essere stata viceversa modesta quanto alle sue fortificazioni; probabilmente disponeva solo di un piccolo fortilizio risalente all'epoca romana e forse riattato intorno al Mille.\nSu questo castello le fonti storiche osservano un silenzio pressoch\u00e9 totale; tra i pochi a parlarne \u00e8 il Macc\u00e0 che, visitando il luogo nei primi anni dell'Ottocento scriveva: \"l'antico castello di Caltrano dal volgo chiamato \"Rocca\", era situato nell'alto del monte sopra un gruppo isolato, ma ora \u00e8 distrutto e appena ancora vedesi qualche vestigio delle sue mura \u2026\". La descrizione del Macc\u00e0 conferisce credito alla tradizione che vorrebbe insediato sul posto un distaccamento militare romano sin dal primo secolo a. C.; manca per\u00f2 una documentazione storica, e della fortificazione non si conosce neppure l'epoca della distruzione; si pu\u00f2 solo supporre che sia avvenuta ad opera dei padovani nella prima met\u00e0 del XIV secolo.\nNel Duecento Caltrano cadde dapprima sotto il dominio degli Ezzelini, poi come Vicenza fu soggetto a Padova e infine, dopo il 1311, alla signoria scaligera veronese.\nA met\u00e0 del Trecento fu sottoposto, sotto l'aspetto amministrativo, al Vicariato civile di Schio rimanendo tale sino alla caduta della Serenissima nel 1797, quindi non fru\u00ec dei privilegi dei Sette Comuni dell'Altipiano, che dipendevano direttamente da Venezia. Caltrano e Chiuppano furono uniti per secoli da interessi e vincoli comuni: \u00e8 del 26 aprile 1399 la sentenza per cui le popolazioni dei due paesi potevano usufruire dei beni comuni sulle montagne Pa\u00f9, Zovo del Beco, Beccaria, Ancuanum.\nEpoca moderna e contemporanea.\nIl periodo che segu\u00ec la dedizione del territorio vicentino alla Repubblica di Venezia nel 1404 diede impulso ad uno sviluppo economico, anche se rest\u00f2 netta la distinzione tra la classe sociale dei poverissimi contadini e quella degli aristocratici che fecero costruire le loro ville e case padronali nelle localit\u00e0 pi\u00f9 amene. Si ricordano anche le frequenti epidemie di peste; nel 1575, durante una di queste, Caltrano ebbe 150 vittime.\nNel 1797 le truppe francesi di Napoleone, quando invasero la Repubblica di Venezia, depredarono e incendiarono molte delle case del paese, allora costruite con tetti di paglia. Nel 1855, durante il periodo di soggezione al Regno Lombardo-Veneto, si ebbe una micidiale epidemia di colera che fece molte vittime. Pochi mesi prima una parte del territorio comunale, diviso in 374 lotti, era stato ceduto alla popolazione. Verso la fine del secolo iniziarono anche qui le prime forme di industrializzazione, con le aziende Rossi e Dal Brun.\nDurante la prima guerra mondiale Caltrano si trov\u00f2 a ridosso della prima linea, svolgendo un ruolo di primo piano per i collegamenti con il fronte, l'approvvigionamento idrico, la viabilit\u00e0; lo storico ponte vide passare gran parte dei soldati che si recavano sull'Altipiano. Caltrano, dove stanziarono diverse truppe dell'esercito italiano, fu soggetta due volte a evacuazione.\nNel secondo dopoguerra vi fu una forte emigrazione, soprattutto verso l'Australia, il Canada e gli Stati Uniti d'America, conclusasi negli anni sessanta; nonostante la nostalgia della propria terra d'origine, per\u00f2, solo una parte degli emigrati \u00e8 ritornata in paese.\nMonumenti e luoghi d'interesse.\nArchitetture religiose.\nIl Macc\u00e0 ricorda l'esistenza, nell'Ottocento, di altre due chiese: San Biagio e San Pietro.\nCultura.\nIstruzione.\nA Caltrano vi sono una scuola dell'infanzia (privata paritaria) e una scuola primaria statale. La scuola secondaria di primo grado \u00e8 condivisa con il Comune di Cogollo; si trova a circa met\u00e0 strada tra i due centri abitati, ma nel territorio di quest'ultimo.\nNel capoluogo vi \u00e8 la Biblioteca civica, che fa parte della rete di biblioteche vicentine \"Biblioinrete\", insieme con la maggior parte della biblioteche appartenenti alla Rete Bibliotecaria Vicentina.\nGeografia antropica.\nNumerose sono le case sparse e le contrade disposte lungo i fianchi della montagna, in ridente posizione e dominanti la valle e la pianura.\nLe principali frazioni sono: Camisino a 0,8\u00a0km dal centro; Sandonato (Sandon\u00e0) a 1,5\u00a0km dal centro, Tezze a 2,5\u00a0km dal centro, e parte di Mosson ad 1,5\u00a0km dal centro. Oltre ad esse vi sono le contrade staccate di: C\u00e0mpora, Grumi, Maglio, Valle.\nEconomia.\nLa vocazione agricola del paese \u00e8 durata per secoli, fino alla prima met\u00e0 del Novecento: nel 1929 le aziende agricole erano ancora 275, mentre alla fine del secolo erano solo una decina, oltre ad alcuni allevamenti di pollame e di bovini.\nLa maggior parte delle famiglie ancora proprietarie di appezzamenti di terreno vivono di redditi provenienti da attivit\u00e0 artigianali e industriali, sviluppatesi nel corso dell'Ottocento nella parte pi\u00f9 bassa a sud-ovest del paese - dove \u00e8 stata creata negli ultimi decenni del Novecento una zona artigianale - o nelle localit\u00e0 vicine.\nLe aziende artigiane operano nei settori della falegnameria e degli infissi, dell'edilizia e dell'abbigliamento.\nDal 1868 a Caltrano ha sede legale l'azienda industriale Zuccato, che produce crauti, sottolii e sottaceti. Nata da una piccola bottega, banco di alimentari di paese, nei primi del Novecento, Federico Zuccato ebbe l\u2019intuizione di introdurre la produzione e la vendita dei crauti; nel corso di tutto il secolo l'azienda \u00e8 stata capace di innovare e di rinnovarsi, assicurando il totale controllo della filiera e, quindi, il totale controllo della qualit\u00e0.\nProdotti eno-gastronomici.\nProdotti locali sono:\nInfrastrutture e trasporti.\nUn tempo numerose mulattiere, oggi in gran parte abbandonate, salivano dal fondovalle per raggiungere le zone pi\u00f9 alte di montagna. Servivano per il passaggio del bestiame nel periodo della transumanza e per il trasporto a valle, mediante slitte spesso trainate da muli, di legna, carbone, latticini e formaggi; a basto invece si trasportavano cereali per la gente dell'Altipiano.\nIl centro abitato di Caltrano sorse anticamente allo sbocco della Val Crearo sul torrente Astico, in posizione di controllo della strada, detta \"della regina\", ancor oggi percorribile. Per passare il torrente \u00e8 probabile che fin dall'epoca romana esistesse un ponte, dapprima di legno e poi sostituito da uno di pietra, che nel corso dei secoli sub\u00ec diversi crolli in seguito alle piene e interventi di ricostruzione.\nAttualmente il territorio comunale e lo stesso paese sono attraversati dalla strada provinciale 349 di Val d'Assa e Pedemontana Costo (SP 349) che, dopo aver superato l'Astico con il \"Ponte dei Granatieri\", costruito nel 1958, risale il brullo fianco del Monte Pa\u00f9 con 10 tornanti per portarsi sull'Altipiano a Tresch\u00e8 Conca.\nAmministrazione.\nGemellaggi.\nNel 2012 il comune di Caltrano ha aderito alla lista dei comuni gemellati con la fondazione \"Citt\u00e0 della Speranza\"."}
{"id": "37183", "revid": "124846443", "url": "https://it.wikipedia.org/wiki?curid=37183", "title": "Calvene", "text": "Calvene (\"Calvene\" in veneto) \u00e8 un comune italiano di abitanti della provincia di Vicenza in Veneto. Sorge ai piedi dell'Altopiano di Asiago.\nGeografia fisica.\nIl territorio di Calvene \u2014 che ha una superficie di 1154 ha \u2014 \u00e8 una lingua di terra incuneata tra i Comuni di Lugo a est e di Caltrano a ovest; si estende dall'Altopiano dei Sette Comuni alle colline delle Bregonze superando un dislivello di oltre 1300 m. L\u2019altitudine oscilla infatti tra un minimo di 165 s.l.m. ed un massimo di 1518 s.l.m.\nEccezion fatta per il fondovalle, tutto il territorio \u00e8 collinare e montuoso, solcato da valli impervie e boscose (Val Chioda, Val Porca, Val Savina). Monte Cavalletto (m 1230) e Cima Fonti (m 1518) sono i punti pi\u00f9 panoramici.\nLa parte meridionale \u00e8 attraversata dal torrente Astico che riceve, prima di entrare nel territorio di Lugo, le acque del Chiavona (\"Ciaona\" in dialetto locale), torrente di modesta portata, ma che in tempo di piena si ingrossa trascinando rovinosamente a valle ghiaioni e macigni. Nell'Ottocento, durante una grande alluvione, la piena travolse il cimitero e l'antichissima pieve.\nIl clima \u00e8 mite nella parte esposta a sud, dove si coltivano viti, granoturco e foraggio, pi\u00f9 fresco e rigido nella zona di montagna, dove crescono faggi, carpini, castagni \u2014 l'essenza pi\u00f9 importante della zona \u2014 e abeti.\nOrigini del nome.\nIl significato del toponimo Calvene \u00e8 incerto. Le interpretazioni:\nStoria.\nEpoca antica.\nAnche a Calvene, come in altre localit\u00e0 della zona pedemontana dell'Alto Vicentino furono trovate - durante gli scavi per la costruzione dell\u2019ex casa del fascio - monete romane dell\u2019et\u00e0 repubblicana e di quella imperiale, insieme con altri oggetti di interesse storico e archeologico.\nMedioevo.\nPer quanto riguarda l'abitato le prime notizie certe di Calvene risalgono al 914; esso \u00e8 poi ricordato pi\u00f9 volte in documenti medievali (del 1034, 1071, 1333 e altri) con grafie diverse: \"Clavenis, Calvennis, Calvenum, Calvenna\". In un documento del 1071 un certo Giusto figlio di Martino donava i suoi beni siti in Calvene al convento padovano di Santo Stefano.\nNel 917 tutto il territorio compreso tra la riva sinistra dell'Astico e quella destra del Brenta, incluso l'Altopiano di Asiago, fu donata dall'imperatore Berengario al vescovo Sibicone di Padova, con l'obbligo di costruire castelli e opere di difesa contro le incursioni degli Ungari.\nCalvene possedeva anticamente almeno due castelli: uno in centro, nei pressi della chiesa parrocchiale - dove una stradina \u00e8 ancora denominata \"Castellaro\" - ed uno pi\u00f9 a nord in localit\u00e0 \"Rocca\" o \"Monte Castello\", toponimi di per s\u00e9 molto eloquenti. Forse per\u00f2 le fortificazioni del centro fossero ancor pi\u00f9 consistenti; nell'Inventario dei beni della citt\u00e0 di Vicenza, redatto nel 1262, si legge che, oltre al castello ed alla rocca esistevano anche una torre ed un toponimo \"Castellaro\"; si parla inoltre di \"fossato\", di \"domibus et edificis\", di \"platea\" e di \"curia\", ed appare quindi chiaro che l'antico centro fortificato di Calvene aveva dimensioni cospicue e comprendeva anche la sede giurisdizionale dipendente direttamente dal Vescovado padovano.\nL'importanza di Calvene in epoca medioevale era principalmente dovuta alla presenza dell'antichissima Pieve ed alla vasta giurisdizione che alla medesima faceva capo; per quanto concerne le fortificazioni, a determinarne la costruzione e lo sviluppo contribu\u00ec anche l'orografia della zona: il centro di Calvene, infatti, sorgeva in posizione strategicamente importante per il controllo che da esso era possibile esercitare sulla valle dell'Astico a sud-ovest e su quella della Chiavona a sud-est; quanto alla fortificazione di Monte Castello \u00e8 chiaro che aveva la funzione di sbarrare la via d'accesso all'Altopiano.\nMancando in proposito fonti storiche certe, non \u00e8 dato di conoscere l'origine e le vicende di queste fortificazioni; \u00e8 presumibile per\u00f2 che, dopo la donazione di Berengario e i compiti di costruire castelli e opere di difesa assegnati al vescovo di Padova, Sibicone e i suoi successori abbiano dato la priorit\u00e0 a quei centri - come Calvene - che non solo possedevano una pieve, ma che erano altres\u00ec ubicati in posizione strategicamente importante. Se questo \u00e8 vero, il primitivo castello di Calvene potrebbe essere sorto gi\u00e0 nella prima met\u00e0 del secolo X con l'incastellamento della pieve e sarebbe poi scomparso lasciando il toponimo \"Castellare\" e la \"turris inabitata\" dei quali si fa cenno nel citato Inventario della citt\u00e0 di Vicenza; nei pressi sarebbe quindi sorto - forse nel secolo XI - un nuovo e p\u00ed\u00fa importante castello vescovile, che nel 1262 appariva ancora in piena efficienza; sull'altura a monte del paese dovrebbe infine essere stata eretta - anch'essa forse nel secolo XI - la Rocca.\nIn epoca immediatamente successiva alla caduta degli Ezzelini, nel 1259, le fortificazioni erano quindi passate in propriet\u00e0 della citt\u00e0 di Vicenza. Non \u00e8 noto come tale passaggio sia avvenuto, ma \u00e8 pressoch\u00e9 certo che si tratt\u00f2 di regolare acquisto; nel 1262, infatti, il governo della citt\u00e0 era in mano ai guelfi filo-padovani ed un loro atto di usurpazione ai danni del vescovo era impensabile.\nTanto il castello che la rocca alla fine del XIV secolo erano pressoch\u00e9 scomparsi: non sono documentati n\u00e9 il momento n\u00e9 la causa della loro distruzione, ma \u00e8 probabile che dopo il passaggio di Vicenza in mano agli Scaligeri i Padovani abbiano infierito anche su Calvene, accanendosi in particolare sui beni della citt\u00e0 che si era sottratta al \"Patto di Custodia\". Nel 1314 la reazione padovana nella fascia pedemontana fu particolarmente violenta e quello forse fu il momento delle distruzioni.\nNel 1337, durante la dominazione scaligera, il territorio di Calvene fu sottoposto, sotto l'aspetto amministrativo, al Vicariato civile di Thiene e tale rimase sino alla fine del XVIII secolo.\nVerso il 1390 le comunit\u00e0 rurali di Lugo e di Lonedo, soggette a quella di Calvene, si separarono da essa per diventare comunit\u00e0 autonome. Nel 1500 anche Serra e Volpente vennero cedute a Lugo.\nEpoca moderna e contemporanea.\nNel 1404, insieme con tutto il territorio vicentino, pass\u00f2 sotto il dominio della Repubblica di Venezia. I quattro secoli di soggezione alla Serenissima furono caratterizzati da diversi episodi di peste e dal fenomeno del banditismo. La peste che si abbatt\u00e9 sul paese nel 1575 \u00e8 ricordata in localit\u00e0 Lazzaretto con il capitello, restaurato nel 1951, che ricorda anche il colera del 1837.\nSotto il Regno d'Italia, parte dell'Impero francese, il paese fu ricompreso nel Dipartimento del Bacchiglione e form\u00f2 Comune insieme con Lugo.\nDopo l\u2019annessione al Regno d\u2019Italia nel 1866 e per decenni molti degli abitanti emigrarono, soprattutto verso terre d'Oltremare.\nTra le opere pubbliche della seconda met\u00e0 del 1800 e del primo 1900, oltre alla costruzione della nuova chiesa, vi furono il ponte sul Chiavona (nel 1887, ora demolito) e quello sull\u2019Astico (nel 1907), le scuole elementari (nel 1913) e l\u2019asilo (costruito tra il 1914 ed il 1921). Il paese fu anche uno dei primi, nell'Alto Vicentino, ad essere fornito di elettricit\u00e0.\nDurante la prima guerra mondiale Calvene, situato in prossimit\u00e0 del fronte, visse giorni di tremenda angoscia (evacuazione del paese, profughi, requisizione del bestiame, scuole trasformate in ospedali da campo).\nLa popolazione divenne profuga a Bergamo, a Sondrio, a Cremona; il bestiame fu requisito, le scuole elementari vennero trasformate in ospedale da campo. A pi\u00f9 riprese vi sostarono i fanti delle brigate Casale, Pavia, Cagliari, Ancona, Udine e nel 1918 ebbero stanza un comando tappa inglese e un reparto di truppe francesi.\nIn quegli anni, inoltre, Calvene fu collegato a Marostica con una ferrovia che aveva il capolinea in localit\u00e0 Val Savina-Vignola: qui e nei campi della vicina contrada Triboli erano sistemati enormi depositi di munizioni. Una teleferica partiva dalla campagna Pasin, vicino ai depositi, passava sul Pian del Toto e arrivava a Castagnaroli e a Serona. Un\u2019altra portava direttamente a Granezza, dove erano acquartierate le retrovie del fronte. Venne anche aperta la \"Strada della Salvezza\", percorso di 18\u00a0km. che permetteva un collegamento rapido con l\u2019Altopiano, di vitale importanza proprio nei momenti pi\u00f9 critici del conflitto.\nIn questa guerra - alla quale subentrarono l'epidemia di febbre spagnola ed episodi di colera - si ebbero 40 caduti, ricordati nel parco della rimembranza.\nAnche la seconda guerra mondiale, non meno dura per i sacrifici, i lutti e le rappresaglie, lasci\u00f2 tracce sanguinose. Calvene, per il suo aspetto impervio e montagnoso, fu centro importante della Resistenza; nel suo territorio oper\u00f2 la Brigata Mazzini.\nCome all'inizio del Novecento, anche dopo la prima e la seconda guerra mondiale molti calvenesi emigrarono verso l\u2019Europa e i paesi d\u2019Oltremare.\nSimboli.\nLo stemma del Comune, concesso dal Presidente della Repubblica il 18 aprile 2006, si blasona:\nMonumenti e luoghi d'interesse.\nArchitetture religiose.\nChiesa Arcipretale di Santa Maria dell\u2019Annunciazione, nel capoluogo\nChiesa di San Bellino, nella frazione Monte\nChiesa del SS. Redentore, in via Magan\nChiesa di San Valentino, in Pr\u00e0 del Giglio\nAltri luoghi d'interesse.\nCaratteristici e suggestivi sono alcuni agglomerati di piccole costruzioni ormai in rovina - come Costalamare, Pr\u00e0 del Giglio, Piani - che si incontrano salendo da contrada Monte verso la zona di montagna, lungo la panoramica \"strada della salvezza\".\nInteressante il \"mulino della Teodolinda\" che sorge sul torrente Chiavona, del 1767 e ristrutturato di recente, situato nella parte meridionale del paese. \u00c8 uno dei pochi esemplari a coppello ancora funzionanti nell\u2019Alto Vicentino. Come i numerosi mulini di un tempo \u00e8 costruito ancora tutto in legno duro, dotato di due grandi ruote esterne che ricevono acqua da una lunga tramoggia regolabile dall'interno, ora per la macinazione del sorgo ora per quella del frumento. All'interno sono ancora visibili gli alberi di trasmissione, la serie di ingranaggi in legno, le mole, i buratti rotanti, oltre che antichi strumenti come tamisi, bilance e sessole. Un altro mulino a turbina, costruito nel 1699, esiste a nord del paese in via Grumale.\nDi notevole interesse sono il Cimitero Inglese in Val di Fonte ed il ponte ad arcata unica, sul torrente Astico, in localit\u00e0 Maglio - Pralunghi.\nCultura.\nBiblioteche.\nNel capoluogo vi \u00e8 la Biblioteca civica \"Raffaella Testolin\", che fa parte della rete di biblioteche vicentine \"Biblioinrete\", insieme alla maggior parte della biblioteche appartenenti alla Rete Bibliotecaria Vicentina.\nScuole.\nA Calvene vi sono una scuola dell'infanzia (privata paritaria) e una scuola primaria statale.\nGeografia antropica.\nNumerose sono le case sparse e le contrade disposte lungo i fianchi della montagna, in ridente posizione e dominanti la valle e la pianura.\nOltre al capoluogo vi sono le contrade: Bissoli (m. 163), Bordogni (m. 250), Cappozzi (m. 326), Grumale (m.260), Lugazza (m.194), Magan (m.219), Maso (m. 338), Pr\u00e0 del Giglio (m.436), Pralunghi (174), Monte (m. 625), Malleo ( m. 526).\nEconomia.\nL'attivit\u00e0 agricola e silvo pastorale fu per secoli l'esclusiva risorsa della popolazione di Calvene. La parte pi\u00f9 ricca e fertile del territorio era il fondovalle e le pendici collinari meglio esposte, con una fascia in cui tuttora viene coltivato l'olivo.\nDurante il medioevo fu fiorente l'arte della lana. per sfruttare la forza motrice dell'acqua del torrente Chiavona furono costruiti alcuni mulini che macinavano cereali o battevano il ferro. Tra il XV e il XVI secolo si svilupp\u00f2 anche l'industria dell'estrazione e della lavorazione della pietra; un artigianato tipico oggi estinto fu quello delle trecce e dei cappelli di paglia.\nA Calvene non si \u00e8 sviluppata una zona industriale moderna, pertanto la manodopera locale deve trovare lavoro nei paesi vicini.\nAmministrazione.\nNel secondo dopoguerra i Sindaci furono: Lino Pellegrini, Bonifacio Dalla Costa, Bortolo Bonaguro, Bortolo Pasin, Giuseppe Brazzale, Lino Pellegrini, Roberto Sartori.\nGemellaggi.\nNel 2012 il comune di Calvene ha aderito alla lista dei comuni gemellati con la fondazione \"Citt\u00e0 della Speranza\"."}
