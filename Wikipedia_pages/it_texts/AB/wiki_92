{"id": "82844", "revid": "1196811", "url": "https://it.wikipedia.org/wiki?curid=82844", "title": "Cattedra di San Pietro", "text": "La cattedra di San Pietro (in latino \"Cathedra Petri\") \u00e8 un trono ligneo, che la leggenda medioevale identifica con la cattedra vescovile appartenuta a san Pietro apostolo in quanto primo vescovo di Roma e papa. \nIn realt\u00e0 quello che si conserva \u00e8 un manufatto del IX secolo, donato nell'875 dal re dei Franchi Carlo il Calvo a papa Giovanni VIII in occasione della sua discesa a Roma per la propria incoronazione a imperatore.\nViene conservato come reliquia nella basilica di San Pietro in Vaticano, all'interno di una grandiosa composizione barocca progettata da Gian Lorenzo Bernini e realizzata fra il 1656 e il 1665.\nUna copia della cattedra di legno si trova inoltre esposta nel Museo storico artistico\u00a0\u2013 Tesoro di San Pietro, con ingresso dall'interno della basilica.\nIl nome \"cattedra\" deriva dal termine latino \"cathedra\", che indica la cattedra vescovile (il seggio sul quale siede il vescovo).\nDescrizione.\nL'opera del Bernini \u00e8 collocata nell'abside di fondo della Basilica Vaticana, aggettante con effetto scenografico dalla cornice architettonica delle lesene. Al centro si trova il trono in bronzo dorato, al cui interno \u00e8 situata la cattedra lignea vera e propria. Sullo schienale del seggio \u00e8 rappresentato l'episodio in cui Cristo esorta Pietro con queste parole: \u00abPasci i miei agnelli\u00bb (Gv, 21,15-17)..\nQuattro colossali statue anch'esse in bronzo, raffiguranti quattro dottori della Chiesa (in primo piano sant'Agostino e sant'Ambrogio per la Chiesa latina e in secondo piano sant'Atanasio e san Giovanni Crisostomo per la Chiesa greca), sono rappresentate nell'atto di sorreggere la cattedra, che pare librarsi senza peso su nuvole di stucco dorato.\nSopra il trono, in una raggiera di stucchi dorati contornata da angeli, si trova un finestrone di fondo in alabastro raffigurante una colomba (l'apertura alare \u00e8 di 162\u00a0cm), simbolo dello Spirito Santo il quale guida i successori di Pietro nel loro incarico. Essa costituisce l'unica vetrata colorata dell'intera basilica di San Pietro. \nCome l\"'Estasi di Santa Teresa d'Avila\" (1644-52) dello stesso Bernini, la cattedra di San Pietro pu\u00f2 essere senza dubbio definita un capolavoro del Barocco, che fondendo insieme architettura, scultura e arti figurative d\u00e0 luogo ad un'opera d'arte globale, rappresentazione scenografica di una visione fantastica. Spettacolari gli effetti della luce, soprattutto nel pomeriggio quando il sole scende dietro l'abside.\nFesta liturgica.\nLa festa della cattedra di san Pietro, iscritta al calendario romano generale, risale al III secolo. Il \"Lexikon f\u00fcr Theologie und Kirche\" dice che questa festa ha avuto origine nel pasto celebrativo di un morto che era tradizionale tenere a Roma il 22 febbraio (\"Feralia\"), celebrazione simile al \"refrigerium\" che si usava tenere nelle catacombe.\nIl Calendario di Filocalo del 354 e che ha avuto origine nel 311 indica come unica data della festa il 22 febbraio. Invece, nel \"Martirologio geronimiano\", che nella sua attuale forma \u00e8 del IX secolo, sono indicati due giorni di festa dedicati alla cattedra di san Pietro apostolo: il 18 gennaio e il 22 febbraio. Tutti i manoscritti di questo documento contengono un'aggiunta tardiva, secondo la quale la festa di febbraio celebrerebbe la cattedra di san Pietro ad Antiochia, per cui la festa di gennaio era associata invece con la funzione episcopale di san Pietro a Roma ed era trattata come la pi\u00f9 importante.\nLa festa di gennaio \u00e8 stata scelta nel 1908 come primo giorno dell'Ottavario di preghiera per l'unit\u00e0 dei cristiani, che concludeva con la festa della Conversione di san Paolo il 25 gennaio.\nNella revisione del calendario romano generale operata da papa Giovanni XXIII nel 1960, sono state abolite diverse feste considerate doppioni di altre. Nel caso delle due feste della cattedra di san Pietro, \u00e8 stata conservata unicamente quella di febbraio, pi\u00f9 antica. Perci\u00f2 anche nell'edizione 1962 del Messale Romano, rimane soltanto la festa di febbraio. In ogni caso la Settimana di preghiera per l'unit\u00e0 dei cristiani continua ad essere celebrata negli stessi giorni del mese di gennaio, nonostante l'abolizione nel calendario romano della festa scelta come giorno iniziale. \nNel rito ambrosiano invece la celebrazione unificata \u00e8 fissata al 18 gennaio, in modo da distanziarla dalla Quaresima.\nDottrina della \"Cathedra Petri\".\nLa \"cathedra Petri\" \u00e8 anche il nome di una dottrina sviluppata a partire dal III secolo inerente alla successione e l'autorit\u00e0 dell'episcopato, concepito un tutt'uno affidato da Cristo a san Pietro e ai suoi successori romani; secondo i cattolici, egli ha esercitato subito il suo primato, attribuitogli da Cristo stesso.\nNei due secoli successivi essa si and\u00f2 trasformando nella teoria organica del primato di Roma su tutte le chiese, dando luogo sia alla concreta rivendicazione della superiore autorit\u00e0 del papa e del suo diritto di intervento nei confronti degli altri vescovi, sia ad una \"teologia del primato\" che rimase a fondamento del potere spirituale e temporale della chiesa di Roma nel Medioevo."}
{"id": "82845", "revid": "124679095", "url": "https://it.wikipedia.org/wiki?curid=82845", "title": "Mark Rothko", "text": "Biografia.\n\u00c8 il quarto figlio di una famiglia ebrea ed \u00e8 l'unico a frequentare una scuola talmudica per bambini. Nel 1910 il padre Jacob emigr\u00f2 negli Stati Uniti. Nel 1913 lasci\u00f2 il paese natale, la Lettonia, per trasferirsi con la famiglia a Portland, nell'Oregon. Tra il 1921 e il 1923 frequent\u00f2 l'universit\u00e0 di Yale e l'anno successivo abbandon\u00f2 gli studi per trasferirsi a New York e nel 1925 studi\u00f2 con Max Weber all'Art Students League.\nLa sua prima esposizione risale al 1928 presso una collettiva alle Opportunity Galleries di New York. Negli anni seguenti allacci\u00f2 una profonda amicizia con altri grandi artisti come Milton Avery e Adolph Gottlieb. Nel 1933 torn\u00f2 a Portland per organizzare la sua prima personale, a cui segu\u00ec lo stesso anno un'altra personale a New York, presso la Contemporary Arts Gallery.\nNel 1935 fu uno dei fondatori del gruppo \"The Ten\", rivolto soprattutto a ricerche nell'ambito dell'astrazione e dell'espressionismo. Tra il 1936 e il 1937 dipinse su cavalletto per il Federal Art Project e conobbe Barnett Newman. Cominci\u00f2 una stretta collaborazione con Gottlieb, sviluppando uno stile pittorico dal contenuto mitologico, figure piatte e derivate dal linguaggio artistico primitivo. Intorno al 1945 avvicin\u00f2 il suo stile alle tecniche e alle immagini del surrealismo e, grazie a Peggy Guggenheim, pot\u00e9 allestire una personale alla galleria Art of This Century di New York.\nIl suo lavoro si concentr\u00f2 sulle emozioni di base, spesso riempiendo grandi tele di canapa con pochi colori intensi e solo piccoli dettagli immediatamente comprensibili. Per questo pu\u00f2 anche essere considerato precursore dei pittori \"color field\" (come Helen Frankenthaler). \u00c8 infatti tra la fine degli anni quaranta e l'inizio degli anni cinquanta che sviluppa il suo stile della maturit\u00e0. Luminosi rettangoli colorati sembrano stagliarsi sulla tela librandosi al di sopra della sua superficie, come in \"Number 10\". Tuttavia Rothko rimase semisconosciuto sino al 1960, sostenendosi insegnando arte, prima presso il Brooklyn Jewish Academy Centre e poi alla California School of Fine Arts di San Francisco. In seguito collabor\u00f2 con William Baziotes, David Hare e Robert Motherwell alla fondazione The Subjects of the Artist a New York.\nIn questi anni strinse a New York amicizia con William Congdon e con il pittore italiano Toti Scialoja.\nNel 1958 Ludwig Mies van der Rohe commission\u00f2 a Rothko di dipingere una serie di dipinti su tela di grandi dimensioni per il ristorante Four Seasons nel Seagram Building di New York, un progetto su cui lavor\u00f2 per pi\u00f9 di un anno, ma una volta ultimato non fu felice di vedere le sue pitture come sfondo a una sala da pranzo, quindi ne consegn\u00f2 nove di quelle marroni e nere alla Tate Gallery, dov'\u00e8 tuttora presente un'installazione permanente progettata dallo stesso Rothko. Durante gli anni sessanta ha uno scambio epistolare col critico d'arte italiano Eraldo Di Vita. Nel 1967 collabor\u00f2 nuovamente con l'architetto Philip Johnson a una serie di dipinti di grandi dimensioni che avrebbero riempito le pareti di una cappella a Houston, in Texas, realizzando quattordici lavori a tema per quella che oggi si direbbe un'installazione ambientale. Numerosi altri lavori di Rothko sono sparsi in giro per il mondo in altrettanti importanti musei.\nFisicamente logorato a causa del suo regime alimentare, dall'eccesso di alcol e fumo e dopo una vita segnata dalla depressione, nel primissimo mattino del 25 febbraio 1970 si suicid\u00f2 nel suo studio di New York. Due giorni dopo si tennero i funerali. L'anno successivo venne inaugurata a Houston la Rothko Chapel nella chiesa in cui aveva esposto le sue grandi e scurissime tele nel 1967. A seguito della sua morte la determinazione della sua eredit\u00e0 divenne il soggetto di un famoso caso giudiziario.\nNel 2003, in occasione del centesimo anniversario della nascita, la famiglia dell'artista decise di concedere in sua memoria un contributo finanziario per il restauro della sinagoga Kaddish di Daugavpils, sua citt\u00e0 natale in Lettonia. I lavori iniziarono nel 2003 e durarono tre anni, riportando l'edificio alla sua forma originaria. La cerimonia di riapertura, l'11 aprile 2006, avvenne alla presenza del Presidente della Lettonia Vaira V\u012b\u0137e-Freiberga, delle autorit\u00e0 civili e religiose della citt\u00e0 e della figlia dell'artista, Kate Rothko.\nLa fortuna di critica e di pubblico di Rothko \u00e8 cresciuta senza sosta sino a farlo divenire negli anni 2000 uno degli artisti pi\u00f9 costosi al mondo. Un suo quadro, \"White Center (Yellow, Pink and Lavender on Rose)\" \u00e8 stato venduto nel maggio 2007 da Sotheby's di New York per la cifra record di 72,84 milioni di dollari, andando pi\u00f9 che a triplicare il precedente record dell'artista, stabilito nel novembre 2005 da Christie's di New York con \"Homage to Matisse\" venduto per 22,41 milioni di dollari. Nel 2014 \"No. 6 (Violet, Green and Red)\" super\u00f2 tutti i record venendo acquistata dal magnate russo Dmitrij Rybolovlev per 186 milioni di dollari, la terza cifra pi\u00f9 alta mai pagata per un dipinto finora."}
{"id": "82846", "revid": "1529788", "url": "https://it.wikipedia.org/wiki?curid=82846", "title": "Mattia", "text": "Origine e diffusione.\nDeriva dal greco biblico \u039c\u03b1\u03c4\u03b8\u03b9\u03b1\u03c2 (\"Matthias\"), una variante di \u039c\u03b1\u03c4\u03b8\u03b1\u03b9\u03bf\u03c2 (\"Matthaios\"), a sua volta dall'ebraico \u05de\u05b7\u05ea\u05b4\u05bc\u05ea\u05b0\u05d9\u05b8\u05d4\u05d5\u05bc (\"Mattityahu\", \"Mattithyahu\"), che significa \"dono di YHWH, essendo composto dai termini di lingua ebraica \"mattath\" (\"dono\") e \"Yah\" (abbreviazione di YHWH, il nome del Dio nell'ebraismo; \"Ia\" in pi\u00f9 generale cananaico, corrispondente all'accadico \"Ea\", \"il vivente\", sumero \"Enki\"). Tale nome fu adattato in latino in due forme diverse: la principale, \"Mattheus\" o \"Matthaeus\", da cui l'odierno nome italiano Matteo, \"Mathias\", da cui Mattia, che appare nel Nuovo Testamento portata dall'apostolo Mattia, colui che sostitu\u00ec Giuda Iscariota.\nVa notato che la forma italiana Mattia viene talvolta usata al femminile, cos\u00ec come la forma serba, slovena e croata \"Matija\". Inoltre, la forma slovacca \"Matej\" coincide con il croato, sloveno e macedone \"Matej\", che \u00e8 invece una variante di Matteo.\nDa uno studio dell'ISTAT, il nome \u00e8 risultato essere in Italia il settimo pi\u00f9 utilizzato tra i maschili per i nuovi nati nel 2004 e il sesto nel 2006.\nOnomastico.\nL'onomastico si festeggia il 14 maggio o il 24 febbraio (messa tridentina) in memoria di san Mattia apostolo, patrono degli ingegneri e dei fabbri, invocato contro il vaiolo. Si ricordano con questo nome anche, alle date seguenti:"}
{"id": "82849", "revid": "1086846", "url": "https://it.wikipedia.org/wiki?curid=82849", "title": "Serie C 1952-1953", "text": "La Serie C 1952-1953 fu la quindicesima edizione della terza categoria del campionato italiano di calcio, la prima a svolgersi a girone unico.\nStagione.\nUna storica riforma della FIGC, il Lodo Barassi, aveva portato nel 1952 la Serie C ad uniformarsi alle due categorie superiori, divenendo anch'essa a carattere nazionale e, almeno nelle intenzioni della presidenza federale, professionistico. Come accadeva da oramai quattro anni, il campionato era posto sotto il controllo della Lega Nazionale, avente sede a Milano.\nLa vittoria finale fu appannaggio di squadre rappresentanti due citt\u00e0 vicine tra loro, Pavia e Alessandria. Il regolamento prevedeva quattro retrocessioni, tra le quali fu predestinata la , oberata da una pesante penalizzazione per illecito sportivo: il aveva infatti denunciato un tentativo di corruzione ai propri danni da parte di un dirigente granata in vista dello scontro diretto del 22 marzo e, colta la persona in oggetto in flagranza di reato da un ispettore in incognito, la Lega annull\u00f2 per punizione tutti i punti fin l\u00ec ottenuti dai granata, che non ebbero cos\u00ec alcuna speranza di evitare la IV Serie.\nClassifica finale.\nLegenda:\nNote:\nClassifica marcatori.\nNel corso del campionato furono segnati complessivamente 740 gol (di cui 61 su calcio di rigore). Di seguito, la classifica dei marcatori."}
{"id": "82851", "revid": "110157", "url": "https://it.wikipedia.org/wiki?curid=82851", "title": "Serie C 1953-1954", "text": "La Serie C 1953-1954 fu la 16\u00aa edizione della terza categoria del campionato italiano di calcio, la seconda a svolgersi a girone unico.\nCapocannoniere del torneo fu Silvano Mari () con 22 reti.\nStagione.\nIl campionato fu vinto di misura dalla coppia formata da e che staccarono di un solo punto il cui nulla valse il successo dell'ultima giornata della stagione.\nIn coda, seconda retrocessione nel giro di un anno per la , e salvezza per tutte le neopromosse. Ad accompagnare in IV Serie i rossoneri ci furono anche i loro vicini nerazzurri del .\nClassifica finale.\nLegenda:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 733 gol (di cui 80 su calcio di rigore). Di seguito, la classifica dei marcatori."}
{"id": "82853", "revid": "44876", "url": "https://it.wikipedia.org/wiki?curid=82853", "title": "Serie C 1954-1955", "text": "La Serie C 1954-1955 fu la 17\u00aa edizione della terza categoria del campionato italiano di calcio, la terza a svolgersi a girone unico.\nStagione.\nSalto diretto dalla IV Serie alla B per il , che in due anni scal\u00f2 consecutivamente due categorie. I pugliesi furono seguiti nel torneo cadetto dai toscani del .\nTra le retrocesse, ai lodigiani del tocc\u00f2, dopo aver perso lo spareggio giocato a Modena, l'amara sorte di compiere il cammino esattamente inverso a quello del Bari.\nClassifica finale.\nLegenda:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 739 gol (di cui 68 su calcio di rigore). Di seguito, la classifica dei marcatori."}
{"id": "82854", "revid": "110157", "url": "https://it.wikipedia.org/wiki?curid=82854", "title": "Guadalupe (Spagna)", "text": "Guadalupe \u00e8 un comune spagnolo di 2.288 abitanti situato nella comunit\u00e0 autonoma dell'Estremadura (nella provincia di C\u00e1ceres), sui pendii della sierra dallo stesso nome ai confini con la Castiglia, vicino al fiume \"Guadalupejo\". \u00c8 noto per il famoso santuario di Nuestra Se\u00f1ora de Guadalupe, fondato nel 1340 da Alfonso XI, re di Castiglia, \ndopo aver vinto i Mori nella battaglia del rio Salado.\nStoria.\nIl luogo dove Alfonso XI fece costruire il \"Monasterio de Nuestra Se\u00f1ora de Guadalupe\" era in precedenza occupato da una piccola chiesa costruita nei primi anni del secolo XIV per accogliere una statua in legno della Madonna che secondo la tradizione fu scolpita da San Luca evangelista e donata dal papa Gregorio I a San Leandro arcivescovo di Siviglia. Quando gli Arabi nel 711 sbarcarono a Gibilterra e intrapresero la conquista della Spagna un gruppo di sacerdoti per evitare che finisse in mano agl'infedeli la prese e la seppell\u00ec nei pressi del fiume di Guadalupe. All'inizio del XIV secolo un pastore disse che gli era apparsa la Madonna e gli aveva detto di diseppellire la statua e di costruire una chiesa nel luogo dell'apparizione. Scavando i sacerdoti rinvennero la statua e in breve tempo fu costruita la cappella. Si instaur\u00f2 il culto di questa Madonna e nel 1326 cominciarono a giungere i primi pellegrini. Nel frattempo si ebbe un nuovo sbarco di Musulmani Berberi che, provenienti dal Sahara, avevano occupato il Marocco e volevano occupare anche la Spagna favoriti anche dalla disgregazione del califfato di Cordoba nei 23 regni \"taifas\". il capo berbero Abn-al-Arsan, detto il Sultano negro, s'imbarc\u00f2 a Ceuta e sbarc\u00f2 a Tarifa con un esercito per partire alla conquista della Spagna.\nAlfonso XI di Castiglia appena ebbe notizia dello sbarco si preoccup\u00f2 e prese le contromisure, invi\u00f2 delle truppe a Tarifa che fu messa sotto assedio. Mand\u00f2 inoltre una flotta per impedire l'invio di rinforzi e di rifornimenti dall'Africa alle truppe berbere che continuavano a combattere violentemente, ma una tempesta caus\u00f2 l'affondamento di diverse navi. I nobili castigliani suggerivano al re di concludere la pace col Sultano, ma il re era fermo nel proposito di ricacciarlo da dove era giunto, prese accordi col re del Portogallo e ottenne dal papa Gregorio I l'indulgenza plenaria per chi si arruolasse per combattere i Berberi. Riusc\u00ec cos\u00ec a formare un esercito di 25.000 fanti e 15.000 cavalieri che mosse da Siviglia verso Tarifa appoggiato dalla flotta dalla parte del mare, mentre il re del Portogallo Alfonso IV attacc\u00f2 il regno arabo di Granada. Lo scontro fra Cristiani e Musulmani guidati da Omar, figlio del sultano, si verific\u00f2 presso un guado del rio Salado ebbe fasi alterne, a un certo momento le truppe castigliane si sbandarono e indietreggiarono fuggendo, intervenne allora l'arcivescovo di Toledo Gil Albornoz che affianc\u00f2 il re e con un infiammato discorso riusc\u00ec a infondere coraggio ai soldati cristiani che ripresero a combattere, mettendo in fuga i nemici e infliggendo loro gravissime perdite. Alfonso XI attribu\u00ec la vittoria alla protezione della Vergine di Guadalupe e nel 1340 fond\u00f2 il Real Monasterio de Nuestra Se\u00f1ora de Guadalupe che ebbe particolari cure e donazioni durante le scoperte e le conquiste d'America.\nIl culto della Madonna di Guadalupe accompagn\u00f2 i protagonisti di queste imprese e si diffuse nelle territori conquistati rafforzato anche da un'altra apparizione miracolosa che avvenne nel 1531 nei pressi di Citt\u00e0 del Messico. Qui un azteco convertito al cristianesimo ebbe per tre volte la visione della Madonna, che lasci\u00f2 anche la sua immagine sul suo mantello, oggi conservato nella basilica eretta in suo onore a Citt\u00e0 del Messico e che rimase indenne nel 1921 nel corso di un attentato dinamitardo contro l'edificio. Diverse sono le localit\u00e0 nel mondo che hanno assunto il nome di Guadalupe.\nIl monastero di Guadalupe in Spagna, ampliatosi in epoche diverse, fu abbandonato nel 1835 in conseguenza della legge di \"desamortizaci\u00f3n di Mendiz\u00e1bal\" (1790-1853) con la quale si confiscarono i beni immobiliari degli enti ecclesiastici che furono messi all'asta; ma nel 1908 fu rioccupato dai francescani. Il 12 ottobre 1928 la Madonna di Guadalupe fu proclamata patrona e regina dei popoli di lingua spagnola e, in particolare, dell'America latina, per mano del cardinale Pedro Segura, arcivescovo di Toledo e primate di Spagna, alla presenza del re Alfonso XIII, su speciale mandato di papa Pio XI. Il 4 novembre 1982 Giovanni Paolo II si ferm\u00f2 nel santuario, venerando l'immagine della Madonna durante il suo viaggio pastorale in Spagna, tenendo un'omelia sulle migrazioni.\nIl complesso architettonico.\nIl complesso monumentale \u00e8 costituito da diversi edifici, la chiesa del 1349-1363 gotica mud\u00e9jar nella facciata che \u00e8 affiancata da torrioni e accessibile con una scalinata; a tre navate gotiche l'interno ha cappelle rinascimentali con molte opere d'arte. Il'chiostro mud\u00e9jar, che racchiude un bel giardino con fontana moresca al centro, \u00e8 della fine del XIV secolo. Il \"Museo de las Miniaturas\" nella sala capitolare contiene messali e antifonari medievali miniati, oreficerie dei secoli XV-XVI e dipinti. Il \"camar\u00edn\", cio\u00e8 la nicchia che racchiude la statua nera della vergine rivestita di paramenti preziosi, \u00e8 del secolo XVIII, \u00e8 sovrastato da una cupola e ha diversi quadri della vita della Madonna di Luca Giordano. Il chiostro gotico dei secoli XIV-XVI \u00e8 a doppio ordine di archi. Fanno parte del complesso monastico anche la \"Iglesia nueva\" del 1730 e la \"Hosteller\u00eda de los nobles\" del 1512.\nEconomia.\nL'economia si basa prevalentemente sul turismo. Nella zona vengono coltivati vite, cereali, olivo e ortaggi. \u00c8 presente anche l'allevamento di ovini e suini."}
{"id": "82855", "revid": "123005352", "url": "https://it.wikipedia.org/wiki?curid=82855", "title": "Serie C 1955-1956", "text": "La Serie C 1955-1956 fu la diciottesima edizione della terza categoria del campionato italiano di calcio, la quarta a svolgersi a girone unico.\nAvvenimenti.\nIl torneo fu appannaggio di Venezia e , che ottennero l'approdo in Serie B chiudendo la stagione a pari punti in vetta alla classifica: ai lagunari and\u00f2 il platonico primato in graduatoria per via del miglior quoziente reti, mentre per i marchigiani si tratt\u00f2 della prima promozione fra i cadetti. Neroverdi e rossobl\u00f9 superarono d'un soffio i sorprendenti isolani della Carbosarda, che mancarono d'un punto quello che sarebbe stato uno storico approdo dei biancobl\u00f9 in B.\nIn zona retrocessione, ad una sventurata accoppiata toscana avrebbero dovuto aggiungersi e Colleferro. Fu il a rivoluzionare i verdetti: colti ad addomesticare la gara sul campo del gi\u00e0 rassegnato Piombino, gli emiliani furono condannati alla retrocessione. Il posto libero fu dunque occupato dal Pavia, che vinse un apposito spareggio contro i rossoneri laziali.\nClassifica finale.\nLegenda:\nNote:\nClassifica marcatori.\nNel corso del campionato furono segnati complessivamente 746 gol (di cui 55 su calcio di rigore). Di seguito, la classifica dei marcatori."}
{"id": "82858", "revid": "121035098", "url": "https://it.wikipedia.org/wiki?curid=82858", "title": "Serie C 1956-1957", "text": "La Serie C 1956-1957 fu la diciannovesima edizione della terza categoria del campionato italiano di calcio, la quinta a svolgersi a girone unico.\nIl capocannoniere del campionato fu Massagrande, della con 16 gol.\nStagione.\nAvvenimenti.\nIl successo finale arrise a e Lecco, mentre nulla valse la disperata rincorsa finale della .\nLa zona retrocessione era quest'anno pi\u00f9 ristretta, avendo la categoria strappato tale ringraziamento per l'assenso alla riforma in corso nella categoria inferiore: il cambiamento in senso elitario della IV Serie, in cui era programmata l'istituzione di un campionato di qualit\u00e0 a soli tre gironi, era stata vista con sospetto dai club di C che temevano di vedersi sottrarre interesse e spettatori, e la riduzione dell'interscambio fra le due categorie fu il contrappeso che la terza serie chiese e ottenne in cambio. Peraltro, quest'anno la zona retrocessione risult\u00f2 ancor pi\u00f9 ristretta per un evento contingente, dato che lo scioglimento per inadempienze economiche del frutt\u00f2 un inaspettato ripescaggio per il Siracusa.\nClassifica finale.\nLegenda:\nNote:\nClassifica marcatori.\nNel corso del campionato furono segnati complessivamente 697 gol (di cui 64 su calcio di rigore). Di seguito, la classifica dei marcatori."}
{"id": "82859", "revid": "125398455", "url": "https://it.wikipedia.org/wiki?curid=82859", "title": "Deserto del Gobi", "text": "Il deserto del Gobi, o semplicemente Gobi (dalla parola mongola \"gobi\", che significa \u00abluogo senza acqua\u00bb), \u00e8 una vasta regione desertica e semi-desertica dell'Asia orientale, estesa attraverso gran parte di Mongolia e Cina. \nDescrizione.\nAttualmente, viene definita tale la regione delimitata dai monti Altai e Khangai a nord, dall'estremit\u00e0 occidentale del Grande Khingan a est, dalle catene montuose degli Yin Shan, Qilian Shan, dai contrafforti orientali degli Altun Shan e dai Bei Shan a sud; e dalle propaggini orientali del Tien Shan a ovest, occupando un vasto territorio a forma di arco esteso per 1600 km di lunghezza e 500-1000 km di larghezza, dalla superficie stimata in 1.300.000 km\u00b2. \nCon un fuoristrada \u00e8 possibile guidare su questa distesa per lunghe distanze in qualsiasi direzione: verso nord, in direzione delle catene montuose degli Altai e dei Khangai; verso est, fino alla catena del Grande Khingan; o verso sud, fino ai Bei Shan e alla valle dello Huang He (o Fiume Giallo). Ad ovest, al di l\u00e0 del confine sud-occidentale del Gobi, si trova un'altra distesa arida - il bacino del Tarim, nella provincia dello Xinjiang -, che ospita il deserto del Takla Makan, delimito dalle montagne del Tien Shan a nord e da quelle del Kunlun e dei contrafforti occidentali degli Altai a sud.\nGi\u00e0 nel \"Milione\" di Marco Polo vi \u00e8 una descrizione di questo deserto, abitato dalle popolazioni mongole, pastori nomadi e fieri e audaci cavalieri. Il viaggiatore veneziano descrisse alcuni aspetti della vita di questo deserto, tra cui la presenza del cammello selvatico, un animale che venne individuato solo alcuni secoli dopo dall'esploratore russo Pr\u017eewalski; di questo animale cos\u00ec tipico del Gobi, perch\u00e9 addomesticato dalle popolazioni locali e importato in altre regioni centroasiatiche, sembra sopravviva oggi solo un piccolissimo nucleo selvatico nella Mongolia meridionale.\nGeografia fisica.\nMorfologia.\nIl Gobi pu\u00f2 essere suddiviso in vari settori: ad ovest si trovano cos\u00ec il Gobi del Gaxun, della Zungaria e del Trans-Altai; nelle regioni centrali e meridionali del deserto si trova il cosiddetto Gobi orientale, o mongolo; mentre a sud si estende l'altopiano dell'Alxa (o deserto dell'Ala Shan).\nIl Gobi del Gaxun \u00e8 cinto dagli speroni del Tien Shan ad ovest e dei Bei Shan a sud e si innalza fino ad altitudini di 1500 m. Il paesaggio \u00e8 delicatamente ondulato, con un complesso labirinto di ampie cavit\u00e0 separate da colline pianeggianti e creste rocciose che a volte si ergono a pi\u00f9 di 90 m sopra la pianura. \u00c8 un deserto roccioso e quasi privo di acqua, anche se nelle depressioni pi\u00f9 appartate si possono trovare delle paludi salmastre. Il suolo \u00e8 bruno-grigiastro e contiene gesso e halite (salgemma). La vegetazione \u00e8 scarsa, anche se pi\u00f9 ricca nei letti dei fiumi, dove crescono singoli arbusti di tamerici, \"saxaul\" e nitraria (una pianta simile alla salicornia) e varie alofile annuali.\nIl Gobi del Trans-Altai \u00e8 situato tra gli speroni orientali dell'Altai della Mongolia e dell'Altai del Gobi a nord e ad est, rispettivamente, e i Bei Shan a sud. Il territorio che lo costituisce \u00e8 elevato, accidentato e impervio. Accanto alla pianura e al gruppo di colline basse e arrotondate vi \u00e8 una zona montuosa piuttosto estesa che si estende per oltre nove chilometri nella pianura. I rilievi sono spogli e incisi da aridi burroni. Anche la parte occidentale del Gobi del Trans-Altai \u00e8 fondamentalmente pianeggiante, ma \u00e8 intervallata da piccole aree rialzate e solcata da letti di fiumi asciutti e, ancora una volta, da vaste paludi salmastre. Nel settore centrale questa frammentazione aumenta, e fanno la loro comparsa delle \"mesas\" (colline dalla cima piatta e dai fianchi ripidi) insieme a gole aride che terminano in depressioni pianeggianti, occupate da \"takyr\" (tratti di suolo argilloso). Il Gobi del Trans-Altai \u00e8 una regione estremamente arida, con precipitazioni annuali inferiori ai 100 mm, anche se vi \u00e8 sempre la presenza di acque sotterranee. Tuttavia, non vi sono praticamente n\u00e9 pozzi n\u00e9 sorgenti e la vegetazione \u00e8 molto scarsa e quasi inutile per il bestiame.\nIl Gobi della Zungaria si estende a nord del Gobi del Gaxun, nel bacino della Zungaria, tra gli speroni orientali dell'Altai della Mongolia e l'estremit\u00e0 orientale del Tien Shan. Ricorda nell'aspetto il Gobi del Trans-Altai, e i suoi margini sono fratturati da gole, alternate a colline residue e basse creste montuose.\nL'altopiano dell'Alxa si trova tra il confine tra Cina e Mongolia a nord, lo Huang He e le montagne dell'Ala Shan a est, il Qilian Shan a sud e i rami sorgentiferi settentrionali del Ruo Shui a ovest. Consiste in una vasta pianura, quasi sterile, che sale di altitudine dirigendosi da nord-ovest a sud-est. Grandi aree dell'Alxa sono ricoperte di sabbia.\nIl Gobi orientale ha un aspetto simile alle regioni occidentali, con altitudini variabili tra i 700 e i 1500 m, ma riceve un po' pi\u00f9 di precipitazioni - fino a 200 mm all'anno -, sebbene manchi di fiumi di una qualche importanza. Le falde acquifere sotterranee possiedono quantit\u00e0 di acqua relativamente abbondanti e sono solo parzialmente mineralizzate. Sono anche vicine alla superficie, s\u00ec da alimentare piccoli laghi e sorgenti. La vegetazione, tuttavia, \u00e8 scarsa, ed \u00e8 costituita principalmente da specie alofile che crescono su un suolo bruno-grigiastro. Nelle depressioni pi\u00f9 umide vi sono le abituali paludi salmastre e paludi erbose. Nelle regioni periferiche settentrionali e orientali, che ricevono pi\u00f9 precipitazioni, il paesaggio desertico diventa gradualmente meno riarso, assumendo talvolta l'aspetto di una steppa.\nGeologia.\nLe pianure del Gobi sono costituite da gesso e altre rocce sedimentarie principalmente di et\u00e0 cenozoica (pi\u00f9 giovani di 66 milioni di anni fa), sebbene alcune delle basse colline isolate siano pi\u00f9 antiche. Il terreno contiene piccole masse di sabbie mobili. Nel Gobi centrale sono stati trovati resti di dinosauri dell'era mesozoica (circa 250-65.95 milioni di anni fa) e fossili di mammiferi cenozoici. Il deserto ospita anche siti paleolitici e neolitici occupati da popoli antichi. Una serie di fruttuosi scavi intrapresi negli anni '90 nella Tsagaan Agui (\u00abGrotta Bianca\u00bb) nella Mongolia centro-meridionale hanno portato alla luce artefatti risalenti a 35.000 anni fa.\nClima.\nIl clima \u00e8 nettamente continentale e arido: gli inverni sono rigidi, le primavere secche e fredde e le estati calde. L'escursione termica annua \u00e8 considerevole, con minime medie di gennaio che raggiungono i -40 \u00b0C e massime medie di luglio che possono salire fino a 45 \u00b0C; altrettanto pronunciata pu\u00f2 essere l'escursione termica giornaliera. Le precipitazioni totali annue variano da meno di 50 mm a ovest a pi\u00f9 di 200 mm nel nord-est. Condizioni climatiche di tipo monsonico si riscontrano nelle regioni orientali, che ricevono la maggior parte delle precipitazioni in estate. In autunno, inverno e primavera il Gobi \u00e8 spazzato da venti settentrionali e nord-occidentali.\nIdrografia.\nIl drenaggio del deserto \u00e8 in gran parte sotterraneo; i fiumi superficiali hanno scarso flusso costante. I torrenti di montagna sono confinati ai margini del deserto, e anche allora si prosciugano rapidamente disperdendo le proprie acque nel terreno lasso o nelle chiuse depressioni salate. Molti fiumi scorrono solo in estate. D'altra parte, l'acqua sotterranea \u00e8 piuttosto diffusa e di qualit\u00e0 sufficiente per consentire l'allevamento del bestiame.\nDurante l'Olocene (vale a dire negli ultimi 11.700 anni), i laghi del Gobi si sono ridotti di dimensioni, lasciando una serie di terrazze considerevolmente pi\u00f9 distanti e pi\u00f9 alte delle attuali sponde. Infatti, i laghi Orog e B\u00f6\u00f6ntsagaan, nella parte pi\u00f9 orientale dell'Altai della Mongolia, e il lago Ulaan, nel nord-ovest dell'Altai del Gobi, sono solo mere ombre di ci\u00f2 che erano in passato.\nIl suolo del Gobi \u00e8 principalmente bruno-grigiastro e bruno carbonaceo (ricco di carbonio), gessoso (contenente gesso) o a ghiaia grossolana, spesso combinato con paludi salmastre sabbiose e \"takyr\".\nFlora.\nIn risposta alle dure condizioni climatiche, soprattutto ai freddi rigori invernali, la flora mostra un'interruzione di attivit\u00e0 molto lunga, anche di alcuni mesi, e anche un rallentamento estivo dovuto al calore. La vegetazione \u00e8 caratterizzata da zolle di graminacee sparse e discontinue, miste a piccoli arbusti; talvolta l'insieme delle specie vegetali \u00e8 molto simile a quello dei limitrofi semideserti centrasiatici, ma nelle zone pi\u00f9 aride le piante sono molto pi\u00f9 sparse, con enormi vuoti di vegetazione. Nelle zone in cui sussiste il substrato salato, prevalgono specie dei generi \"Salsola\" e \"Anabasis\", nelle dune \u00e8 dominante \"Haloxylon ammodendron\", e in ampie aree a diverso substrato alcune \"Ephedra\" e \"Stipa\".\nFauna.\nLa fauna del Gobi mostra molti elementi in comune con le aree semidesertiche e con quelle steppiche pi\u00f9 aride dell'Asia centrale. Tra i mammiferi la specie pi\u00f9 grande, e forse pi\u00f9 caratteristica, \u00e8 senz'altro il cammello (\"Camelus bactrianus\"), che come si \u00e8 detto, ormai \u00e8 quasi estinto allo stadio selvatico ma che, date le sue peculiari specializzazioni al clima arido, \u00e8 di estrema utilit\u00e0 alle popolazioni asiatiche che lo usano come mezzo di trasporto, per il latte e la lana. Tra i grandi erbivori, vi sono la gazzella della Mongolia (\"Procapra gutturosa\") e la gazzella subgutturosa (\"Gazella subgutturosa\"), ma anche la saiga (\"Saiga tatarica\"), queste ultime due diffuse con una razza endemica, e ancora l'argali (\"Ovis ammon\"), l'emione (\"Equus hemionus hemionus\") e un tempo anche il cavallo di Pr\u017eewalski (\"Equus ferus przewalskii\"), elemento steppico ormai ristretto in un'area semidesertica della Mongolia. Il pi\u00f9 grande predatore della zona \u00e8 il lupo della Mongolia (\"Canis lupus chanco\"), una sottospecie di lupo grigio che, grazie alle grandi dimensioni e al lavoro di squadra, \u00e8 l'unico carnivoro di queste parti specializzato nella caccia ai grandi erbivori. Molto pi\u00f9 numerosi, come in altre aree desertiche del mondo, sono i roditori. \nTra questi, praticamente esclusivi del Gobi sono il criceto nano di Roborovskij (\"Phodopus roborovskii\"), quello della Zungaria (\"P. sungorus\") e quello della Mongolia (\"Allocricetulus curtatus\"). Molto caratteristici per gli speciali adattamenti alla corsa a salti sono il gerbillo gigante (\"Rhombomys opimus\"), il gerboa dai piedi rugosi (\"Dipus sagitta\") e altri Dipodidi dei generi \"Allactaga\", \"Cardiocranius\", \"Salpingotus\" ed \"Euchoreutes\". Anche tra i lagomorfi vi sono degli interessanti elementi pressoch\u00e9 endemici come il pika della Dauria (\"Ochotona dauurica\") e quello di Pallas (\"O. pallasi\"). Tra i predatori di questi topi e pika un ruolo importante \u00e8 svolto dal gatto del deserto della Cina (\"Felis bieti\") e dal manul (\"Otocolobus manul\"), ma anche dalla puzzola marmorizzata (\"Vormela peregusna\"), pi\u00f9 comune nelle steppe. Anche tra le numerose specie di uccelli, molte sono in comune con le aree steppiche centroasiatiche e nell'insieme la composizione faunistica ricorda, almeno a livello generico, quella dei deserti asiatici e nordafricani. Tra i rapaci diurni il falco di Barberia (\"Falco pelegrinoides\") caccia soprattutto uccelli, mentre la poiana degli altipiani (\"Buteo hemilasius\"), quella codabianca (\"B. rufinus\") e anche l'aquila anatraia maggiore (\"Clanga clanga\") si nutrono soprattutto dei vari roditori.\nAlcune specie di uccelli vivono soprattutto al suolo, e presentano colorazioni criptiche con il substrato: tra questi il sirratte di Pallas (\"Syrrhaptes paradoxus\"), ampiamente diffuso anche in aree steppiche, la starna daurica (\"Perdix dauurica\") e alcuni Alaudidi. Assai comuni sono alcune specie di monachelle del genere \"Oenanthe\", ma caratteristici del Gobi sono soprattutto il trombettiere mongolo (\"Bucanetes mongolicus\"), il passero del saxaul (\"Passer ammodendri\"), che prende il nome da una pianta della famiglia Chenopodiacee comune nei deserti centroasiatici, o alcuni Emberizidi del genere \"Emberiza\" e Fringillidi del genere \"Carpodacus\". Tra i rettili, numerosi sono soprattutto i sauri come alcune specie del genere \"Phrynocephalus\", ma soprattutto le lucertole del genere \"Eremias\", come \"Eremias przewalskii\" e \"E. multiocellata\".\nGeografia umana.\nLa densit\u00e0 di popolazione \u00e8 bassa, meno di un abitante per chilometro quadrato; gli abitanti sono prevalentemente mongoli e, nella Mongolia Interna, cinesi han. Nella Mongolia Interna la popolazione cinese \u00e8 aumentata notevolmente a partire dal 1950. L'occupazione principale degli abitanti \u00e8 l'allevamento di bestiame nomade, sebbene l'agricoltura sia predominante nelle regioni in cui sono concentrati i cinesi. Le abitazioni tradizionali dei nomadi mongoli sono iurte e \"orger\" (entrambi tipi di tenda) di feltro, mentre i contadini cinesi vivono in case di argilla costruite con mattoni crudi.\nNel Gobi, in particolare nelle sue zone semidesertiche, l'allevamento del bestiame costituisce la principale attivit\u00e0 economica, con ovini e caprini che costituiscono pi\u00f9 della met\u00e0 degli animali allevati. Secondi per importanza sono i bovini. I cavalli costituiscono solo una piccola percentuale del totale e, insieme ai bovini, sono concentrati sulle pi\u00f9 verdeggianti regioni semidesertiche del sud-est. Un numero consistente di animali allevati \u00e8 costituito da cammelli della Battriana, ancora utilizzati per il trasporto in alcune zone. Il pascolo per i bovini \u00e8 disponibile tutto l'anno grazie alle scorte di acque sotterranee. L'allevamento del bestiame \u00e8 prevalentemente nomade e le mandrie si spostano pi\u00f9 volte all'anno, coprendo distanze anche di 190 km in linea d'aria.\nI depositi di minerali utili sono scarsi, ma nella regione vengono estratti salgemma, carbone, petrolio, rame e altri minerali grezzi. L'agricoltura viene praticata solo lungo le valli fluviali. Il Gobi \u00e8 attraversato da ferrovie nelle sue parti orientali e occidentali, in particolare dalla linea che dalle regioni centro-meridionali della Mongolia Interna giunge fino a Ulan Bator, capitale della Mongolia. Nella regione vi sono anche diverse autostrade: tra la Cina orientale e lo Xinjiang attraverso i Bei Shan e il Gobi del Gaxun; tra la citt\u00e0 di Kalgan (o Zhangjiakou) nella Mongolia Interna (a nord-ovest di Pechino) e Ulan Bator; e tra Ulan Bator e Dalanzadgad nella Mongolia meridionale, circa 500 km a sud/sud-ovest di Ulan Bator. Inoltre, il Gobi \u00e8 attraversato in tutte le direzioni da antiche rotte carovaniere.\nDagli anni '50, l'aumento della popolazione e l'utilizzo eccessivo delle terre marginali hanno portato alla riduzione della copertura vegetale e all'erosione del suolo, con il risultato di un'espansione generale della superficie desertica del Gobi a scapito delle praterie semiaride ai suoi margini. Negli anni '80, l'industrializzazione nel Gobi ha intensificato l'inquinamento ambientale. Un esempio significativo \u00e8 la contaminazione da fosfati delle falde acquifere causata dalla produzione di fertilizzanti chimici nella zona di Hohhot, che ha influito negativamente sulle mandrie locali. Anche la contaminazione con l'arsenico \u00e8 diventata un grave problema nelle zone in cui l'acqua dei pozzi si \u00e8 esaurita, e migliaia di persone sono state colpite da tale penuria. I processi utilizzati per estrarre determinati minerali in grandi quantit\u00e0, in particolare il rame, hanno portato anche alla contaminazione delle acque sotterranee in altri siti. Elevati livelli di radiazioni causati dal \"fallout\" sono stati rilevati nel Gobi occidentale nell'area intorno al principale sito di test nucleari della Cina vicino al Lop Nur.\nEsplorazione.\nL'antica via della seta attraversava la parte meridionale dell'altopiano dell'Alxa e intersecava il Gobi del Gaxun mentre costeggiava i confini settentrionali e occidentali del deserto del Takla Makan. Lungo questo percorso, i viaggiatori provenienti da molte terre asiatiche attraversarono questo deserto. La regione divenne nota per la prima volta agli occidentali attraverso le vivaci descrizioni trecentesche di Marco Polo, ma per il resto rimase per loro virtualmente sconosciuta e inesplorata.\nL'interesse europeo per la regione si riaccese tra la fine del XIX secolo e l'inizio del XX. Un certo numero di spedizioni geografiche furono lanciate dai russi e dagli inglesi, e, sebbene l'obiettivo principale di queste spedizioni fosse il Takla Makan, la maggior parte di esse attravers\u00f2 anche il Gobi, dove furono condotte mappature di base e alcuni studi sulla flora e la fauna. Da allora, gran parte degli studi geografici riguardanti il Gobi sono stati intrapresi da ricercatori sovietici; tuttavia, a partire dagli anni '60, sono divenuti sempre pi\u00f9 attivi anche studiosi cinesi e mongoli.\nNell'estate del 1941 un gruppo di fuggiaschi in fuga dalla Siberia capeggiato da un ufficiale polacco di nome Slavomir Rawicz attravers\u00f2 nel pieno dell'estate, a piedi e privo di scorte di viveri il deserto in direzione nord-sud; Reinhold Messner, nel 2004 a quasi 60 anni, \u00e8 stato il primo uomo ad attraversarlo quasi interamente a piedi in direzione est-ovest; invece Paolo Pirozzi, nel 2007, \u00e8 stato il primo uomo ad attraversarlo in sella a una moto, una Ducati Multistrada 620 di serie.\nL'area di maggiore interesse culturale nel Gobi \u00e8 probabilmente il complesso delle grotte di Mogao, una serie di templi rupestri buddhisti nei pressi della citt\u00e0 di Dunhuang nella provincia del Gansu, in Cina; il complesso venne dichiarato Patrimonio dell'Umanit\u00e0 dall'UNESCO nel 1987. Risalenti ad un periodo compreso tra il IV e il X secolo, questi templi si sono ben conservati grazie all'aria arida del deserto, e la qualit\u00e0 e la quantit\u00e0 dei loro affreschi e dei testi ivi conservati \u00e8 rimasta ineguagliata. Lo studio scientifico del complesso ebbe inizio con la scoperta delle grotte nel 1907 ad opera dell'archeologo e cartografo ungherese-britannico Aurel Stein.\nDurante gli anni '90, spedizioni archeologiche congiunte mongolo-russo-americane effettuarono scavi nelle grotte paleolitiche e neolitiche del Gobi mongolo. Durante lo stesso periodo, spedizioni statunitensi ed europee condussero ricerche paleontologiche su depositi fossili di dinosauri eccezionalmente condservati nel deserto risalenti al Cretaceo superiore (circa 100-66 milioni di anni fa). Dal 1995, spedizioni congiunte mongolo americane e mongolo-europee hanno anche studiato la storia tettonica e l'evoluzione del paesaggio del Gobi.\nPaleontologia.\nIl deserto del Gobi \u00e8 una vera e propria fortuna per i paleontologi, dato che l'erosione continua e progressiva del suolo porta alla luce scheletri di dinosauri e di altri mammiferi in condizioni di conservazione ottimali, nonostante risalgano ad almeno 80 milioni di anni fa, e per di pi\u00f9 spesso in uno stato di completezza sia cranica sia scheletrica.\nLa sorprendente quantit\u00e0 di carcasse quasi intatte \u00e8 spiegata dagli specialisti con l'ipotesi di violente tempeste che hanno sepolto nel giro di poche ore l'animale, per farlo riapparire dopo tanti milioni di anni; \u00e8 da notare che il Gobi alla fine del Cretaceo doveva gi\u00e0 trovarsi, secondo gli esperti, in una situazione analoga a quella contemporanea.\nIl pioniere di queste scoperte fu Roy Chapman Andrews, che nel lontano 1922, si mise in marcia alla ricerca di fossili umani e quasi per caso, dopo essersi perduto ai piedi dei monti Gurvan Saikhan, not\u00f2 un paesaggio da favola di rupi rossastre e fossili che affioravano dal sottosuolo; oltre alla numerose batterie di scheletri di animali, furono proprio le prime uova di dinosauro che ebbero un grande risalto mediatico, rinvenute soprattutto nel sito di \"Algui Ulaan Tsav\". Negli anni della guerra fredda il Gobi era accessibile solo a gruppi di specialisti sovietici e mongoli e solo negli anni novanta gli occidentali poterono ritornare in Mongolia per continuare le ricerche.\nOttanta milioni di anni fa il Gobi ospitava una variet\u00e0 di mammiferi, coccodrilli e oltre trenta specie di sauri; il territorio era globalmente asciutto, per\u00f2 dovevano essere presenti, almeno in alcune epoche, anche abbondanti luoghi acquatici, visti i numerosi fossili di tartarughe. I fossili di dinosauri rinvenuti appartengono al \"Tarbosaurus\", un predatore simile al \"Tyrannosaurus\", a dinosauri a becco d'anatra e a \"Velociraptor\". Uno dei ritrovamenti pi\u00f9 clamorosi fu proprio quello di due scheletri completi di un \"Velociraptor\" avvinghiato in un combattimento mortale a un \"Protoceratops\"."}
{"id": "82860", "revid": "184755", "url": "https://it.wikipedia.org/wiki?curid=82860", "title": "Carlo Melchiotti", "text": "Melchiotti nasce a Pompiano (Brescia), primogenito di Battista e Angela Molinari. Di modeste origini, si dedica nei primi anni della sua vita al commercio, poi grazie gli studi presso la Scuola di Disegno di Brescia e l'Istituto Tecnico di Milano, vince il concorso come disegnatore per il Genio Militare ove rimane per trentadue anni. Ricopr\u00ec la carica di Assessore ai Lavori Pubblici dal 1895 al 1902.\nHa lavorato alla chiesa di San Giorgio Martire a Capriolo e progettato la chiesa del Buon Pastore a Brescia nel 1906."}
{"id": "82861", "revid": "123005367", "url": "https://it.wikipedia.org/wiki?curid=82861", "title": "Serie C 1957-1958", "text": "La Serie C 1957-1958 fu la ventesima edizione della terza categoria del campionato italiano di calcio, la sesta ed ultima a svolgersi a girone unico.\nStagione.\nAvvenimenti.\nIl campionato di Serie C vinto dalla e dal piccolo trascinato dal capocannoniere Giuseppe Orlando, fu l'ultimo disputato a girone unico nazionale. La formula in vigore poneva infatti due problemi: il primo era quello dei costi delle trasferta nell'intera penisola, alquanto gravosi per le societ\u00e0 di cos\u00ec basso livello, il secondo era quello dell'eccessivo salto con la sottostante Quarta Serie, composta da ben otto gironi interregionali. Nella seduta del Consiglio federale del 20 luglio 1957, ispirandosi alla struttura dell'epoca della Third Division inglese, la FIGC decise dunque la suddivisione della categoria fra Nord e Sud a partire dalla stagione successiva, bloccando le retrocessioni e cercando diciotto nuove squadre nel sottostante campionato di Prima Categoria.\nPer ovviare ai rischi di falsare il finale di stagione a causa della mancanza delle retrocessioni, in corso d'opera la Lega decise di riesumare la Coppa Italia garantendone l'accesso ai primi otto club della terza serie, anche se alla fine un pari merito proprio in ottava posizione, cui non vi era tempo di porre rimedio con uno spareggio, vanific\u00f2 uno degli ingressi.\nAggiornamenti.\nIl \u00e8 stato radiato dai ruoli federali per inadempienze economiche l'11 settembre 1957. Successivamente \u00e8 stata fondata l'Unione Sportiva Pro Pavia, affiliata alla Lega Regionale FIGC Lombarda e iscritta direttamente in Prima Divisione Lombardia 1957-1958, in quanto dotata di adeguati standard economico-infrastrutturali. Questo nuovo club fu totalmente distinto dal precedente. Il Siracusa, precedentemente retrocesso, \u00e8 stato quindi riammesso in Serie C per occupare il posto lasciato dal Pavia.\nClassifica finale.\nLegenda:\nNote:\nStatistiche.\nIndividuali.\nClassifica marcatori.\nNel corso del campionato furono segnati complessivamente 725 gol (di cui 61 su calcio di rigore). Di seguito, la classifica dei marcatori."}
{"id": "82862", "revid": "126257", "url": "https://it.wikipedia.org/wiki?curid=82862", "title": "Museo nazionale della scienza e della tecnologia Leonardo da Vinci", "text": "Il Museo nazionale della scienza e della tecnologia \"Leonardo da Vinci\" ha sede a Milano; aperto nel 1953, con i suoi 50.000m\u00b2 complessivi \u00e8 il pi\u00f9 ampio museo tecnico-scientifico in Italia e uno dei maggiori in Europa. Possiede la pi\u00f9 grande collezione al mondo di modelli di macchine realizzati a partire da disegni di Leonardo da Vinci. \u00c8 visitato da oltre 500.000 persone all'anno.\nLe collezioni contano 16.000 beni storici e includono testimonianze rappresentative della storia della scienza, della tecnologia e dell'industria italiane dal XIX secolo ai giorni nostri. Nei suoi 14 laboratori interattivi si svolgono attivit\u00e0 che seguono il metodo educativo basato sull'educazione informale. Il museo collabora con i principali musei scientifici europei e mondiali e dal 2003 \u00e8 membro di ECSITE (European Collaborative for Science, Industry and Technology Exhibitions).\nIl museo \u00e8 dal 2000 una fondazione di diritto privato, i cui soci fondatori sono il Ministero dell'istruzione, dell'universit\u00e0 e della ricerca e il Ministero dei beni e delle attivit\u00e0 culturali e del turismo; i partecipanti sostenitori sono Regione Lombardia, Comune di Milano, Camera di commercio, industria, artigianato e agricoltura di Milano; le principali universit\u00e0 milanesi fanno parte del consiglio scientifico.\nIl museo \u00e8 collocato in via San Vittore 21 nell'antico monastero di San Vittore al Corpo, a fianco alla chiesa omonima, nelle vicinanze del luogo dove Leonardo possedeva alcuni terreni coltivati a vigna, all'epoca appena fuori le mura cittadine. \u00c8 anche non lontano dalla chiesa di Santa Maria delle Grazie, dove si trova il celebre Cenacolo, e dalla Basilica di Sant'Ambrogio.\nStoria.\nIl Museo nazionale della scienza e della tecnologia Leonardo da Vinci sorge in un chiostro benedettino diventato nel XVI secolo monastero olivetano, annesso alla chiesa di San Vittore al Corpo. Tra i chiostri del museo sono ancora ben visibili i resti della grande cinta fortificata che custodiva un mausoleo imperiale romano.\nI lavori che portarono alla realizzazione dei due grandi chiostri e di un dormitorio furono avviati dai monaci Olivetani agli inizi del Cinquecento. Alla fine il complesso comprendeva celle dei monaci, foresteria, biblioteca (oggi Sala delle Colonne), appartamento abbaziale, sala del Capitolo, ospizio dei novizi, orti, giardini e una vigna. Nel 1560 iniziarono le opere della nuova chiesa. Su progetto di Giuseppantonio Castelli da Monza all'inizio del XVIII secolo si costru\u00ec il refettorio (oggi Sala del Cenacolo), dove Pietro Gilardi esegu\u00ec l'affresco delle \"Nozze di Cana\".\nAgli inizi del XIX secolo, con l'occupazione napoleonica, il monastero divenne prima ospedale militare, poi caserma.\nL'industriale Guido Ucelli riusc\u00ec a ottenere l'area nel 1947. L'architetto Piero Portaluppi guid\u00f2 fino al 1952, insieme a Enrico Griffini e Ferdinando Reggiori, i lavori di ristrutturazione, che ebbero per oggetto pavimenti, strutture, volte, arcate dei chiostri, sotterranei, la sala delle Colonne e la sala del Cenacolo.\nIl 15 febbraio 1953 il Museo Nazionale della Scienza e della Tecnica \u201cLeonardo da Vinci\u201d fu inaugurato alla presenza del Presidente del Consiglio Alcide De Gasperi. Comprendeva inizialmente una biblioteca, due bar e sale per congressi. Entro l'anno immediatamente successivo sorse una nuova palazzina per uffici, biblioteca tecnica, sala riunioni e il cinema-sala congressi da 600 posti. Tra il 1953 e il 1956 nacque il Museo del volo in un'area rivolta su Via Olona.\nSi trattava di un hangar metallico di 30x70 metri messo a disposizione dall'Ente Fiera Milano e completato da materiale storico dell'Ufficio Storico dello Stato maggiore dell'Aeronautica militare (in deposito temporaneo). Nel 1959 si discusse la costruzione di un nuovo fabbricato in cui collocare il Museo del Volo. I lavori si svolsero tra il 1960 e il 1963 grazie a una convenzione con il Comune di Milano e a un finanziamento della giunta.\nNei 2.000 m\u00b2 che avevano custodito il Museo del Volo, tra il 1967 e il 1969 sorse una sezione dedicata ai trasporti ferroviari. Grazie alla collaborazione con le Ferrovie dello Stato e le Ferrovie Nord Milano, locomotori, vagoni e segnali giunsero al Museo dalla stazione ferroviaria di Porta Genova a bordo di speciali automezzi.\n\u00c8 del 1970 la prima visita guidata al museo, inizio di un'intensa attivit\u00e0 divulgativa dei laboratori nati nel 1993. Negli anni a seguire, numerose esposizioni e le mostre hanno coinvolto il Museo sui temi dedicati alla radio, alla televisione, a Marconi e Leonardo da Vinci.\nNell'agosto 1999, durante la direzione di Domenico Lini, un decreto legislativo trasform\u00f2 l'ente di diritto pubblico in fondazione di diritto privato. Nel 2001 venne nominato direttore Fiorenzo Galli e si diede inizio a un'intensa attivit\u00e0 di riallestimento e apertura di nuove sezioni espositive e laboratori interattivi. Nel 2005 fu trasportato al museo e musealizzato il sottomarino \"Enrico Toti\" e vennero aperti i nuovi laboratori interattivi di genetica e biotecnologie e robotica. Nel 2007 fu riaperto l'auditorium, completamente ristrutturato, e inaugurate la nuova area elicotteri e la sezione dedicata al ciclo di vita dei prodotti.\nNel 2008 aprirono le nuove aree dedicate a telegrafia, telefonia e televisione, l'area dei piccoli e la sezione dedicata al petrolio. Nel 2009 furono aperte le aree dedicate alla gomma, alle sostanze adesive e la nuova libreria del museo (MUST shop). Nel giugno 2009 il Museo ospit\u00f2 la conferenza annuale di ECSITE (European Network of Science Centres and Museums). Il laboratorio dedicato all'alimentazione e l'area nanotecnologie sono del 2010, del 2011 la sezione dedicata all'industria chimica di base. Nel 2013 fu inaugurata la nuova area acciaio e apr\u00ec rinnovato il laboratorio interattivo materiali. Nel 2014 fu la volta della nuova sezione dedicata allo spazio, che espone l'unico frammento lunare in possesso dell'Italia e la nuova area dedicata al tinkering.\nNel 2015 \u00e8 stata inaugurata l'area dedicata all'alluminio e la mostra interattiva permanente \"#FoodPeople\" dedicata ai temi dell'alimentazione. Nello stesso anno \u00e8 stato esposto nel padiglione aeronavale il catamarano ad ala rigida AC72 \"Luna Rossa\" e apre il Maker Space. Nel 2016 sono state inaugurate, ospitando alcune delle esposizioni della XXI Triennale di Milano, le Cavallerizze, un nuovo edificio ottenuto dall'intervento di recupero architettonico di due antiche scuderie del XVIII secolo, portando la superficie complessiva del museo a circa 50.000 m\u00b2, la met\u00e0 dei quali espositivi. Questi interventi di ampliamento e restauro sono stati realizzati anche grazie ai fondi del Gioco del Lotto, in base a quanto regolato dalla legge 662/96.\nCollezioni.\nIl museo raccoglie e conserva un ampio patrimonio dedicato allo sviluppo scientifico e tecnologico con particolare attenzione all'Italia.\nLe collezioni si sono formate a partire dagli anni trenta del Novecento e comprendono 16.000 beni storici tra cui strumenti tecnico scientifici, macchine e impianti collegati ai temi dei trasporti, dell'energia, dell'industria siderurgica, delle telecomunicazioni, dell'informatica e dell'astronautica. Oltre a questi, una collezione di beni artistici che comprende circa 2.500 tra dipinti, disegni, sculture, oggetti d'arte applicata e medaglie; un archivio cartaceo e fotografico e una biblioteca con 40.000 testi e riviste. Le collezioni continuano a crescere grazie alle donazioni effettuate da privati, aziende e istituzioni.\nSezioni storiche.\nLe esposizioni permanenti del Museo sono divise in macro-aree tematiche:\nGalleria \"Leonardo da Vinci\".\nIl museo possiede la pi\u00f9 grande collezione al mondo di modelli di macchine realizzati a partire da disegni di Leonardo, una selezione dei quali \u00e8 esposta nella Galleria \"Leonardo da Vinci\" al primo piano. Sono presenti modelli costruiti sulla base di disegni su soggetti civili, come la gru girevole o la macchina battipalo, a quelle militari, come la nave veloce speronatrice o lo scafandro, dagli studi sull'architettura, con il modello della citt\u00e0 ideale a quelli sul volo, con la famosa vite aerea. \u00c8 visibile anche un telaio automatico in legno, a grandezza naturale e perfettamente funzionante, realizzato a partire da studi sui codici leonardeschi.\nSulle pareti al di sopra dei modelli sono collocati pannelli riproducenti particolari di opere artistiche del genio fiorentino, mentre su quelle opposte ingrandimenti di pagine di codici con appunti relativi ai suoi molteplici studi in diversi campi del sapere quali l'anatomia, la fisica, la botanica, la matematica, la geologia e la cartografia.\nSottomarino Enrico Toti S506.\nIl museo espone nella sua area esterna e presenta come uno degli oggetti faro il sottomarino \"Enrico Toti\" (S 506), entrato a far parte delle collezioni nel 2005.\nIl \"Toti\", primo sottomarino costruito in Italia dopo la seconda guerra mondiale, fu varato nel 1967 nel cantiere navale di Monfalcone ed entr\u00f2 in servizio per la Marina Militare Italiana nel 1968. Si tratta di un SSK (\"Submarine-Submarine Killer\"): un sottomarino destinato a individuare ed eventualmente distruggere altri sottomarini, e in particolare i grandi lanciamissili a propulsione nucleare del blocco sovietico, una delle armi pi\u00f9 temute durante la Guerra fredda.\nFa parte della classe Toti (ne \u00e8 il capoclasse), composta da quattro battelli di piccole dimensioni che hanno solcato il mar Mediterraneo fino alla fine degli anni novanta.\nIl Toti \u00e8 giunto al Museo nel 2005 dopo un lungo viaggio via mare e via terra. Radiato nel 1999 il sottomarino, dopo 30 anni di servizio attivo, la sua donazione da parte della Marina Militare italiana al Museo viene formalizzata e sottoscritta tra il 2000 e il 2001. Il 5 aprile 2001 inizia il viaggio vero e proprio: un mese di navigazione (trainato) da Augusta (Siracusa) al porto fluviale di Cremona. Dal 2001 al 2005 il sottomarino rimane ancorato al porto; questo periodo \u00e8 stato impiegato per reperire le risorse economiche e per studiare le migliori soluzioni tecniche per affrontare su strada gli ultimi 93\u00a0km che lo separano dal Museo. Tra il 9 e il 14 agosto 2005, in 4 notti, si svolge il viaggio su ruote. Il 7 dicembre 2005 il sottomarino viene infine aperto al pubblico.\nGli oggetti pi\u00f9 significativi.\nTra gli oggetti che il museo presenta come propri capolavori, oltre al sottomarino Toti e ai modelli della Galleria Leonardo da Vinci ci sono:\nSettore Astronomia e Astrofisica.\nLa prima parte dell\u2019esposizione racconta l\u2019osservazione del Cosmo dalla Terra, dove sono esposti oggetti storici fra cui l'importante collezione dell\u2019Osservatorio astronomico di Brera, quali\nNella seconda parte \u00e8 raccontata la conquista dello Spazio, dalla conquista della Luna testimoniata dal frammento di Luna raccolto dal comandante dell\u2019Apollo 17, Eugene Cernan, nel dicembre 1972, e donato all'Italia nel 1973 dal presidente Richard Nixon, fino all'attivit\u00e0 della Stazione Spaziale Internazionale (ISS).\nPadiglione aeronavale.\nIn questo capannone dall'architettura moderna \u00e8 presentato il tema della navigazione, sia su mare che nei cieli, sia civile sia militare. Sono infatti presenti cimeli di antiche navi da guerra e alcuni mezzi di assalto marittimi ed aerei impiegati nei due conflitti mondiali.\nNella collezione spiccano alcuni pezzi prestigiosi.\nIn campo aeronautico,\nIn campo navale:\nPadiglione ferroviario.\nIl padiglione ferroviario costituisce un'importante sezione del museo. Esso \u00e8 realisticamente allestito come una vera stazione ferroviaria, completa dei rumori caratteristici, con binari, banchine e segnali ferroviari. All'interno del padiglione, sono conservati numerosi pezzi originali, molti dei quali provenienti dalla collezione del Museo delle Ferrovie dello Stato gi\u00e0 nella Stazione Termini di Roma.\nL'allestimento comprende locomotive a vapore, elettriche, tra cui la Locomotiva FS E.330, e Diesel nazionali e straniere.\nOrgano a canne.\nNella sala dedicata agli strumenti musicali, si trova un organo positivo, costruito nel 1826 dall'organaro pistoiese Giosu\u00e8 Agati.\nLo strumento \u00e8 a trasmissione integralmente meccanica ed \u00e8 racchiuso all'interno di una cassa lignea avente la forma di un parallelepipedo; essa \u00e8 esternamente dipinta con riquadri ed \u00e8 chiusa da due portelle. La mostra \u00e8 composta da 21 canne in stagno disposte in cuspide unica con ali laterali, ed \u00e8 affiancata da due canne finte dipinte.\nLa consolle \u00e8 a finestra e presenta un'unica tastiera di 50 note con prima ottava scavezza e pedaliera a leggio scavezza di 8 note, priva di registri propri e costantemente unita al manuale. Alla destra della pedaliera vi sono due pedali, uno per il \"Timpano\" e l'altro per la \"Terza mano\". I registri sono azionati da pomelli lignei posti su unica fila alla destra della consolle, con nomi scritti a mano su cartellini.\nAttivit\u00e0 ed educazione informale.\nIl Museo opera da tempo nell'ambito educativo. Negli anni novanta ha aperto i primi laboratori interattivi ispirati al lavoro di Frank Oppenheimer e dell'Exploratorium di San Francisco. Riconosciuto in Europa per la sua metodologia educativa basata sull'educazione informale, nel 2009 ha fondato il CREI - Centro per la Ricerca per l'Educazione Informale. \u00c8 ente accreditato per la formazione e lo sviluppo professionale degli insegnanti dal Ministero dell'istruzione, dell'universit\u00e0 e della ricerca.\nIl museo ha 13 laboratori interattivi (i.lab) finalizzati alla realizzazione delle attivit\u00e0 educative. Le attivit\u00e0 dei laboratori riguardano un ampio spettro di temi scientifici e tecnologici tra cui l'alimentazione, l'energia e ambiente, le biotecnologie, la genetica, la robotica, l'energia, i materiali, l'elettricit\u00e0.\nNel 2014 ha inaugurato la Tinkering Zone, area permanente interattiva progettata dal Museo su ispirazione dell'Exploratorium di San Francisco e modo innovativo di sperimentare la scienza. Si tratta di un laboratorio dedicato al tinkering, al making, all'ingegneria, al design, all'intersezione tra arte e scienza.\nBiblioteche.\nLa biblioteca principale del Museo si compone attualmente di circa 50.000 unit\u00e0, tra volumi e opuscoli di argomento scientifico-tecnico che vanno dal 1831 in poi, oltre a un fondo antico.\nA questa biblioteca si affianca la biblioteca del mare Ugo Mursia che raccoglie 3.600 volumi sul mondo marinaro in tutti i suoi aspetti.\nBiblioteca del museo.\n\u00c8 un centro di documentazione libraria con raccolte storiche collegate alle collezioni del Museo, nato per volere del fondatore Guido Ucelli nel 1943. Racchiude nuclei storici sullo sviluppo tecnologico e scientifico tra la fine dell'Ottocento e la prima met\u00e0 del Novecento, con uno sguardo pi\u00f9 approfondito sui temi propriamente italiani. Accanto a tali raccolte vi \u00e8 una nuova parte che contiene le opere recenti di divulgazione e di approfondimento delle nuove branche della scienza e della tecnologia.\nIl catalogo, consultabile on-line, comprende:\nLa biblioteca lavora a stretto contatto con la Soprintendenza ai beni librari della Lombardia per i progetti di restauro, conservazione, tutela e valorizzazione delle raccolte; inoltre fa parte dell'AIB, Associazione Italiana Biblioteche. Mantiene stretti legami con il Politecnico di Milano, con il Museo Galileo di Firenze e le principali biblioteche del territorio.\nBiblioteca Ugo Mursia.\nSi tratta della collezione privata dell'editore Ugo Mursia, donata al Comune di Milano.\nLa biblioteca \u00e8 attualmente situata nel Museo all'interno del padiglione navale, dove ospita, accanto ai libri, una serie di oggetti e cimeli che testimoniano il grande amore per il mare del suo ideatore.\n\u00c8 una raccolta di circa 3.600 volumi sul mondo marinaro in tutti i suoi aspetti. Si spazia infatti dai manuali di vela ai saggi sulla storia della marineria, dai trattati di navigazione ai romanzi di pirati, dai diari di viaggio ai dizionari. Sono volumi pubblicati in ogni parte del mondo e, in gran parte, introvabili."}
{"id": "82864", "revid": "124238438", "url": "https://it.wikipedia.org/wiki?curid=82864", "title": "Isola Madre", "text": "L'Isola Madre (in dialetto locale \"Isola Mader\") \u00e8 la pi\u00f9 grande dell'arcipelago delle Borromee sul Lago Maggiore.\nLarga 220 metri e lunga 330, l'isoletta \u00e8 occupata da alcune costruzioni e soprattutto da giardini.\nAnticamente era chiamata \"Isola di San Vittore\" e successivamente \"Isola Maggiore\".\nStoria.\nLe fonti storiche indicano che nella met\u00e0 del IX secolo sull'isola era presente la chiesa con abside a pianta quadra (edificio probabilmente costituente il riferimento alla matrice di una macropieve verbanese dedicata a S: Vittore), un cimitero (il cui ricordo si perpetua nella cosiddetta \u2018scala dei morti\u2019); non si esclude che vi potesse sorgere anche un piccolo apprestamento militare, in analogia e assonanza con il castrum di Sant'Angelo sito sull'Isolino di San Giovanni. Per certo si sa che vi erano coltivazioni di ulivi, la cui produzione veniva forse impiegata per usi sacri. A partire dal 1501 Lancillotto Borromeo, uno dei cinque figli di Giovanni III e Cleofe Pio di Carpi, introduce nell'isola le prime coltivazioni di agrumi fatti arrivare dalla Liguria con un giardiniere (\"hortolano\") che li avrebbe accuditi; ordina la costruzione di un primo nucleo della dimora gentilizia, che viene successivamente ampliata in forma rinascimentale negli anni ottanta del Cinquecento da Renato I Borromeo. Sono gli anni in cui si avvicendano nella cura dei giardini gli esponenti di una dinastia di \"hortolani\", i Della Torre, che risiederanno all'Isola Madre sino al primo Ottocento.\nA partire circa dal 1823-1825, per decisione dei conti Giberto V e Vitaliano IX Borromeo Arese, ad opera di Renato I, Giacomo e Francesco Rovelli, famiglia di giardinieri originaria di Monza, pur preservando il bosco nella parte verso Nord-Ovest dell'isola, i settori tenuti a frutteto vengono convertiti in giardino romantico all'inglese, che ancora viene considerato tra i migliori esempi di quest'arte in Italia."}
{"id": "82865", "revid": "767487", "url": "https://it.wikipedia.org/wiki?curid=82865", "title": "Serie C 1958-1959", "text": "La Serie C 1958-1959 fu la 21\u00aa edizione della terza categoria del campionato italiano di calcio, la prima a svolgersi su due gironi e l'ultima gestita dalla Lega Calcio.\nStagione.\nFu un campionato di transizione quello di Serie C conclusosi nel 1959. Il \"format\" a girone unico fu abrogato per sempre e, in ottemperanza al Lodo Pasquale, sostituito con due raggruppamenti latitudinali, diseguali per accondiscendere ad una richiesta del .\nLa situazione fu tuttavia destinata ad un nuovo ed immediato cambiamento, dato che Bruno Zauli, commissario straordinario di una FIGC in quel periodo nel caos, decise d'autorit\u00e0 un'ulteriore riforma per il passaggio ad uno \"standard\" di tre gironi dall'anno successivo. Il Piano Zauli trov\u00f2 in verit\u00e0 nelle societ\u00e0 di C la pi\u00f9 accanita opposizione, dato che in nome del risparmio la nuova terza serie sarebbe stata esclusa dal professionismo promesso dal Lodo Pasquale, e spostata nelle competenze dell'ex Lega Nazionale IV Serie. Ogni resistenza fu vana, e l'unico contentino fu la creazione dal punto di vista legale di una nuova lega, che si pose tuttavia in sostanziale continuit\u00e0 con quella di IV Serie appena disciolta.\nSenza dunque nessuna retrocessione, il torneo si risolse in una corsa per la B vinta al Sud dal e al Nord da un che, sospinto dai fondi del suo nuovo sponsor, le raffinerie Ozo, recuper\u00f2 il capolista battendolo dapprima a poche giornate dal termine in Toscana, e poi nello spareggio a Marassi: per i virgiliani era la seconda promozione consecutiva.\nIl capocannoniere di questa stagione fu il livornese Emilio Gratton.\nGirone A.\nAggiornamenti.\nIl \u00e8 stato trasferito nel girone del Nord in extremis e su ricorso logistico accolto dal Commissario della FIGC Bruno Zauli.\nClassifica finale.\nLegenda:\nRegolamento:\nNote:\nGirone B.\nClassifica finale.\nLegenda:\nRegolamento:"}
{"id": "82869", "revid": "283141", "url": "https://it.wikipedia.org/wiki?curid=82869", "title": "Object model", "text": "Object model o modello ad oggetti, in informatica e in programmazione, indica un modello per trattare un problema attraverso la rappresentazione tipica del Object-Oriented (Classi, Oggetti, relazioni tra Oggetti e propriet\u00e0).\nTipicamente un \"object model\" definisce un set di classi per rappresentare i tipi di dato fondamentali, un set per rappresentare oggetti di sistema come finestre e file e altri set per racchiudere altre funzionalit\u00e0 di uso comune.\nIl modello ad oggetti \u00e8 applicato tanto all'analisi quanto alla progettazione ed alla realizzazione vera e propria di un programma, infatti abbiamo modelli ad oggetti per l'analisi e progettazione nell'ingegneria e linguaggi di programmazione ad oggetti."}
{"id": "82870", "revid": "6265", "url": "https://it.wikipedia.org/wiki?curid=82870", "title": "Modello ad oggetti", "text": ""}
{"id": "82873", "revid": "31886", "url": "https://it.wikipedia.org/wiki?curid=82873", "title": "Serie C 1959-1960", "text": "La Serie C 1959-1960 \u00e8 stata la 22\u00aa edizione della terza categoria del campionato italiano di calcio, la prima gestita dalla Lega Nazionale Semiprofessionisti, l'ente che decenni dopo assumer\u00e0 il nome odierno di Lega Pro.\nIl campionato, disputato tra il 20 settembre 1959 e il 5 giugno 1960, si \u00e8 concluso con la promozione della , del e del .\nStagione.\nNovit\u00e0.\nIl torneo fu organizzato in base ad un \"format\" che, finalmente, trover\u00e0 almeno due decenni di stabilit\u00e0. Le 54 societ\u00e0 iscritte furono suddivise su tre gironi geografici latitudinali, i vincitori dei quali salivano in Serie B, mentre le ultime due scendevano in Serie D.\nGirone A.\nClassifica finale.\nLegenda:\nRegolamento:\nGirone B.\nClassifica finale.\nLegenda:\nRegolamento:\nNote:\nGirone C.\nClassifica finale.\nLegenda:\nRegolamento:\nNote:"}
{"id": "82874", "revid": "729019", "url": "https://it.wikipedia.org/wiki?curid=82874", "title": "Battaglia di Peleliu", "text": "La battaglia di Peleliu (in giapponese: \u30da\u30ea\u30ea\u30e5\u30fc\u306e\u6226\u3044, in inglese: \"Battle of Peleliu\"), denominata in codice operazione Stalemate II (italiano: \"stallo\"), fu combattuta tra il 15 settembre e il 27 novembre 1944 tra le forze statunitensi e quelle imperiali giapponesi.\nQuesta battaglia fu uno scontro per la cattura di un aeroporto situato sull'isola corallina di Peleliu nel Pacifico occidentale e si inquadra nella campagna di riconquista, da parte degli USA, delle isole Marianne. Come in analoghe precedenti battaglie, nello stesso scenario di guerra, gli Stati Uniti prevalsero pur pagando un alto costo in vite umane. La difesa giapponese fu, come spesso accadeva, fanatica e volta all'estremo sacrificio, incluse cariche \"banzai\" di tipo suicida, dallo scarso effetto pratico.\nIn seguito alle precedenti sconfitte, battaglia dell'isola di Biak e Saipan, i giapponesi cambiarono le loro tattiche difensive, lasciando una debole difesa sulle spiagge e concentrando le difese in postazioni fortificate all'interno delle isole. Penose, per entrambi i contendenti, furono le condizioni climatiche e la difficolt\u00e0 di evacuare e curare efficacemente i feriti; tra le truppe giapponesi non furono infrequenti casi di malnutrizione fino letteralmente a perdite per fame, e anche gli americani ebbero alcune brevi crisi di rifornimenti.\nAntefatto.\nDurante l'estate del 1944 i successi riportati dagli Stati Uniti nel Pacifico sud-occidentale e centrale avevano fatto portare la guerra sempre pi\u00f9 vicino alle coste del Giappone, con i bombardieri statunitensi che a quel punto erano in grado di colpire le citt\u00e0 giapponesi. Nell'ambito del comando delle forze USA si vennero a delineare due differenti strategie ideate per provocare il definitivo collasso dell'avversario: la prima strategia, proposta dal generale MacArthur, prevedeva la riconquista delle Filippine subito seguita da sbarchi sull'isola di Formosa e in Cina, che costituissero cos\u00ec una solida base d'appoggio per un eventuale sbarco sul suolo dell'impero del Sol levante. L'ammiraglio Chester Nimitz, comandante in capo della flotta del Pacifico, preferiva piuttosto passare per Okinawa e le isole Ry\u016bky\u016b e quindi attaccare il Giappone. Entrambe le strategie comunque prevedevano la conquista di Peleliu anche se per differenti ragioni.\nPer appianare la disputa tra i due comandanti il presidente Franklin Delano Roosevelt indisse a Honolulu, sotto la sua personale direzione, una conferenza da cui sort\u00ec la decisione di adottare la strategia di MacArthur. Questa fu favorita a quella di Nimitz per il fatto che un prolungato possedimento giapponese delle Filippine avrebbe avuto effetti psicologici negativi verso la sua popolazione e avrebbe diminuito il prestigio degli Stati Uniti agli occhi dei suoi alleati. Motivo di preoccupazione per i comandanti statunitensi era il fianco destro del progettato sbarco nelle Filippine dell'ottobre 1944, che sarebbe stato cos\u00ec soggetto a possibili attacchi aerei nipponici provenienti dalle Palau contro le navi da sbarco e le truppe sbarcate a terra.\nPer questo motivo le isole di Peleliu e Angaur vennero scelte come luoghi d'importanza strategica che dovevano essere strappati ai giapponesi per permettere il proseguimento della guerra nel Pacifico sud-occidentale. Il piano originario prevedeva l'invasione delle Palau per l'8 settembre 1944, ma, a causa di ritardi provocati dalla campagna nelle Marianne che ne sottraeva importanti risorse, dovette essere rimandato al 15 settembre sotto il nuovo nome di operazione Stalemate II.\nSchieramenti e piani.\nImpero giapponese.\nLe forze nipponiche si stabilirono nelle isole Palau nell'aprile 1944. In dettaglio si trattava della 14\u00aa Divisione fanteria al comando del tenente generale Sadae Inoue, reparti di costruttori militari e civili reclutati dall'isola di Okinawa e dalla Corea e personale dell'Aviazione della marina. Formata nel 1905, la 14\u00aa Divisione era una formazione dotata di notevole esperienza; prima della seconda guerra mondiale prese parte alla guerra russo-giapponese, alla spedizione siberiana e all'incidente di Mukden. Nel periodo che and\u00f2 dal 1932 al 1944 serv\u00ec in tre turni d'occupazione in Cina e Manciuria. Poco prima del suo trasferimento, ci fu un mutamento nella sua organizzazione: da divisione di fanteria fu trasformata in una \"divisione anfibia\"; tuttavia, nonostante questa designazione, la divisione rimase una comune divisione fanteria addestrata e organizzata per il combattimento nelle isole del Pacifico e non come forza d'assalto anfibia.\nDella 14\u00aa Divisione facevano parte un gruppo di reggimento fanteria di \"tipo A\" (il 2\u00ba), due gruppi di reggimento fanteria di \"tipo B\" (il 15\u00ba e il 59\u00ba) e vari reparti di supporto minori. Come guarnigione nell'isola di Peleliu fu distaccato il 2\u00ba Reggimento della divisione, al comando del capace colonnello Kunio Nakagawa, responsabile della costruzione delle opere difensive sull'isola. Il 2\u00ba, trattandosi di un reparto di \"tipo A\", era un'unit\u00e0 da combattimento pesante e alle sue dipendenze aveva altri due battaglioni fanteria, il 3\u00ba del 15\u00ba Reggimento e il 346\u00ba della 53\u00aa Brigata mista indipendente. Alle dipendenze del 2\u00ba Reggimento venne posto pure il distaccamento carri della 14\u00aa Divisione, formato da 12-15 carri leggeri Type 95 Ha-Go con cannone da 37\u00a0mm. I lavori per l'approntamento delle difese furono assegnato a due Unit\u00e0 di costruttori, ognuna della forza di un battaglione rinforzato e dipendenti dalla Marina imperiale. Inclusi nella guarnigione, erano presenti anche circa 1.400 uomini facenti parte del personale di supporto dell'Aviazione di marina. In totale la difesa di Peleliu era affidata a una forza superiore agli 11.000 uomini, di cui almeno 6.500 facenti parte dei vari reparti dell'Esercito imperiale.\nNakagawa decise di dividere Peleliu in quattro distretti difensivi: il distretto nord fu occupato dal 346\u00ba Battaglione del maggiore Hikino; il distretto sud fu occupato dal 3\u00ba Battaglione del 15\u00ba Reggimento, del capitano Chiaki; il distretto est fu presidiato dal 3\u00ba Battaglione del 2\u00ba Reggimento, al comando del capitano Harada; l'ultimo distretto, quello ovest, fu sorvegliato dal 2\u00ba Battaglione del 2\u00ba fanteria sotto gli ordini del maggiore Timita. Come forza di riserva, il 1\u00ba Battaglione del 2\u00ba fanteria (capitano Ichioka), la 14\u00aa Unit\u00e0 carri della divisione, le Compagnie genio, rifornimenti e comunicazioni e il 1\u00ba Battaglione dell'818\u00ba Reggimento artiglieria da campo erano sotto il diretto comando del capitano Sakamoto, vicecomandante del 2\u00ba Reggimento fanteria.\nIl piano di difesa nipponico attuato a Peleliu aveva ben poco a che fare con quelli gi\u00e0 utilizzati senza successo nei precedenti tentativi di vanificare uno sbarco statunitense. La nuova strategia, descritta in un documento intitolato \"Addestramento per la vittoria del settore delle Palau\", fece s\u00ec che le spiagge diventassero soltanto delle zone secondarie difese da scarse postazioni fortificate in modo da ritardarne temporaneamente gli sbarchi. Le vere difese furono disposte in profondit\u00e0 sull'isola, utilizzando a proprio vantaggio i numerosi luoghi naturali presenti. La montagna Umurbrogol era il fulcro del sistema difensivo nipponico; al suo interno furono scavate pi\u00f9 di 500 grotte e un labirinto di tunnel dotati di rifornimenti, che i militari giapponesi avrebbero utilizzato come loro principale posizione di combattimento sino alla fine. Motivazione di non concentrarsi sulle spiagge fu inoltre il fatto che il consueto bombardamento pre-sbarco da parte delle navi e degli aerei della \"US Navy\" avrebbe provocato gravi perdite tra le forze posizionate sulla costa. Le abituali e dispendiose cariche banzai furono abbandonate a favore di combattimenti coordinati a livello di unit\u00e0 minori che si sarebbero trasformati in battaglie d'attrito nel tentativo di esaurire e fiaccare gli statunitensi sia fisicamente sia psicologicamente.\nStati Uniti.\nPer conquistare Peleliu gli stati maggiori statunitensi decisero di ricorrere al \"III Amphibious Corps\" del maggior generale Roy Geiger, formato dalla \"1st Marine Division\" e dalla \"81st Infantry Division\", quest'ultima dell\"'US Army\". Guidata dal maggior generale William Rupertus, la \"1st Marine Division\" (soprannominata \"The Old Breed\", cio\u00e8 \"la vecchia razza\") venne creata nel febbraio 1941 nella baia di Guant\u00e1namo, a Cuba. Avendo preso gi\u00e0 parte alla difesa di Guadalcanal (agosto 1942 - febbraio 1943) e alla battaglia di Capo Gloucester (dicembre 1943 - aprile 1944), i ranghi della divisione erano popolati da parecchi veterani.\nOrganizzata secondo la struttura adottata nel maggio 1944 mentre si trovava a riposo nelle isole Russell, la \"1st Marine Division\" comprendeva tre reggimenti fanteria (\"1st\", \"5th\" e \"7th Marines\"), uno artiglieria (\"11th Marines\") e vari battaglioni di supporto dipendenti direttamente dal comandante di divisione come genieri, guastatori, carri, sanit\u00e0 e trasporti. Di conseguenza, ogni reggimento fanteria era diviso in una compagnia comando e servizi, una compagnia armi di supporto e tre battaglioni fanteria. Ognuno di questi comprendeva una compagnia comando e tre compagnie fucilieri, queste ultime chiamate secondo l'alfabeto fonetico delle forze armate statunitensi; il primo battaglione racchiudeva le compagnie \"Able\", \"Baker\" e \"Charlie\", il secondo le compagnie \"Easy\", \"Fox\" e \"George\" e il terzo battaglione le compagnie \"Item\", \"King\" e \"Love\". Le uniche differenze che si riscontravano nel reggimento artiglieria erano che le compagnie diventavano batterie e che erano presenti quattro battaglioni d'artiglieria, due equipaggiati con obici da 75 mm e gli altri due con obici da 105 mm. Complessivamente i Marines e marinai di supporto che facevano parte della divisione raggiungevano i 17.490 individui.\nI pianificatori statunitensi decisero di invadere Peleliu, chiamata in codice \"Earthenware\", dalle spiagge ad ovest dell'aeroporto. La scelta cadde su queste spiagge perch\u00e9 esse erano in prossimit\u00e0 dell'aeroporto, obiettivo principale della conquista dell'isola. Prima che questa scelta fosse confermata, altre spiagge furono fatte oggetto d'esame per un possibile sbarco, ma tutte le possibili scelte vennero respinte a causa o dell'imponente difesa nemica o per la presenza di foreste di mangrovie che sarebbero state d'intralcio per l'inevitabile avanzata nell'entroterra. Come molte isole dell'oceano Pacifico, Peleliu presenta una barriera corallina che la circonda nella sua interezza. Questo costrinse i pianificatori ad usare nelle prime ondate gli LVT (\"Landing Vehicle Tracked\", \"veicolo cingolato da sbarco\") per trasportare gli uomini e per offrire supporto di fuoco alla fanteria durante e dopo lo sbarco. La spiaggia da sbarco fu quindi divisa in cinque settori, denominati, guardando dalla parte degli statunitensi, da destra a sinistra: \"Orange 3\", \"Orange 2\", \"Orange 1\", \"White 2\" ed infine \"White 1\". Per lo sbarco i reggimenti fanteria furono riorganizzati temporaneamente in \"Combat Teams\":\nL'ora H era fissata per le 08:30 del 15 settembre 1944. Come forza da bombardamento pre-sbarco, avrebbero fornito supporto le corazzate \"Pennsylvania\", \"Maryland\", \"Idaho\", \"Tennessee\" e \"Mississippi\", gli incrociatori pesanti \"Indianapolis\", \"Louisville\", \"Portland\" e \"Minneapolis\", gli incrociatori leggeri \"Cleveland\", \"Denver\", \"Columbia\" e \"Honolulu\". Il supporto aereo era competenza dell'aviazione imbarcata di tre portaerei, cinque portaerei leggere e undici portaerei di scorta. Si trattava dunque di un'imponente potenza di fuoco per un'isola relativamente piccola.\nLa divisione dell\"'US Army\" invece, la \"81st Infantry Division\", era guidata dal maggior generale Paul Mueller. Conosciuta come il \"Wildcat\" (\"gatto selvatico\"), la sua fondazione si ebbe nel giugno 1942 in Alabama, da unit\u00e0 regolari della \"3rd Infantry Division\". Dopo aver intrapreso lunghi periodi di addestramento alla guerra del deserto, anfibia e da giungla, i combattimenti di Angaur e Peleliu sarebbero stati il suo battesimo del fuoco. Formata dai \"Regimental Combat Teams\" \"321st\", \"322nd\" e \"323rd\", aveva la funzione di assaltare Ulithi ed Angaur, e successivamente quella di fungere da riserva per la divisione \"Marines\".\nL'8 agosto l'isola fu investita dai bombardamenti notturni preparatori condotti dai bombardieri B-24 della Fifth Air Force, che continuarono fino alla notte del 14 settembre, riversando oltre 900 t di bombe sull'isola. Dal 25 agosto iniziarono le missioni diurne per la distruzione delle difese e delle forze aeree presenti sull'isola, che riversarono altre 800 t di bombe.\nLo sbarco.\nIl 4 settembre i trasporti LST che trasportavano la \"1st Marine Division\" salparono dalle isole Russell. Il 12 settembre l'Escort Carrier Group\" ed il \"Fire Support Group\" \"iniziarono a rovesciare su Peleliu un immenso quantitativo di bombe e proiettili allo scopo di \"ammorbidire\" le difese giapponesi. Il giorno dopo, l'ammiraglio William Halsey, comandante della \"Third Fleet\", espresse la sua contrariet\u00e0 all'operazione in corso e ne richiese la cancellazione, che malgrado ci\u00f2 fu respinta in quanto la flotta da sbarco oramai aveva pressoch\u00e9 completato la sua traversata alla volta di Peleliu. Nei giorni precedenti al \"D-Day\", reparti dellUDT\"\" \"della Marina fornirono importanti informazioni circa le condizioni delle spiagge da sbarco e delle sue difese. Nel giorno convenuto, il 15 settembre, le \"Landing Ship Tanks\" iniziarono a sbarcare gli \"amtrac\" e \"amtank\" sotto la copertura dei cannoni, degli aerei imbarcati e delle LCI(G) della Marina che ora bombardavano direttamente la spiaggia da sbarco.\nD-Day: 15 settembre.\nLa prima ondata statunitense, formata da carri anfibi LVT(A)-1 e LVT(A)-4, sbarc\u00f2 sui cinque settori di sbarco alle 0830. Il loro lavoro era quello di coprire lo sbarco e la conseguente avanzata della seconda ondata composta da reparti di fanteria che di l\u00ec a poco sarebbe giunta a bordo degli \"amtrac\".\nPochi minuti pi\u00f9 tardi, il \"2nd Battalion\", \"1st Marines\" (abbreviato in 2/1, pronunciato in \"due-uno\") sbarc\u00f2 nel settore \"White 2\" come previsto. Rapidamente gli uomini e i carri anfibi si spinsero verso l'interno, incontrando un'opposizione giapponese contenuta che tuttavia provoc\u00f2 perdite, e, alle 0930, raggiunse il limitare occidentale dell'aeroporto, suo obiettivo per la giornata, a circa 320 metri dal punto di sbarco. Qui i Marines si trincerarono, prendendo contatto con il \"5th Marines\" alla loro destra ma nell'impossibilit\u00e0 di avanzare ulteriormente a causa del 3/1 alla loro sinistra che stava incontrando seri problemi nello sbarco. Alle 0945 anche il terzo battaglione del reggimento, il 1/1, sbarc\u00f2 in funzione di riserva reggimentale su \"White 2\".\nAlla sinistra del 2/1, su \"White 1\", il battaglione 3/1 veniva a trovarsi in una situazione estremamente rischiosa. Dal momento del suo sbarco l'intero settore fu investito da un micidiale fuoco di armi leggere, artiglieria e mortai giapponesi in posizioni fortificate che causarono ingenti perdite in uomini e mezzi. Non appena i primi elementi di testa tentarono di avanzare verso l'interno, a circa 90 metri dalla spiaggia si ritrovarono bloccati da una cresta di corallo alta approssimativamente nove metri, con la facciata ripida e ricoperta di cave e trinceramenti che non era segnata sulle mappe fornite agli uomini, che presto la ribattezzarono in \"The Point\". Tutti gli attacchi che i \"Marines\" sferrarono contro \"The Point\", anche col supporto degli M4A2 Sherman della \"Able Company\", \"1st Tank Battalion\" risultarono futili e molti uomini finirono per rimanere inchiodati dal fuoco nemico per intere ore. Nel frattempo una compagnia della riserva di reggimento, la \"Able Company\" del \"1st Battalion\", \"1st Marines\" (abbreviata in A/1/1, pronunciata in \"a-uno-uno\"), seguita nel tardo pomeriggio dalla B/1/1, fu inviata a dar manforte al 3/1, che ora si trovava nell'obbligo di tappare le falle formatesi tra la spiaggia e \"The Point\" e tra questa cresta ed il fianco sinistro del 2/1. Anche questi ulteriori tentativi fallirono nuovamente. In una tale situazione disperata, con le spiagge colme di materiali e rifornimenti e la minaccia di un possibile attacco nipponico attraverso le falle non chiuse, il comando statunitense organizz\u00f2 una forza composta da un centinaio di uomini del quartier generale e del \"1st Engineer Battalion\" che temporaneamente tapparono le falle.\nEra ben chiaro ormai che eliminare \"The Point\" attraverso attacchi frontali non fosse un'idea valida. Quindi si decise di condurre un attacco sul fianco della cresta allo scopo di neutralizzarla definitivamente. Parte della \"King Company\" del \"3rd Battalion\", \"1st Marines\" del capitano George P. Hunt venne incaricata di condurre l'assalto; nelle due ore successive la compagnia elimin\u00f2 la fanteria ed i fortini giapponesi sulla cresta, la quale fu definitivamente resa inoffensiva poco dopo le 10:15, quando l'ultima casamatta fu fatta saltare. I resti della K/3/1 rimasero a difendere la posizione per 30 ore, venendo in continuazione attaccati dai giapponesi; dei 235 \"Marines\" che in origine componevano l'unit\u00e0, solo 78 rimasero illesi.\nSui settori centrali, il \"5th Marines\" se la cav\u00f2 meglio, grazie anche al fatto che il fuoco nipponico era meno concentrato che sui fianchi della zona d'invasione. I due battaglioni sbarcati, il 1/5 su \"Orange 1\" ed il 3/5 su \"Orange 2\", si mossero subito verso l'interno, caratterizzato da un terreno pi\u00f9 adatto alla manovra che nel settore del \"1st Marines\". Il battaglione 1/5 raggiunse rapidamente il suo obiettivo per il \"D-Day\", all'estremit\u00e0 occidentale del campo d'aviazione, e quindi si colleg\u00f2 con il 2/1 alla sua sinistra. Il 3/5 trov\u00f2 pi\u00f9 difficolt\u00e0 del suo battaglione gemello. Parte dell'unit\u00e0 riusc\u00ec a raggiungere gli obiettivi prestabiliti, mentre l'altra aliquota entr\u00f2 in confusione quando elementi del \"7th Marines\" (che contemporaneamente stava sbarcando alla sua destra) presero terra nella sua area, causando ritardamenti nelle operazioni in corso. In seguito su \"Orange 2\" sbarc\u00f2 anche la riserva di reggimento, il \"2nd Battalion\", \"5th Marines\" che entro la fine della giornata si posizion\u00f2 nella zona meridionale dell'aeroporto, tra il 1/5 sul suo fianco sinistro, poco oltre la spiaggia, ed il 3/5 alla sua destra che aveva raggiunto la costa orientale di Peleliu, riuscendo in tal modo ad isolare le forze nipponiche sul sud dell'isola.\nSulla destra, il piano di sbarco per il \"7th Marines\" prevedeva lo sbarco di due battaglioni su \"Orange 3\" in colonna, con l'ultimo battaglione in funzione di riserva galleggiante divisionale. Il battaglione 3/7, quello di testa, incapp\u00f2 in vasti ostacoli sia naturali che artificiali che costrinsero molti \"amtrac\" ad incolonnarsi per poter procedere. Come risultato, l'artiglieria e le mitragliatrici giapponesi, situate sul promontorio sud-ovest e nell'interno, poterono concentrare in modo migliore il fuoco sui mezzi che avanzavano, causando il panico tra molti piloti che decisero di sbarcare pi\u00f9 ad oriente del punto prestabilito, incappando sul 3/5 e provocando i problemi precedentemente citati."}
{"id": "82876", "revid": "729019", "url": "https://it.wikipedia.org/wiki?curid=82876", "title": "OpenPGP", "text": "OpenPGP \u00e8 uno standard Internet per l'interoperabilit\u00e0 dei messaggi protetti tramite crittografia asimmetrica.\nAttualmente \u00e8 definito dalla RFC 4880 (novembre 2007) che rimpiazza la RFC 2440 (novembre 1998).\nI due pi\u00f9 comuni programmi che utilizzano OpenPGP sono:"}
{"id": "82880", "revid": "510847", "url": "https://it.wikipedia.org/wiki?curid=82880", "title": "Lavandare", "text": "Lavandare \u00e8 un componimento poetico di Giovanni Pascoli, scritto nel 1891, tratto dalla raccolta poetica \"Myricae\".\nContenuto.\n\u00c8 autunno. La natura, assopita in un sonno profondo, sembra quasi morta; l'unico segno di vita viene dal canto delle lavandaie: \nParafrasi.\nNel campo met\u00e0 arato e met\u00e0 no,\nresta un aratro senza i buoi che sembra\ndimenticato tra la nebbia che si leva.\nE dal canale viene scandito\nlo smuovere dell'acqua da parte delle lavandaie\nche con tonfi frequenti bagnano e puliscono i vestiti, mentre cantilenano a lungo:\nIl vento soffia e le foglie cadono come fossero neve,\ne tu non torni ancora al tuo paese!\nCome sono rimasta quando tu partisti!\nSola come l'aratro in mezzo al terreno lasciato a maggese.\nAnalisi e temi.\nIn questo madrigale, soffuso di tristezza e di melanconia, il tono predominante \u00e8 il senso di abbandono e di solitudine. Dimenticato \u00e8 l'aratro che giace in un campo arato a met\u00e0; mesta riecheggia la cantilena delle lavandaie insieme al rumore dei panni sciacquati; cadono le foglie al vento che soffia come in un sogno triste che si ripete. Solo l'amato non torna ancora!\nIl paesaggio invernale spoglio e nebbioso rispecchia fedelmente l'animo di chi aspetta e soffre in solitudine. Questo momento di vita campestre sospeso tra realt\u00e0 e simbolo \u00e8 soffuso di profonda interiore mestizia come la nenia delle lavandaie.\nLa forma metrica \u00e8 quella del madrigale (due terzine pi\u00f9 una quartina), scelta per la sua vicinanza alla cultura popolare di cui il componimento evoca alcuni elementi: quello onomatopeico, espresso dal verbo \u00absciabordare\u00bb; quello delle cantilene dialettali dei due distici finali. Essi sono la citazione italianizzata dello strambotto \u00ab\"Retorna, Amore mi\u00e8\"\u00bb e \u00ab\"Quando ch'io mi partii\"\u00bb che Pascoli trasse da una delle numerose raccolte poetiche di folklore popolare che da Carducci in poi la scuola positivista bolognese and\u00f2 ordinando, alla luce del suo interesse per le radici storiche della lingua poetica.\nLa scelta dell'immagine finale evoca un altro dei temi della poetica pascoliana: quello dell'erotismo represso. La tecnica poetica \u00e8 quella dell'analogia, attraverso la quale il significato principale, emotivo ed esistenziale, della donna abbandonata, viene evocato da un'immagine simbolica: la terra ferita dall'aratro e poi abbandonata, collegata al contesto lessicale del discorso dalla congiunzione \u00abcome\u00bb."}
{"id": "82881", "revid": "767487", "url": "https://it.wikipedia.org/wiki?curid=82881", "title": "Tiina Lehtola", "text": "Biografia.\nCarriera sciistica.\nFu la prima donna a superare i 100 metri nel salto con gli sci: il 29 marzo 1981 sul trampolino Rukatunturi di Kuusamo atterr\u00f2 a 110 metri e la misura era il nuovo primato mondiale femminile .\nIl primato di Tiina Lehtola rimase imbattuto fino al 1989, quando la norvegese Merette Kristiansen stabil\u00ec un nuovo primato con 111 metri.\nCarriera calcistica.\nLasciato il salto con gli sci si dedic\u00f2 al calcio, militando nel Lahden Sampo, nell'Helsingin Jalkapalloklub e nell'. Con l'Helsingin Jalkapalloklubi vinse un Campionato finlandese e tre Coppe di Finlandia.\nCon la nazionale finlandese totalizz\u00f2, tra il 1983 e il 1991, 28 presenze, segnando un gol."}
{"id": "82882", "revid": "125038526", "url": "https://it.wikipedia.org/wiki?curid=82882", "title": "Sun Microsystems", "text": "Sun Microsystems (dal 2010 Oracle America, Inc.) \u00e8 stata un'azienda statunitense, con sede nella \"Silicon Valley\", produttrice di software e semiconduttori nota, tra le altre cose, per avere prodotto il linguaggio di programmazione Java. Il 27 gennaio 2010 \u00e8 stata acquistata dalla Oracle Corporation per 7,4 miliardi di dollari.\nI prodotti Sun includevano server e workstation basati sulle CPU SPARC, i sistemi operativi SunOS e Solaris, il file system di rete NFS, il linguaggio di programmazione Java, la suite OpenOffice.org ed insieme ad AT&amp;T, Sun partecip\u00f2 alla standardizzazione di Unix System V Release 4. Prodotti di minor successo possono essere considerati il gestore di finestre NeWS, la GUI OpenLook e le prime versioni di Unix \"thin client\" senza disco.\nStoria.\nIl design iniziale del workstation UNIX di SUN fu concepito dai fondatori quando erano ancora studenti alla Stanford University di Palo Alto California. Il nome della compagnia SUN originariamente significava Stanford University Network (difatti il nome simbolico nella borsa americana \u00e8 SUNW). La ditta divenne una \"incorporate\" nel 1982 e una \"public company\" nel 1986. I fondatori erano Vinod Khosla, Scott McNealy, Bill Joy e Andy Bechtolsheim. Solo McNealy e Bechtolsheim sono rimasti in Sun.\nTra i \"luminari\" della Sun vanno inclusi gli impiegati \"veterani\" John Gilmore e James Gosling. Bill Joy fu invitato ad unirsi quando stava sviluppando BSD alla UC Berkeley sotto l'egida di Ken Thompson. Sun ha difeso da sempre la visione Unix delle reti informatiche, promuovendo TCP/IP e specialmente NFS, come si ricava dal motto aziendale \"The Network Is The Computer\" (\"La Rete \u00e8 il Computer\"). James Gosling e i suoi colleghi svilupparono il linguaggio Java. In tempi pi\u00f9 recenti Jon Bosak ha guidato la creazione di XML al W3C.\nIl logo Sun, caratterizzato da quattro sovrapposte parole \"sun\", fu disegnato dal professore Vaughan Pratt, sempre della Stanford University. La versione iniziale era visibile con i lati del logo orientati in senso verticale e orizzontale, ma venne poi modificato privilegiando la posizione obliqua, su un angolo.\nAnni 2000.\nIn base alle linee guida imposte dalla direzione di Sun, gli obiettivi aziendali sembrano focalizzarsi al momento sull'Utility computing, un sistema in cui il mercato pu\u00f2 acquistare il tempo macchina sui computer Sun per un dollaro per cpu usata all'ora, e un dollaro per gigabyte di spazio hard-disk usato al mese. Si stanno convincendo gli application service provider a riscrivere le applicazioni al fine di utilizzare i servizi Sun piuttosto che tenerli su propri server. Tale modello \u00e8 stato disegnato al fine di risparmiare sui costi.\nPer aumentare l'utilizzo di sistemi operativi open source come Linux, Sun ha in programma di sollevare i propri utenti dalle dispute sulla propriet\u00e0 intellettuale collegate al suo sistema operativo.\nNel 2004 Sun ha annunciato di aver cancellato i due maggiori progetti di processori che dovevano aumentare il parallelismo dell'Instruction level e la frequenza operativa. Invece l'azienda \u00e8 andata a concentrarsi sui progetti di processori che migliorano il Multithreading e nei sistemi multiprocessore. La stessa compagnia ha annunciato di collaborare con Fujitsu per usare il chip dei processori della compagnia giapponese sui futuri computer Sun.\nNel gennaio 2005 Sun ha realizzato un utile (19 milioni di dollari per l'ultimo quadrimestre), per la prima volta in tre anni. Le azioni di Sun sono considerate \"junk\" (spazzatura) e, per scelta, la Sun non \u00e8 assicurata in alcuni settori (per esempio contro i terremoti), perch\u00e9 troppo costoso. Al termine del 2005 \u00e8 stato formalizzato un accordo tra Sun e Google che riguarda in modo molto vago lo sviluppo di futuri progetti comuni. La notizia \u00e8 stata interpretata dai giornalisti del settore, in modo del tutto infondato, come un interesse di Google verso il sistema OpenOffice.org.\nSempre al termine dell'anno Sun ha rilasciato il nuovo processore UltraSPARC T1 confermando l'interesse dell'azienda per il mercato server ad alto parallelismo (smentendo le voci girate nel 2004) oltre che per il mercato del calcolo matematico.\nNel novembre 2007 ha immesso sul mercato il processore UltraSPARC T2 evoluzione del precedente T1.\nIl 12 febbraio 2008 ha acquistato \"Innotek GmbH\", l'azienda sviluppatrice di VirtualBox, una macchina virtuale per personal computer.\nIl 27 febbraio ha acquisito la MySQL AB per un miliardo di dollari. Ottocento milioni di dollari in contanti e duecento milioni di dollari in azioni.\nIl 29 aprile la societ\u00e0 ha reso noto di aver acquisito la Montalvo Systems, una societ\u00e0 specializzata nello sviluppo di microprocessori multicore a basso consumo compatibili con il codice X86.\nIl 20 aprile 2009 Oracle Corporation ha annunciato l'intenzione di acquisire Sun Microsystems per 7,4 miliardi di dollari, per un controvalore al netto dell'indebitamento e delle riserve detenute da Sun di 5,6 miliardi di dollari, pagando 9,50 dollari per azione. Nell'agosto dello stesso anno il dipartimento di Giustizia statunitense ha fornito il suo beneplacito all'operazione.. L'acquisizione \u00e8 stata completata il 27 gennaio 2010, dopo il via libera dell'Unione Europea.\nLa Oracle Corporation \u00e8 una societ\u00e0 specializzata da sempre nel campo dei DBMS, i cui software per la gestione di database hanno sempre trovato come piattaforma di utilizzo principale Solaris, il sistema operativo Unix della societ\u00e0 acquisita.\nHardware.\nLa Sun originariamente usava la famiglia di CPU basata su Motorola 68000 per la serie da Sun 1 a Sun 3. Poi dalla linea Sun 4 (successivamente SPARCstation 1), la Sun svilupp\u00f2 la sua propria architettura CPU, SPARC, che impiega un'architettura RISC standard IEEE. La Sun ha implementato diverse generazioni di fascia alta (high-end) dell'architettura Sparc, incluso \"Sparc-1\", \"SuperSparc\", \"UltraSparc-I\", \"UltraSparc-II\", \"UltraSparc-III\" e attualmente \"UltraSparc IV\".\nSun ha anche una seconda linea di processori a basso costo cio\u00e8 per sistemi low-end che includono \"MicroSparc-I\", \"MicroSparc-II\", \"UltraSparc-IIi\" e \"UltraSparc-IIIi\". Sun ha avuto delle difficolt\u00e0 ad aggiornare i suoi processori di fascia alta alla stessa velocit\u00e0 dei suoi competitori, ma i suoi clienti di base sono stati fedeli per il dominio di SunOS (e poi di Solaris), versioni Unix proprietarie della Sun. Per la prima decade della storia della Sun, la compagnia \u00e8 stata fondamentalmente un venditore di workstation.\nAlla fine degli anni novanta quando le workstation Sun iniziarono ad avere performance non eccelse se comparate con i loro diretti competitori cio\u00e8 Personal Computer di tipo Wintel (Windows + Intel), la societ\u00e0 si trasform\u00f2 con successo in venditore di server con \"Symmetric multiprocessing\" su larga scala. Questo cambiamento fu reso possibile dalle tecnologie acquisite da Silicon Graphics e Cray Research. La linea di server Cray CS6400 fu trasformata nella linea di Mainframe Sun Ultra Enterprise 10000. Ci fu un notevole successo di vendita.\nPer un breve periodo, alla fine degli anni ottanta, vendettero una macchina Intel 80386\u2013based, la Sun 386i. Una versione di Solaris per x86 \u00e8 stata disponibile da allora. Attualmente Sun sta ancora vendendo hardware x86 e ha introdotto una versione di Solaris per AMD64.\nDa sempre Sun ha avuto parecchie iniziative basate sull'hardware.\nDurante la \"Guerra delle Workstation\" negli anni Ottanta, venne considerata il venditore a pi\u00f9 basso costo.\nA met\u00e0 degli anni novanta compr\u00f2 compagnie come \"Diba\" e \"Cobalt Networks\" per costruire \"applicazioni di rete\". Quando Larry Ellison, CEO di Oracle Corporation, critic\u00f2 i computer Microsoft-based per l'insufficienza del supporto di rete, Sun avvi\u00f2 la vendita di un \"network computer\" (workstation senza disco). Nessuna di queste iniziative ebbe molto successo sul mercato.\nSun ha anche promosso fortemente la piattaforma Java, riuscendo a far diventare l'omonimo linguaggio di programmazione il pi\u00f9 utilizzato al Mondo.\nI laboratori NASA, ad esempio, hanno usato Java per la progettazione della missione su Marte (sviluppando un sistema di controllo denominato Maestro), e pi\u00f9 di recente per lo sviluppo dei propri sistemi di tracciamento satellitare e per la realizzazione del software Open Source NASA World Wind. In Java \u00e8 realizzata anche la piattaforma interattiva BD-J, o Blu-ray Disc Java.\nAlla fine degli anni Novanta il symmetric multiprocessing fu migliorato in modo da mostrare capacit\u00e0 che oltrepassavano quelle dei server Intel. Come server web e supporto ai database divenne il prodotto prevalentemente usato dai clienti, oltre ci\u00f2 i \"blade server\" (server montati in \"rack\") divennero importanti.\nCon l'esplosione della bolla delle dot-com nel 2001, Sun divenne molto vulnerabile finanziariamente e il prezzo delle sue azioni croll\u00f2 rapidamente. Numerose aziende informatiche, come E*Trade e Google, scoprirono che una soluzione economica alla costruzione e manutenzione di un affidabile servizio web era l'utilizzo di server costruiti da parecchi PC a basso costo (\"disposable servers\"), ciascuno controllato dal sistema operativo Linux, in alternativa all'utilizzo di pochi server proprietari Sun. In queste specifiche configurazioni hardware e software, l'utilizzo di hardware non proprietario e di software open source si dimostrava pi\u00f9 flessibile grazie ad una facile personalizzazione del sistema operativo e ad un pi\u00f9 facile ed economico accesso a programmatori esperti. Inoltre usando generici PC si potevano contenere i costi di manutenzione dell'hardware, evitando i costosi contratti di manutenzione per l'hardware Sun.\nSoftware.\nSistemi operativi.\nIl Sun 1 era equipaggiato con Unisoft V7 UNIX. Pi\u00f9 tardi, nel 1982 Sun forn\u00ec un Unix BSD customizzato chiamato SunOS come sistema operativo per le proprie workstation. Nel 1992, assieme ad AT&amp;T, integr\u00f2 il suo BSD unix e l'Unix System V nel Solaris.\nSun produce anche una variante pi\u00f9 sicura di Solaris chiamata Trusted Solaris.\nSun \u00e8 nota anche per la licenza comunitaria di tutte le sue principali tecnologie, incluse alcune pubblicazioni open source. Anche se tra gli ultimi arrivati, ha incluso Linux come parte della sua strategia \u2014 Sun ha affrontato dei momenti duri quando Linux ha iniziato a rosicchiare parte del suo mercato dei server. Recentemente per\u00f2, Sun ha sviluppato un desktop software basato su Linux, chiamato Java Desktop System (in origine il nome in codice era \"Madhatter\") per l'uso sia con hardware x86 che con i sistemi thin-client proprietari SunRay. Ha inoltre annunciato piani per fornire il suo Java Enterprise System (uno strato middleware) su Linux, e per il rilascio del suo ultimo OS, Solaris 10, con una licenza open-source di qualche tipo.\nLa piattaforma Java.\nLa piattaforma Java \u00e8 stata sviluppata negli anni Novanta con l'obiettivo di disporre di programmi indipendenti dal device su cui sono usati, secondo lo slogan \"Write once, run everywhere\" (\"Scrivi una volta, esegui ovunque\").\nLa piattaforma consiste di tre parti principali: il linguaggio Java, la Java Virtual Machine (JVM) e lo Java API. Il disegno della piattaforma \u00e8 controllato dal venditore e dalla comunit\u00e0 di utenti attraverso il Java Community Process (JCP).\nIl linguaggio Java \u00e8 un linguaggio di programmazione object oriented. Dalla sua introduzione alla fine del 1995, \u00e8 diventato uno dei linguaggi di programmazione pi\u00f9 popolari del mondo.\nAllo scopo di permettere a programmi scritti in linguaggio Java di girare (virtualmente) su qualsiasi apparato, i programmi Java sono compilati in bytecode. Questo pu\u00f2 essere letto da qualsiasi JVM, indipendentemente dall'ambiente.\nLe Java API forniscono un ampio insieme di librerie di routine. L'edizione standard delle API \u00e8 orientata alle workstation normali, mentre l'edizione enterprise \u00e8 indirizzata alle grandi aziende di software che implementano server applicativi a livello aziendale. L'edizione micro \u00e8 usata per costruire software per apparecchi con risorse limitate, come i cellulari.\nLa suite office.\nSun ha comprato StarOffice con l'acquisizione della software house tedesca StarDivision e lo ha pubblicato come suite office OpenOffice.org, licenziata sotto GNU LGPL e SISSL (Sun Industry Standards Source License). OpenOffice.org, spesso comparato a Microsoft Office, \u00e8 disponibile su molte piattaforme ed \u00e8 ampiamente usato dalla comunit\u00e0 del software libero. L'ultima versione di StarOffice \u00e8 la 9.0 e risale a novembre 2017, mentre per OpenOffice.org, ad oggi (gennaio 2022) l'ultima versione \u00e8 la 4.1.11 rilasciata a fine novembre 2021.\nLe principali differenze tra StarOffice e OpenOffice.org sono state il supporto offerto da Sun e la pacchettizzazione fornita di un'ampia documentazione, una vasta gamma di font e modelli, e quelli che Sun sosteneva essere un dizionario e thesaurus migliorati. Mentre i nuovi rilasci di OpenOffice.org erano abbastanza frequenti, StarOffice ha seguito una schedulazione pi\u00f9 conservatrice, pi\u00f9 adatta all'impiego nelle imprese.\nNel novembre 2010 alcuni sviluppatori, temendo che Oracle potesse sospendere lo sviluppo di OpenOffice.org o che ne cambiasse la natura di software libero, diedero vita a quello che \u00e8 il pi\u00f9 importante fork: LibreOffice basato sulla versione 3.3 di OpenOffice.\nCollegamenti esterni.\nInformazioni generali e ufficiose di Sun\nInformazioni non ufficiali Sun 3\nSun 2 Workstation\nStorie su Sun"}
{"id": "82884", "revid": "219110", "url": "https://it.wikipedia.org/wiki?curid=82884", "title": "GnuCash", "text": "GnuCash \u00e8 un programma di contabilit\u00e0 personale sviluppato sotto licenza GPL che \u00e8 di tipo libero.\nStoria e caratteristiche.\nRegistra i movimenti finanziari in modalit\u00e0 di libro giornale a \"partita doppia\".\n\u00c8 nato per fornire un'interfaccia utente ed una funzionalit\u00e0 simili a quelle di Quicken, il programma di finanza personale di Intuit. Gli sviluppi attuali puntano a soddisfare le esigenze di un'utenza commerciale di piccolo taglio o personale avanzata.\nBasato sul concetto di partita doppia, permette la strutturazione arbitraria del piano dei conti, con sottocategorie su differenti livelli. Permette inoltre di gestire i conti in tutte le valute, senza vincoli di avere la stessa valuta nello stesso ramo dell'albero dei conti. Inoltre, \u00e8 in grado di creare resoconti grafici personalizzabili con facilit\u00e0.\nGnuCash \u00e8 basato sul toolkit grafico GTK+, disponibile per vari sistemi operativi come GNU/Linux, FreeBSD, Solaris e Windows. Il formato in cui salva i file \u00e8 XML.\nLe versioni 1.x giravano sotto GTK 1.x. Dalla versione 2.0 pubblicata nel 2006 utilizza GTK 2 e dalla versione 2.1 \u00e8 supportato ufficialmente il sistema operativo Windows.\nIl 21 dicembre 2010 \u00e8 stata pubblicata la versione 2.4.0. Questa versione introduce l'uso del motore grafico WebKit per la visualizzazione dei resoconti e la possibilit\u00e0 di operare anche usando database SQLite 3, MySQL o PostgreSQL oltre all'usuale formato di salvataggio dei dati in XML.\nIl 30 dicembre 2013 \u00e8 stata distribuita l'ultima versione stabile 2.6.0.\nIl programma \u00e8 tradotto in italiano."}
{"id": "82885", "revid": "834", "url": "https://it.wikipedia.org/wiki?curid=82885", "title": "Sun", "text": ""}
{"id": "82887", "revid": "121620730", "url": "https://it.wikipedia.org/wiki?curid=82887", "title": "Schema di Johari", "text": "Lo schema di Johari (o \"Johari window\") \u00e8 uno strumento della comunicazione messo a punto nel 1955 da Joseph Luft e Harry Ingham e poi ampliato e sottoposto a svariati test negli anni successivi.\nIl termine \"Johari\" \u00e8 una combinazione parzialmente storpiata delle iniziali dei nomi propri dei suoi ideatori.\nLo schema \u00e8 uno strumento interpretativo ma anche d'azione, rodato dai due studiosi, per osservare/agire in contesti di comunicazione interpersonale, di dinamica di gruppo o tra gruppi. \nStudi sul campo e sperimentazioni dei due autori li portano ad evidenziare come le relazioni interpersonali/intergruppali siano dinamiche che agiscono all'interno di quattro quadranti rappresentati graficamente dallo schema seguente.\nI quattro quadranti.\nLo schema \u00e8 composto da un quadrato, semplificato appena sopra, suddiviso in quattro quadranti. \nL'asse orizzontale (quindi ad esempio la sequenza \"arena/punto cieco\") indica il grado di conoscenza che la persona/gruppo ha di s\u00e9 stesso in termini di personalit\u00e0, atteggiamenti, impressioni ed emozioni trasmesse agli altri. Quest'ultimo tipo di conoscenza pu\u00f2 pervenire alla persona solo dall'esterno: per questo un modo di identificare il valore su questa scala \u00e8 la frequenza con cui il soggetto chiede esplicitamente un feedback agli altri sul suo comportamento e sulle impressioni che ha generato. \nL'asse verticale (quindi ad esempio la sequenza \"arena/facciata\") invece si riferisce al grado di conoscenza che gli altri hanno del soggetto/gruppo. \nLa combinazione delle dinamiche generate dai due assi porta all'identificazione di quattro aree descritte di seguito, dove per informazioni si intendono input a 360 gradi (quindi un'accezione non informazionale o meramente computeristica binaria dell'input ma anche notevolmente qualitativa): personalit\u00e0, conoscenze, emozioni, capacit\u00e0, ecc.\nIl primo quadrante, chiamato \"arena\", rappresenta le informazioni che sono note sia al soggetto che agli altri. In questo senso \u00e8 anche definita come area pubblica.\nIl secondo quadrante, chiamato la \"facciata\", comprende le informazioni che la persona conosce di s\u00e9 ma che gli altri non sanno: \u00e8 anche detta area privata.\nNel terzo quadrante, chiamato \"punto cieco\", le informazioni sulla persona sono note agli altri, ma non alla persona stessa. L'unico modo che la persona ha per acquisire informazioni in questa area cieca \u00e8 attraverso il feedback diretto degli altri (espressamente richiesto o meno).\nIl quarto quadrante, chiamato \"ignoto\", definito anche come area dell'inconscio, rappresenta le informazioni sconosciute sia al soggetto che agli altri o anche sia al gruppo A che al gruppo B. L'accesso alle informazioni dell'\"area ignota\" raramente pu\u00f2 avvenire per vie dirette ma i due autori prevedono assolutamente l'esistenza di flussi di conoscenza da tale area che semplicemente in media hanno tempi di elaborazione/comprensione pi\u00f9 lunghi da parte dei gruppi rispetto agli input provenienti da altre aree. Questo perch\u00e9 le informazioni dell'area inconscia sono evidentemente non formalizzate e non nascono con un intento comunicativo attivo da parte di nessun soggetto/gruppo coinvolto. Semplicemente emergono e possono esser recepite come no ovviamente (possono cio\u00e8 anche non esser colte o esser fraintese, rimosse, negate, ecc.)\nSi vedano di seguito nella parte dedicata ai facilitatori altre informazioni concernenti l'area ignota.\nDinamiche di gruppo.\nTramite questo schema base, declinato da tante diverse angolazioni, i due autori prendono in esame svariate dinamiche di gruppo (applicabili di fatto anche ai rapporti tra gruppi): lo schema permette sia una pi\u00f9 corretta osservazione delle dinamiche gruppali e del loro evolversi (in quanto si ha una sorta di mappa base di lettura degli eventi che poi possono essere cos\u00ec pi\u00f9 facilmente sottoposti a verifiche sperimentali foriere di euristiche) sia pure, man mano che aumenta la conoscenza delle potenzialit\u00e0 della Finestra di poter indirizzare le dinamiche di gruppo verso alcune specifiche evoluzioni.\nAd esempio : il soggetto (o i gruppi interi stessi) che si trovino in un ambiente favorevole tendono a ridurre il quadrante della facciata (questo \u00e8 dovuto al desiderio che i soggetti almeno in potenza hanno di sentirsi partecipi di un gruppo o di dinamiche tra gruppi), aprendosi di pi\u00f9 agli altri, ad esempio a vantaggio dell'arena, e quindi a mostrare agli altri pi\u00f9 aspetti della propria personalit\u00e0 piuttosto che a mascherarsi (facciata) o a attivare inconsapevoli processi inconsci di difesa mal gestiti (punto cieco)\nUna volta comprese alcune di queste dinamiche chi ha esperienza di esse pu\u00f2 velocizzare/facilitare dinamiche intra/inter-gruppali.\nLe 5 tipologie di \"facilitatori\".\nJoseph Luft in un'analisi indipendente dal collega nel 1969 nel volume \"Of human interaction: the Johari Model\" (Editore: Mayfield Publishing Company) avvia una vera e propria classificazione delle tipologie antropologiche che possono agire da facilitarori di processi intra/intergruppali. Nel sesto capitolo \"Interaction and influence\" indica descrivendone diverse modalit\u00e0 d'azione e gestione rispetto ai 4 quadranti:\nDa notare che per ognuna di queste tipologie \u00e8 previsto uno specifico rapporto con l'area ignota e una diversa capacit\u00e0 di attivarla o meno in modo pi\u00f9 graduale o meno."}
{"id": "82888", "revid": "4506", "url": "https://it.wikipedia.org/wiki?curid=82888", "title": "Finestra di Johari", "text": ""}
{"id": "82890", "revid": "2099590", "url": "https://it.wikipedia.org/wiki?curid=82890", "title": "Temporale (Pascoli)", "text": "Temporale \u00e8 un componimento poetico di Giovanni Pascoli, tratto dalla raccolta poetica \"Myricae\".\nDescrizione.\nIl temporale \u00e8 gi\u00e0 scoppiato, incombe minaccioso all'orizzonte, come la mano nera del destino sulla mia vita. \nBallata piccola di settenari. \u00c8 una miniatura nella quale troviamo concentrati gli elementi significativi del lavoro poetico pascoliano; nell'ordine:\nL'opera \u00e8 divisa in due parti: la descrizione del lampo e quella del tuono. La poesia si riflette su campi di sensi, la vista (nella parte del lampo) e l'udito (nella parte de tuono).\nQuesta poesia \u00e8 connessa a molte altre, sia di \"Myricae\" (\"Dopo l'acquazzone\", \"Pioggia\", \"Sera d'ottobre\", \"Ultimo canto\", \"Il lampo\", \"Il tuono\", \"Lontana\", \"I ciechi\"), che dei \"Canti di Castelvecchio\" (\"Temporale\", \"La mia sera\"). A esemplificazione del procedimento analogico nella scrittura pascoliana, proponiamo l'accostamento di due figure analogiche parallele tratte dai versi finali dei due componimenti contrassegnati dal medesimo titolo di \"Temporale\":\n\"Myricae anitooo\":\n\"tra il nero un casolare:\"\n\"un'ala di gabbiano \" \n\"Canti di Castelvecchio\":\n\"...mentre, col suo singulto\" \n\"trepido, passa sotto\" \n\"l'acquazzone una chioccia\" \n[\u2026] \"tra il vento e l'acqua, buono,\" \n\"s'ode quel croccolare\"\n\"co' suoi pigolii dietro.\"\nL'uso dell'analogia \u00e8 nei due casi molto diverso: l'ala di gabbiano si sovrappone in modo gratuito e soggettivo sul proprio \"analogo\" - la casa - suscitando, con la sorpresa del suo apparire improvviso, l'idea del contenuto profondo che il poeta vuole evocare. La chioccia \u00e8 invece una figura perfettamente aderente al contesto descrittivo della poesia: lo scrosciare della pioggia sui campi. Ma tuttavia essa si presta a una lettura simbolica, che Pascoli stesso conferma, se non nella stessa poesia, in numerosi altri momenti della sua produzione."}
{"id": "82891", "revid": "1718925", "url": "https://it.wikipedia.org/wiki?curid=82891", "title": "Penna a sfera", "text": "La penna a sfera, o anche biro dal nome del suo inventore L\u00e1szl\u00f3 B\u00edr\u00f3, \u00e8 uno strumento per scrivere su carta che rilascia inchiostro da un serbatoio interno attraverso l'azione di rotolamento di una sfera metallica a contatto con la carta. La sfera, di diametro variabile, \u00e8 solitamente costruita in ottone, acciaio o carburo di tungsteno.\nOriginariamente concepite e sviluppate come alternativa affidabile e pulita alle penne stilografiche, le penne a sfera sono ormai lo strumento di scrittura a mano dominante.\nStoria.\nIl concetto di utilizzare una sfera all'interno di uno strumento di scrittura, come metodo per applicare dell'inchiostro su carta, esiste dal XIX secolo. In queste invenzioni un tubo sottile veniva riempito d'inchiostro, la sommit\u00e0 del tubo veniva bloccata da una piccola pallina, montata in modo che non potesse scivolare dentro il tubo o fuoriuscire dalla penna. Quando la punta della penna veniva fatta scorrere sulla carta, la pallina girando trascinava con s\u00e9 l'inchiostro disegnando cos\u00ec sulla carta.\nIl primo brevetto di una penna a sfera \u00e8 stato registrato il 30 ottobre 1888 da un conciatore di pelli di nome John J. Loud. Questi stava tentando di costruire uno strumento di scrittura in grado di scrivere sui suoi prodotti in pelle, cosa che le penne stilografiche di allora non potevano fare. La penna di Loud era composta principalmente da un tubo contenente l'inchiostro e da una piccola sfera rotante di acciaio inserita sulla punta. Anche se poteva essere usata per marcare superfici ruvide come il cuoio, si rivel\u00f2 troppo grossa per scrivere lettere sulla carta. In assenza di redditivit\u00e0 commerciale, il suo potenziale non fu sfruttato e il brevetto alla fine decadde.\nLa fabbricazione di penne a sfera economiche e affidabili come le conosciamo adesso nasce dalla sperimentazione, dalla chimica moderna e dalla capacit\u00e0 nel XX secolo di produrre oggetti meccanici di precisione. I brevetti depositati in tutto il mondo durante lo sviluppo iniziale testimoniano molti dei tentativi falliti di produrre penne a livello commerciale. Le prime penne non depositavano in modo uniforme l'inchiostro, si verificavano fuoriuscite d'inchiostro o la punta si ostruiva facilmente; questi sono stati alcuni degli ostacoli che gli inventori hanno dovuto affrontare nel corso dello sviluppo di penne a sfera affidabili. Per esempio, se la presa della sfera fosse stata troppo stretta o l'inchiostro troppo spesso, questo non avrebbe raggiunto la carta. Se la presa della sfera invece fosse stata troppo lenta o l'inchiostro troppo fluido, la penna avrebbe avuto perdite o poteva macchiare. Una determinata fluidit\u00e0 e viscosit\u00e0 dell'inchiostro, il serbatoio d'inchiostro pressurizzato a pistone, le molle, l'azione capillare e la gravit\u00e0 sono alcune delle tecniche che hanno permesso di risolvere questi problemi.\nL\u00e1szl\u00f3 B\u00edr\u00f3.\nL\u00e1szl\u00f3 B\u00edr\u00f3, un giornalista ungherese, frustrato dalla quantit\u00e0 di tempo sprecato a riempire le penne stilografiche e pulire le pagine macchiate, not\u00f2 che gli inchiostri usati nella stampa di giornali asciugavano rapidamente, lasciando la carta asciutta e senza sbavature. Decise cos\u00ec di creare una penna utilizzando lo stesso tipo di inchiostro. B\u00edr\u00f3 si avvalse dell'aiuto del fratello Gy\u00f6rgy, un chimico, per sviluppare la formula di un inchiostro viscoso, adatto ad essere utilizzato nella sua penna a sfera.\nL'innovazione di B\u00edr\u00f3 fu proprio la combinazione di un inchiostro ad alta viscosit\u00e0 con un meccanismo a sfera, che agivano in modo da evitare che l'inchiostro si asciugasse all'interno del serbatoio, consentendo cos\u00ec un flusso pi\u00f9 controllato. B\u00edr\u00f3 il 15 giugno 1938 deposit\u00f2 in Gran Bretagna un brevetto della sua penna.\nNel 1941 i fratelli B\u00edr\u00f3 fuggirono dall'Europa insieme ad un amico, Juan Jorge Meyne, e si trasferirono in Argentina, dove fondarono la \"B\u00edr\u00f3s Pen of Argentina\" e nel 1943 depositarono un nuovo brevetto. La loro penna venne venduta in Argentina come \"Birome\" (dai nomi di B\u00edr\u00f3 e Meyne), tanto che in quel paese le penne a sfera sono ancora note con quel nome. Questo nuovo progetto venne approvato dagli inglesi, che introdussero le penne a sfera per gli equipaggi della RAF con il nome di \"Biro\". Le penne a sfera si dimostrarono pi\u00f9 versatili delle penne stilografiche, soprattutto in alta quota, dove le stilografiche erano pi\u00f9 soggette a perdite di inchiostro.\nEvoluzione e adattamenti.\nNel tempo la penna a sfera sub\u00ec evoluzioni ed adattamenti rispetto allo sviluppo tecnologico ed alle regioni di utilizzo; per esempio in Cina ed in altri paesi asiatici vengono preferite le punte da 0,38 a 0,7\u00a0mm di diametro, che meglio si adattano alla scrittura a ideogrammi, mentre nei paesi occidentali si preferisce la misura da 1\u00a0mm.\nDal 1991 alcune aziende produttrici di penne a sfera forano la punta del cappuccio nei modelli con cappuccio rimovibile; questo serve a prevenire il possibile soffocamento di un bambino nel caso dovesse inavvertitamente ingoiarlo.\nStruttura e funzionamento.\nLa punta della penna a sfera \u00e8 realizzata normalmente in ottone, in alpacca, in plastica o in acciaio inossidabile. All'interno della punta vi \u00e8 una cavit\u00e0 che contiene un inchiostro viscoso che viene distribuito sulla carta grazie al rotolamento di una piccola sfera metallica (del diametro compreso tra 0,38 e 1,6 millimetri) posta all'estremit\u00e0 della punta: scrivendo infatti si determina per trascinamento la rotazione di detta sfera, questa sporcandosi d'inchiostro nella sua estremit\u00e0 a contatto col capillare plastico pieno dell'inchiostro lo rilascia poi, proseguendo la rotazione, appunto sul foglio.\nL'inchiostro si secca quasi immediatamente al contatto della carta, che deve essere preferibilmente un poco porosa. \nRecentemente, grazie allo sviluppo di nuovi inchiostri, alcuni produttori hanno introdotto misure di sfera maggiorate fino a 1,6\u00a0mm, che costituisce attualmente il limite massimo reperibile in commercio.\nI motivi che impediscono per il momento l'utilizzo di sfere di maggiore diametro sono principalmente due:\nCartuccia pressurizzata.\nAlcuni modelli di penne a sfera sono dotati di cartuccia pressurizzata, per renderne possibile l'impiego in ambienti diversi da quelli tradizionali. In particolare, la Fisher Space Pen \u00e8 stata pensata per l'uso in assenza di gravit\u00e0 o sott'acqua."}
{"id": "82892", "revid": "1305887", "url": "https://it.wikipedia.org/wiki?curid=82892", "title": "Desktop", "text": "Il termine desktop (termine di origine inglese che tradotto letteralmente significa \"piano della scrivania\") pu\u00f2 riferirsi a:"}
{"id": "82897", "revid": "124789317", "url": "https://it.wikipedia.org/wiki?curid=82897", "title": "Roberto", "text": "Origine e diffusione.\nDeriva dal nome germanico \"Hrodebert\", composto da \"hr\u014d\u00fei\", \"hrod\" (\"fama\", \"gloria\") e \"berhta\", \"beraht\", \"berht\", (\"brillante\", \"illustre\") (Hr\u014d\u00feiberhtaz); il significato pu\u00f2 quindi essere interpretato come \"fama brillante\" o \"splendente di gloria\". \u00c8 uno dei nomi maschili pi\u00f9 comuni al mondo e la variante pi\u00f9 comune di questo nome \u00e8 la forma inglese .\nOnomastico.\nGeneralmente, l'onomastico viene festeggiato il 17 settembre, in memoria di san Roberto Bellarmino, Dottore della Chiesa; i santi che hanno portato questo nome sono per\u00f2 numerosi, e tra le date alternative ci sono:"}
{"id": "82900", "revid": "1610933", "url": "https://it.wikipedia.org/wiki?curid=82900", "title": "Conuro della Patagonia", "text": ""}
{"id": "82903", "revid": "1457659", "url": "https://it.wikipedia.org/wiki?curid=82903", "title": "Caleffo", "text": ""}
{"id": "82904", "revid": "287204", "url": "https://it.wikipedia.org/wiki?curid=82904", "title": "Capitolo", "text": ""}
{"id": "82905", "revid": "670021", "url": "https://it.wikipedia.org/wiki?curid=82905", "title": "Capitolo (storia)", "text": "Per capitolo (al plurale \"Capitoli\", in latino \"capitula\") si intende un generico atto pubblico di epoca medievale, spesso emanato dai comuni.\nUn capitolo pu\u00f2 essere una clausola o una particolare disposizione di contratti o statuti, o anche singole parti di trattati diplomatici mentre se usato al plurale pu\u00f2 indicare una convenzione tra due stati o un intero corpus di leggi. In quest'ultima accezione \u00e8 affine ai capitolari, provvedimenti regi di epoca carolingia e ottoniana. Un esempio sono i Capitoli di Niccol\u00f2 V, emanati dal pontefice nel 1447 e che regolavano i rapporti tra Bologna e la Santa Sede.\nIn archivistica, specie in Toscana, il termine capitolo viene usato per quegli atti che comprendono scritture relative a paci, tregue, sottomissioni di comuni e signori del contado, leghe, trattati, acquisti fatti nell'interesse del demanio della repubblica, privilegi imperiali, bolle pontificie, eccetera. Tuttavia non sono documenti isolati bens\u00ec fascicoli o registri costituiti da atti, originali o in copia, relativi al medesimo soggetto. Un esempio particolare \u00e8 il registro della Repubblica di Siena detto \"Caleffo vecchio\", conservato presso l'Archivio di Stato di Siena, che forma una serie a s\u00e9."}
{"id": "82906", "revid": "92723", "url": "https://it.wikipedia.org/wiki?curid=82906", "title": "Phil Zimmermann", "text": "Creazione di PGP e accuse dal governo statunitense.\nPhil Zimmermann fu il primo a rendere la crittografia asimmetrica (o \"a chiave pubblica\") facilmente accessibile a tutti quando cre\u00f2 Pretty Good Privacy e lo distribu\u00ec come software libero nel 1991.\nA seguito della diffusione di questo sistema, Zimmermann divenne oggetto di un'indagine criminale portata avanti dal governo degli Stati Uniti d'America per aver violato le vigenti restrizioni imposte sull'esportazione di software crittografico. L'indagine dur\u00f2 tre anni, finch\u00e9 all'inizio del 1996 il governo ritir\u00f2 le accuse.\nTuttora lo standard PGP permette a due persone di comunicare (ad esempio tramite posta elettronica) in totale riservatezza anche se il canale di comunicazione fosse sotto sorveglianza o non-sicuro. Inoltre PGP porta con s\u00e9 il concetto di firma digitale.\nSuccessi e meriti.\nZimmermann fond\u00f2 la PGP Inc., acquisita poi dalla Network Associates (NAI) nel dicembre 1997, nella quale rimase per tre anni. Nel 2002, la PGP Inc. venne acquistata dalla NAI da parte di una nuova compagnia chiamata PGP Corporation, per la quale Zimmermann attualmente lavora come consigliere speciale e consulente. Fa inoltre parte del Center for Internet and Society della Stanford Law School.\nZimmermann ha ricevuto numerosi premi tecnici e umanitari per la sua opera pionieristica nel campo della crittografia:"}
{"id": "82910", "revid": "765914", "url": "https://it.wikipedia.org/wiki?curid=82910", "title": "Oscar alla migliore canzone", "text": "LOscar alla migliore canzone (\"Academy Award for Best Song\") viene assegnato alla canzone votata come migliore dall'Academy of Motion Picture Arts and Sciences, cio\u00e8 l'ente che assegna gli \"Academy Awards\", i celebri premi conosciuti in Italia come premi Oscar.\nIl premio viene assegnato agli autori che hanno composto una canzone originale specificamente per un film. L'interprete della canzone non viene preso in considerazione a meno che questo non abbia contribuito alle musiche, i testi o entrambi.\nQuesto premio fu introdotto nel 1934. Le \"nomination\" sono stilate dai compositori e autori di canzoni membri dell'Academy, mentre i vincitori sono scelti dall'intera Academy.\nVincitori e candidati.\nL'elenco mostra la vincitrice di ogni anno, seguito dalle canzoni che hanno ricevuto una \"nomination\", se possibile con il titolo in italiano.\nGli anni indicati sono quelli in cui \u00e8 stato assegnato il premio e non quello in cui \u00e8 stato diretto il film. Per maggiori informazioni si veda la voce Cerimonie dei premi Oscar."}
{"id": "82913", "revid": "322321", "url": "https://it.wikipedia.org/wiki?curid=82913", "title": "Rai 2", "text": "Rai 2 \u00e8 il secondo canale televisivo della Rai, l'azienda pubblica concessionaria in esclusiva del servizio pubblico radiotelevisivo italiano.\nHa una programmazione di tipo generalista rivolta a un pubblico giovane, proponendo reality show, intrattenimento, telefilm, docufiction, informazione, cartoni animati, divulgazione scientifica e sport.\nSecondo canale televisivo in assoluto ad essere diventato operativo in Italia, ha iniziato le trasmissioni regolari il 4 novembre 1961 con il nome di \"Secondo Programma\".\nStoria.\nNascita e primi anni.\nRai 2 inizia le sue trasmissioni regolari il 4 novembre 1961 (dopo tre mesi di trasmissioni sperimentali, iniziate il 1\u00ba agosto) con il nome di \"Secondo Programma\": la nascita della seconda rete Rai \u00e8 stata tenuta a battesimo da Aba Cercato, che present\u00f2 la trasmissione inaugurale del nascente canale, dedicata alla Prima guerra mondiale, con la messa in onda della Trincea di Giuseppe Dess\u00ec, dato che la nascita del canale coincise con l'anniversario della vittoria italiana; la nascita del nuovo canale fu celebrata anche dalla cantante Mina, durante il programma \"Studio Uno\" in onda, per\u00f2, sul Programma Nazionale. Il suo primo direttore fu Angelo Roman\u00f2, affiancato da Fabio Borrelli e Pier Emilio Gennarini. Gi\u00e0 dalla sua nascita il canale aveva lo scopo di trasmettere una programmazione alternativa a quella del Programma Nazionale, ma per molto tempo sar\u00e0 considerato il canale \"minore\" della Rai: a differenza del Programma Nazionale, infatti, i programmi avevano dei budget molto pi\u00f9 limitati rispetto al primo canale e in pi\u00f9, mentre i variet\u00e0 del Programma Nazionale vedevano come protagoniste le grandi star dell'epoca, sul Secondo Programma invece veniva dato spazio alle nuove leve dello spettacolo che, una volta raggiunta la popolarit\u00e0, venivano promosse sul primo canale.\nSin dal primo giorno di trasmissione and\u00f2 in onda il \"Telegiornale del Secondo Programma\" (l'attuale TG2), un breve bollettino informativo in onda subito dopo il Telegiornale che aveva lo scopo d'informare tutti quei telespettatori che avessero perso il telegiornale del primo canale; questo telegiornale, che comprendeva rapide inchieste e cronaca immediata, veniva realizzato in maniera diversa rispetto a quello del Programma Nazionale.\nProprio per questa sua vocazione il canale si rivel\u00f2 una vera fucina di talenti, che sarebbero poi diventati stelle di prima grandezza del panorama televisivo e non solo, e anche di nuovi \"format\": nel 1969 debutt\u00f2 Renzo Arbore con il variet\u00e0 \"Speciale per voi\", uno dei primi programmi televisivi rivolti al pubblico giovanile con ospiti musicali e dibattiti in studio; inoltre dal 1965 fino al 1982 sul secondo canale andarono in onda i \"Giochi senza frontiere\" che destarono interesse in tutto il paese; nel 1967 inizi\u00f2 ad essere trasmesso anche un altro storico appuntamento estivo, il \"Festivalbar\", kermesse musicale che divenne e fu un appuntamento per i giovani fino al 1982.\nNel 1970 trov\u00f2 spazio \"Rischiatutto\", quiz di Mike Bongiorno che divenne un grande successo, tanto che i vertici Rai decisero di spostarlo sul primo canale in occasione delle finali del 1972 e 1974. Inoltre andavano in onda sceneggiati prodotti appositamente per il canale (ovviamente anch'essi con un budget ridotto rispetto alle produzioni del Programma Nazionale): tra questi ci furono \"Mastro Don Gesualdo\", \"L'ultima boheme\", \"Paura per Janet\" e lo sceneggiato francese \"Belfagor, il fantasma del Louvre\", quest'ultimo ritrasmesso anche sul primo canale. Anche il secondo canale riservava un piccolo spazio alla pubblicit\u00e0, in alternativa al \"Carosello\" del primo canale, con l\"'Intermezzo\", andato in onda fino alla fine degli anni settanta.\nRete 2.\nLa direzione Fichera.\nCon la riforma del 1975 il Secondo Programma assunse, nei mesi successivi, la denominazione di Rete 2 e di conseguenza il Telegiornale del Secondo Programma divent\u00f2 TG2, slegandosi dal Telegiornale (nel frattempo divenuto TG1) e divenendo completamente autonomo; la rete e il TG vennero dotati di proprie rispettive direzioni, garanti dei contenuti ivi trasmessi. Primi direttori della rete e del TG furono rispettivamente Massimo Fichera (nominato il 2 dicembre 1975) e Andrea Barbato (nominato il 16 dicembre), entrambi in quota PSI.\nLa rete si proponeva come pi\u00f9 giovanile e sperimentale rispetto alla Rete 1: qui videro la luce programmi come \"L'altra domenica\", vista come alternativa a \"Domenica in\", trasmesso fino ai primi anni ottanta, e \"Buonasera con...\", programma che prevedeva la partecipazione di numerosi personaggi dello spettacolo. Sempre sotto la gestione Fichera nacquero anche programmi giudicati controversi per l'epoca come \"Odeon\", in onda dal 1976 al 1980, \"Stryx,\" trasmesso nel 1978 e condotto da Tony Renis, \"Onda libera\" (nota con il nome di \"Televacca\") condotta da Roberto Benigni e lo storico programma di viaggi turistici \"Sereno variabile\", condotto da Osvaldo Bevilacqua, in onda fino al 2019. Nel 1979 la rete trasmise il film-documentario \"Processo per stupro\".\nFu dato spazio nel palinsesto anche a \"Portobello\", ideato e condotto da Enzo Tortora, rientrato in Rai dopo otto anni di esilio passati a dirigere emittenti locali. Il programma and\u00f2 in onda a partire dal maggio 1977; inizialmente collocata in seconda serata e trasmessa in bianco e nero, dopo poco tempo divenne una trasmissione di successo tanto che dall'autunno successivo fu promossa in prima serata e inizi\u00f2 ad essere trasmessa a colori (in realt\u00e0 avrebbe dovuto trasmettere con tale sistema sin dalla prima puntata, in modo da essere ufficialmente il primo programma a colori del canale, ma gli studi della fiera di Milano da dove andava in onda furono attrezzati solo all'inizio del 1978).\nL'arrivo di De Berti Gambini.\nFichera ha mantenuto l'incarico fino all'ottobre 1980; dopo di lui, fu Pio De Berti Gambini a prendere le redini del canale: sotto la sua direzione il secondo canale della TV pubblica assunse un carattere pi\u00f9 dedito a \"fiction\" (come \"Cuore\", \"Cristoforo Colombo\" e \"In due s'indaga meglio\") e variet\u00e0 (come \"Blitz\" con Gianni Min\u00e0, \"Che fai, mangi?\" con Enza Samp\u00f2, \"Il cappello sulle ventitr\u00e9\" e \"Quelli della notte\" con Renzo Arbore). Non mancavano programmi per ragazzi come \"Il barattolo\", \"Tandem\" e \"Pane e marmellata\", condotti da Fabrizio Frizzi, oltre che \"Piccoli fans\".\nErano presenti anche programmi d'inchiesta giornalistica come \"Mixer\" di Giovanni Minoli, di divulgazione culturale come \"Storia di un italiano\", di cronaca in diretta e incentrati sul dibattito in studio; un esempio di trasmissione di dibattito \u00e8 \"Aboccaperta\", talk show ideato e condotto da Gianfranco Funari, che portava in televisione argomenti divisivi; il programma vinse il Telegatto nel 1985.\nIl 3 ottobre 1983, la Rete 2 cambi\u00f2 nome in Rai Due: questa decisione fu presa dall'azienda per evitare che il pubblico scambiasse Rete 4, all'epoca emittente privata di propriet\u00e0 Mondadori, per un'eventuale quarta rete del servizio pubblico; contemporaneamente la rete adott\u00f2 come logo un cubo rosso. Il cambio riguard\u00f2 anche le altre due reti pubbliche, da allora in poi conosciute come Rai Uno e Rai Tre.\nLa direzione Locatelli.\nDe Berti Gambini mantenne l'incarico fino al 1987 quando fu sostituito con Luigi Locatelli, gi\u00e0 vicedirettore del TG2.\nCon Locatelli la rete inaugur\u00f2 nel 1987, a quattro anni di distanza da RaiUno, la fascia meridiana che precedeva il TG2 con il programma \"Mezzogiorno \u00e8...\" con Gianfranco Funari, reduce dal successo di \"Aboccaperta\", portando quella fascia a raggiungere una media d'ascolto pari al 33% di share. La trasmissione prosegu\u00ec fino al 1990.\nDurante la direzione di Locatelli vi fu il ritorno di Pippo Baudo in Rai con \"Serata d'onore\" al venerd\u00ec sera; sue furono anche le scelte di Renzo Arbore con \"Indietro tutta!\" e di Giuliano Ferrara che, reduce dal successo di \"Linea rovente\" su Rai 3, pass\u00f2 alla seconda rete conducendo \"Il testimone\".\nSodano, Minoli e Iseppi.\nLocatelli si dimise nel 1989, cedendo il posto a Gianpaolo Sodano, che introdusse su RaiDue molte \"soap opera\" di successo come \"Capitol\", \"Beautiful\", \"Quando si ama\" e \"Santa Barbara\". Durante la sua direzione nacquero programmi come \"Detto tra noi\" (oggi \"La vita in diretta\"), \"Ricomincio da due\", \"I fatti vostri\", \"Club 92\" e \"L'albero azzurro\".\nSodano mantenne l'incarico fino al 1993, quando a succedergli fu Giovanni Minoli, storico conduttore di \"Mixer\", sotto la cui direzione nacquero le trasmissioni del weekend \"In famiglia\" (\"Mattina in famiglia\", \"Mezzogiorno in famiglia\" e \"Pomeriggio in famiglia\"), ideate da Michele Guard\u00ec: il primo, nato nel 1989 come \"Mattina 2\", \u00e8 in onda ancora oggi (pur essendosi trasferito su Rai 1 dal 2010), il pomeridiano \u00e8 durato solo una stagione e quello del mezzogiorno \u00e8 andato in onda fino al 2019.\nMinoli guid\u00f2 la rete fino al 1994, quando al suo posto arriv\u00f2 il coordinatore del palinsesto della rete Franco Iseppi che mantenne l'incarico dal 17 settembre al 31 ottobre (per soli 44 giorni).\nLa direzione La Porta.\nDopo Iseppi fu la volta del giornalista e scrittore Gabriele La Porta, che diede ampio spazio dedicato ai programmi e ai contenitori di cartoni animati per bambini e ragazzi: fu sotto la sua direzione che nacquero i blocchi \"Quante storie!\", \"Quante Storie Disney\" e \"Go-Cart\", in onda la sera prima del TG2, e di \"Domenica Disney\".\nIn questo periodo ritorn\u00f2 sugli schermi anche Gianfranco Funari, dopo cinque anni dalla chiusura di \"Mezzogiorno \u00e8...\", con il programma \"Napoli capitale\" in onda la domenica pomeriggio.\nLa prima direzione Freccero.\nNel 1996 La Porta cedette il posto a Carlo Freccero, che aveva diretto Italia 1 fino al 1991 e sotto il quale la rete tent\u00f2 di rivolgersi a un pubblico pi\u00f9 giovane, puntando su intrattenimento, satira, informazione e musica. Tra i nuovi programmi nati sotto la sua gestione vi sono trasmissioni satiriche come \"La posta del cuore\", \"Pippo Chennedy Show\", \"L'ottavo nano\", \"Satyricon\", variet\u00e0 come \"Furore\", \"Stracult\" e d'approfondimento come \"Pinocchio\", \"Il raggio verde\" e \"Sciusci\u00e0\". Non era disdegnato anche il pubblico adulto, con \"...E l'Italia racconta\" (diventato poi \"Ci vediamo in TV\"), condotto da Paolo Limiti e in onda dal 1996 al 1999, per essere in seguito trasferito su RaiUno. Videro la luce anche altri programmi pi\u00f9 affini stilisticamente alle TV private come i talk show sentimentali \"Affari di cuore\", \"Batticuore\" e \"Scherzi d'amore\" condotti da Federica Panicucci e \"Al posto tuo\" condotto da Alda D'Eusanio. Nonostante il successo ottenuto, questi ultimi furono accusati di essere \"TV spazzatura\" e di proporre storie artefatte spacciandole per vere (tale accusa sar\u00e0 rivolta soprattutto alla trasmissione della D'Eusanio da parte di \"Striscia la notizia\", creando una querelle tra i due programmi durata parecchio tempo).\nNell'estate 1998 debutt\u00f2 \"Incantesimo\", fiction che ebbe un inaspettato successo, venendo in seguito trasferita su Rai 1 nel 2001, per poi tornare sulla seconda rete nel 2004, e di un nuovo ritorno su Rai 1 due anni dopo. A settembre 1998 arriv\u00f2 alla domenica pomeriggio \"Quelli che il calcio\", gi\u00e0 in onda su RaiTre e condotta da Fabio Fazio.\nLa Rai 2 di Freccero puntava anche su appuntamenti alternativi: nel 1997 trasmise in diretta lo spettacolo di Marco Paolini dedicato alla strage del Vajont: lo spettacolo ebbe un successo di critica tale da ricevere l'Oscar televisivo come programma dell'anno.\nDal 25 dicembre 1999 al 7 gennaio 2000, il marchio Rai Due venne sostituito da un marchio che recava la scritta \"rai2000\", adottato per celebrare il nuovo millennio.\nA giugno dello stesso anno la rete vide il trasferimento di \"La vita in diretta\" (trasmissione in onda nella fascia pomeridiana sin dai primi anni novanta) nel pomeriggio di RaiUno, dopo il crollo degli ascolti della trasmissione per ragazzi \"Solletico\": da quel momento fu RaiDue ad occuparsi della programmazione per i ragazzi oltre a RaiTre, introducendo il programma \"Art Attack\", in onda dal luned\u00ec al venerd\u00ec nella fascia pomeridiana (fino al 2009) e il sabato e la domenica in quella mattutina (fino al 2013).\nAnche Rai Due fu oggetto, oltre a Rai Uno e Rai Tre, di un processo di restyling dell'identit\u00e0 di rete, iniziato il 23 ottobre 2000 e culminato il 21 settembre 2003, che ha interessato l'immagine grafica e la figura delle annunciatrici.\nSempre nello stesso anno la rete, dopo il passaggio di Gad Lerner alla direzione del TG1, vide l'arrivo di Michele Santoro, che dopo una parentesi su Rai 1 con \"Circus\" propose due trasmissioni: \"Sciusci\u00e0\", dedicato alle inchieste giornalistiche, e \"Il raggio verde\", dedicato ai dibattiti in studio.\nA partire dal 16 settembre 2000, al sabato pomeriggio, arriv\u00f2 anche il programma \"Top of the pops\".\nLa prima direzione Marano.\nNel 2002 arriv\u00f2 Antonio Marano. \"Sciusci\u00e0\" fu sospeso e sostituito con \"Excalibur\", programma curato da Antonio Socci, all'epoca vicedirettore della rete, che per\u00f2 ottenne bassi ascolti. Nel periodo della direzione Marano la rete vide la diminuzione delle fiction di successo, trasferite su Rai 1 e sostituite da numerosi telefilm, che riscossero comunque molto successo tra cui \"Roswell\", del quale Rai Due ha trasmesso tutte le tre stagioni; \"Streghe\", che ha fatto registrare alla rete una media 5 milioni di telespettatori e di cui la rete ha trasmesso tutte le otto stagioni; \"Jericho\", trasmesso durante l'estate 2007. Altre serie di successo sono \"Ghost Whisperer\", \"Close to Home\", \"Brothers &amp; Sisters\", \"Lost\", \"Desperate Housewives\" e \"NCIS - Unit\u00e0 anticrimine\". Il canale si propone come generalista: nel corso degli anni ha visto reality show \"L'isola dei famosi\", \"Music Farm\", la prima edizione di \"La talpa\" (poi passata ad Italia 1) e \"La sposa perfetta\"; \"Top of the pops\" pass\u00f2 su Italia 1 e il suo posto venne preso da \"\".\nLa direzione Ferrario e la seconda direzione Marano.\nMarano venne sostituito nel 2004 con Massimo Ferrario, che comunque mantenne inalterato il palinsesto del precedente direttore.\nIl 17 ottobre 2005 il contenitore per ragazzi \"Go-Cart Mattina\" fu chiuso e sostituito dal similare \"Random\".\nNel 2006 ritorn\u00f2 Antonio Marano: sotto questa sua seconda direzione ci fu il ritorno di Michele Santoro con \"Annozero\" e la nascita di \"Scalo 76\", \"Scorie\", \"L'era glaciale\", \"Insieme sul Due\", \"Italia allo specchio\", il contenitore \"Cartoon Flakes\" (dal 2008, in sostituzione di \"Random\") e l'arrivo dei talent show \"X Factor\" e \"Academy\".\nMarano tent\u00f2 di mettere pi\u00f9 in evidenza il target giovanile di Rai Due, in modo da renderla pi\u00f9 competitiva rispetto a Italia 1, cancellando \"Piazza Grande\" in favore di un programma pi\u00f9 giovanile (\"Insieme sul Due\"); furono cancellati anche i programmi di Alda D'Eusanio.\nNel 2008 la rete fu scelta per guidare la transizione delle trasmissioni dall'analogico al digitale: in Valle d'Aosta, Trentino-Alto Adige, Lazio, Piemonte, Sardegna, Campania, Lombardia (ad esclusione della provincia di Mantova) e nelle province di Parma e Piacenza Rai Due non fu pi\u00f9 visibile in modalit\u00e0 analogica terrestre, ma solo in digitale (terrestre, satellitare o via cavo IPTV), cos\u00ec come disposto dal Ministero delle comunicazioni per l'attuazione del programma di migrazione nazionale dalla trasmissione televisiva in modalit\u00e0 analogica a quella in digitale (\"switch-off\").\nLa direzione Liofredi.\nNel 2009 la rete vide l'arrivo di Massimo Liofredi, che stravolse il palinsesto ideato da Marano. Sotto la sua direzione arrivarono Monica Setta, con il programma quotidiano \"Il fatto del giorno\", e Lorena Bianchetti a \"L'Italia sul 2\" al posto di Francesca Senette; vennero chiusi \"Scalo 76\", \"Scorie\", \"Academy\", mentre tornarono \"I fatti vostri\", \"Il lotto alle otto\", \"L'Italia sul 2\" e \"Top of the Pops.\" Dopo poche puntate venne chiuso \"L'era glaciale\", in seguito alla decisione della conduttrice di lasciare l'azienda.\nSotto la direzione di Liofredi nacquero trasmissioni come \"Il fatto del giorno\", \"Due\", \"Il pi\u00f9 grande\", \"L'ultima parola\", \"Peccati - I sette vizi capitali\", \"Cuore di mamma\", \"Stiamo tutti bene\", \"Secondo canale\" e \"Annozero\", che in futuro divenne uno dei programmi di punta della rete.\nNel 2010 il palinsesto della rete, con l'arricchimento dell'offerta per il digitale terrestre, cominci\u00f2 ad accentuare il suo target giovanile. Nello stesso anno, nella fascia pomeridiana venne collocato il talk-show \"Pomeriggio sul 2\", condotto da Milo Infante e Caterina Balivo, che ha portato alla cancellazione di \"Il fatto del giorno\" e \"L'Italia sul 2\". Quest'ultimo per\u00f2 venne riproposto nella stagione successiva con la conduzione di Lorena Bianchetti e Milo Infante, gi\u00e0 conduttori dell'edizione 2009.\nIl 18 maggio 2010 la rete cambi\u00f2 nome in Rai 2, completando il restyling a novembre con l'introduzione di nuove grafiche.\nNel 2011 avvennero molti cambiamenti: nella fascia preserale la rete vide il debutto di Maurizio Costanzo con \"Maurizio Costanzo Talk\", che per\u00f2 non venne confermato per la stagione successiva. Con Liofredi torn\u00f2 l'Eurovision Song Contest sulla Rai, che coincise con il ritorno dell'Italia alla competizione dopo 13 anni di assenza; la rete trasmise la finale del 14 maggio 2011, mentre la semifinale del 12 maggio venne prodotta da Rai 2 ma trasmessa su Rai 5. Il 30 marzo 2011 la rete lanci\u00f2 \"Base Luna\", trasmissione comica ideata da Marco Giusti, gi\u00e0 ideatore di \"Stracult\". Dal 30 maggio 2011 la rete, a distanza di ventitr\u00e9 anni, ritrasmise in replica le puntate dello storico show \"Indietro tutta!\" nella fascia oraria delle 6:00 del mattino. A met\u00e0 giugno chiuse \"Annozero\".\nPoco prima della rimozione dal suo incarico, Liofredi present\u00f2 il palinsesto di Rai 2 da giugno a dicembre 2011. In estate Simona Ventura aveva ufficializzato il proprio passaggio a Sky: per sostituirla a \"Quelli che il calcio\" fu chiamata Victoria Cabello, mentre \"L'Isola dei famosi\", dopo un'iniziale incertezza sulla sua realizzazione, fu affidata a Nicola Savino. Nell'autunno 2011 Francesco Facchinetti condusse il nuovo talent-show \"Star Academy\" in sostituzione di \"X Factor\" (passato su Sky Uno). Da luned\u00ec 19 settembre 2011, in seconda serata, part\u00ec anche \"Delitti rock\", che ricostruiva le biografie delle pi\u00f9 famose \"rock-star\", condotto da Massimo Ghini. Al sabato e alla domenica, nella fascia mattutina, arriv\u00f2 la trasmissione per bambini \"Cartoon Magic\", condotta da Ruggero Pasquarelli e Ambra Lo Faro.\nLiofredi mantenne l'incarico fino al 20 luglio 2011, dopodich\u00e9 fu trasferito a Rai Ragazzi.\nLa direzione D'Alessandro.\nA partire dal 20 luglio 2011 la rete fu guidata da Pasquale D'Alessandro, gi\u00e0 vicedirettore di Rai 3, direttore di Rai 5 e autore televisivo (tra gli altri del programma \"Novecento\").\nSotto la sua direzione il talk show \"L'ultima parola\", di Gianluigi Paragone, solo per la prima puntata venne spostato in prima serata, per poi tornare in seconda serata la settimana successiva. La rete vide il ritorno di Gene Gnocchi all'interno della trasmissione \"La domenica sportiva\" e la chiusura, dopo solo tre puntate, del talent show \"Star Academy\" (voluto dal precedente direttore Liofredi) a causa dei bassi ascolti registrati.\nInoltre, nel 2011, chiuse anticipatamente a pochi giorni dalla prima puntata (prevista per il 1\u00ba ottobre) \"Top of the Pops\", programma voluto da Liofredi. Nacque anche un nuovo programma d'inchiesta in seconda serata, curato da Giovanni Minoli e condotto da Federica Cellini, intitolato \"I nuovi mille\". Il 9 novembre 2011 la rete vide il ritorno della fiction \"L'ispettore Coliandro\" in replica, sospeso dopo una settimana a causa dei bassi ascolti. Il 30 novembre 2011 su Rai 2 debutt\u00f2, in seconda serata, un programma di reportage di otto puntate dal titolo \"Tracce\".\nNel 2012 avvennero alcuni cambiamenti. Il 24 gennaio, al posto di \"L'Italia sul 2\", debutt\u00f2 il programma \"\", condotto da Emanuela Falcetti con uno speciale dedicato all'affondamento della nave da crociera Costa Concordia all'isola del Giglio. La trasmissione and\u00f2 in onda per una sola puntata.\nDal 25 gennaio 2012 la rete vide il ritorno del reality show \"L'isola dei famosi\" con Nicola Savino e il giorno dopo part\u00ec la striscia quotidiana condotta da Vladimir Luxuria. Dal 28 gennaio 2012 debutt\u00f2 \"London Live 2.0\", condotto da Daniele Battaglia e in onda ogni sabato pomeriggio in sostituzione di \"Top of the Pops\". Il 14 aprile, subito dopo \"London Live 2.0\", debutt\u00f2 il programma \"Guardami\". Il 16 aprile debutt\u00f2 in prima serata Eva Riccobono con il programma di divulgazione scientifica \"Eva\", sospeso dopo due puntate e poi tornato in onda tra giugno e luglio in seconda serata. Il 17 aprile debutt\u00f2 in seconda serata il programma di economia \"NUM3R1\", condotto dal giornalista Marco Cobianchi.\nIl 9 maggio 2012, dopo il successo ottenuto durante la maratona \"Telethon 2011\" su Rai 1, approd\u00f2 nella seconda serata della rete il programma \"Super Club\", condotto da Luca Barbarossa e Max Giusti. Dal 10 maggio 2012 arriv\u00f2 su Rai 2 il programma comico \"Italia Coast2Coast\", condotto da Laura Barriales insieme al Trio Medusa; il programma venne cancellato alla seconda puntata a causa dei bassi ascolti registrati.\nCome l'anno prima, la seconda rete Rai trasmise la finale dell'Eurovision Song Contest, dove Nina Zilli arriv\u00f2 nona, e l'ascolto miglior\u00f2 di un punto percentuale. Il 13 settembre 2012 partirono un nuovo \"reality show\", \"Pechino Express\", e un nuovo programma con Enrico Bertolino, \"Wikitaly\", in onda dal 20 settembre. Sempre in autunno la rete vide l'arrivo di \"90\u00ba Minuto - Serie B\" da Rai 3 a Rai 2 al sabato pomeriggio.\nIl 17 settembre 2012 part\u00ec il nuovo talk show pomeridiano \"Parliamone in famiglia\", in sostituzione di \"L'Italia sul 2\", condotto da Lorena Bianchetti, che doveva durare fino a giugno dell'anno successivo, il 2013, ma, dopo appena un mese e mezzo e 6 sole settimane di programmazione, il 26 ottobre 2012 se ne decise la chiusura definitiva a causa dei bassi ascolti registrati. Dal 29 settembre, ogni sabato pomeriggio, va in onda \"Teen Manager\", un programma in cui alcuni adolescenti sono costretti a misurarsi con la gestione del budget familiare. Da novembre, dopo la fine di Pechino Express, la rete vide l'arrivo da Rai 1 del game show \"Un minuto per vincere\" in prima serata, condotto da Nicola Savino. Nel mese di novembre inizi\u00f2 lo show comico \"Made in Sud\", condotto da Elisabetta Gregoraci e Gigi e Ross e prima in onda su Comedy Central.\nLa direzione Teodoli.\nIl 29 novembre 2012 \u00e8 stato nominato come nuovo direttore Angelo Teodoli, gi\u00e0 collaboratore di Fabrizio Del Noce e di Antonio Marano.\nNel gennaio 2013 Teodoli presenta alla stampa il suo programma per rilanciare la rete, in crisi d'identit\u00e0 e di ascolti; la prima decisione \u00e8 stata la chiusura di \"Rai Boh\" (programma di seconda serata condotto da Francesco Facchinetti) dopo una sola puntata a causa dei bassi ascolti. Dal 10 giugno 2013 \u00e8 andata in onda la nuova serie dei \"Digimon\", dopo 9 anni di assenza dal palinsesto: la sesta serie \u00e8 stata prima trasmessa all'interno di \"Cartoon Flakes\", poi trasferita su Rai Gulp nell'autunno successivo. Da mercoled\u00ec 27 febbraio in esclusiva, \u00e8 tornato Roberto Benigni con lo spettacolo \"Tutto Dante\" per 12 puntate settimanali, che per\u00f2 non raccoglie il successo sperato; da gioved\u00ec 28 febbraio va in onda la seconda edizione di \"Made in Sud\" per 13 settimane, mentre gioved\u00ec 7 marzo ha debuttato \"The Voice of Italy\" (che, idealmente, raccoglie l'eredit\u00e0 delle vecchie edizioni di X-Factor trasmesse da Rai 2 sotto la conduzione di Francesco Facchinetti fino al 2010); inoltre da venerd\u00ec 8 marzo viene trasmessa la nuova e inedita quarta stagione di \"Rex\" (in precedenza trasmesso su Rai 1).\nDal 18 marzo parte \"Detto fatto\", un nuovo programma pomeridiano che occupa lo spazio affidato fino all'autunno 2012 a \"Parliamone in famiglia\" (orario 14:00-16:00), \u00e8 condotto da Caterina Balivo, \u00e8 di tipo factual e va in onda dal luned\u00ec al venerd\u00ec. Dal 30 aprile va in onda lo show comico \"Aggratis!\" in seconda serata con la conduzione di Fabio Canino e Chiara Francini. L'Eurovision Song Contest (dove Marco Mengoni, che porta la canzone \"L'essenziale\" vincitrice di Sanremo, arriva settimo) migliora ancora il suo ascolto, sfiorando i due milioni e il 10%. Dal 3 luglio \u00e8 tornata in prima serata l'informazione con \"Virus - Il contagio delle idee\", programma condotto dal vicedirettore di \"Il Giornale\" Nicola Porro, gi\u00e0 conduttore in passato di \"In onda\" su LA7 con Luca Telese.\nLuigi Gubitosi, direttore generale della Rai, a maggio aveva dichiarato che, da settembre, Rai 1, Rai 2 e Rai 3 sarebbero state trasmesse in simulcast in alta definizione sul digitale terrestre e sul satellite. Tali canali in HD sbarcano il 25 ottobre 2013 su tiv\u00f9sat, mentre sul digitale terrestre arriveranno solo il 19 settembre 2016.\nL'8 settembre 2013 inizia la seconda edizione di \"Pechino Express\" e dall'11 novembre per cinque settimane \"Made in Sud\" passa in prima serata.\nIl 2014 si apre con l'inizio di una soap opera: \"Pasi\u00f3n prohibida\", trasmessa a partire dal 7 gennaio dalle ore 14.00 ma sospesa dopo sole due settimane a causa degli scarsi indici di ascolto. La telenovela ha ripreso la messa in onda con i nuovi episodi durante i mesi estivi, a partire dal 6 giugno. Il 27 gennaio parte un nuovo reality: \"Boss in incognito\", con Costantino della Gherardesca.\nDal 5 gennaio la versione del fine settimana del contenitore per ragazzi \"Cartoon Flakes\" \u00e8 stata sospesa, sostituita prima da film vicini a un target familiare, per poi tornare in autunno. A giugno, a causa di qualche disguido causato dalla rubrica sportiva \"Mondiale Replay\" e dallo spostamento nella fascia mattutina della soap \"Pasi\u00f3n prohibida\", la versione feriale \u00e8 stata sospesa temporaneamente per poi essere ripristinata a fine mese. Il 25 luglio, il contenitore \"Cartoon Flakes\" \u00e8 stato cancellato senza preavviso, anche perch\u00e9 tre giorni dopo, il 28 luglio, anche la versione feriale per ragazzi quotidiana \u00e8 stata cancellata, sostituita dai telefilm per motivi imprevisti, mentre dal 10 agosto viene riaperta solo la versione della domenica mattina senza il contenitore.\nDall'8 settembre \u00e8 partito il palinsesto autunnale della rete: oltre alle conferme al mattino di \"I Fatti Vostri\" e di \"Detto Fatto\" al pomeriggio, si assiste al debutto di \"SuperMax TV\", spin-off della trasmissione radiofonica di Rai Radio 2, condotta da Max Giusti e Gioia Marzocchi, che ottiene bassi ascolti e viene cancellato a dicembre. Dal 20 settembre \u00e8 tornato in onda \"Mezzogiorno in famiglia\" nel fine settimana, con l'arrivo di Alessia Ventura al posto di Laura Barriales. Dal 27 settembre invece ogni sabato pomeriggio va in onda \"Fattore ALFA\", un nuovo programma condotto da Alessio Sakara.\nIn prima serata invece il 7 settembre \u00e8 iniziata la terza stagione di \"Pechino Express\", l'11 settembre la nuova edizione di \"Virus - Il contagio delle idee\", mentre dal 23 settembre \u00e8 partita la nuova stagione di \"Made in Sud\". Sempre in prima serata, il 17 novembre, \u00e8 iniziato un nuovo programma di tipo scientifico: \"La papera non fa l'eco\", condotto da Max Giusti. Il 25 novembre inizier\u00e0 un nuovo programma culinario, \"Il pi\u00f9 grande pasticcere\", condotto da Caterina Balivo.\nIl 6 ottobre sono terminate le trasmissioni notturne dell'Universit\u00e0 telematica internazionale \"UniNettuno\".\nIn seconda serata, il 20 ottobre, inizi\u00f2 un nuovo programma comico, \"Quanto manca\", condotto da Katia Follesa. Il 28 dicembre 2014, dopo la chiusura di \"Cartoon Flakes\" avvenuta il 25 luglio scorso, , la fascia mattutina \u00e8 stata cancellata, sancendo cos\u00ec la fine della programmazione dei cartoni animati mattutini di Rai 2 dopo 27 anni. Il buco lasciato libero da questa fascia \u00e8 stato poi riempito da telefilm tutti i giorni e da documentari per il week-end.\nDal 25 febbraio parte la terza edizione di \"The Voice of Italy\".\nIl 23 febbraio 2016 part\u00ec la settima edizione di \"Made in Sud\" su Rai 2 in prima serata, fino al 24 maggio.\nDal 15 dicembre 2015 va in onda un nuovo show comico in seconda serata chiamato \"Fatti unici\".\nA gennaio 2016 partono, invece, le prime visioni di \"Limitless\" (3 gennaio), della sesta stagione di \"\" (12 gennaio), della seconda stagione di \"The Blacklist\" (15 gennaio) e della quinta stagione di \"Hawaii Five-0\" (20 gennaio).\nLa direzione Dallatana.\nDal 18 febbraio 2016 viene nominato direttore di rete l'ex ad di Magnolia Ilaria Dallatana. Tra le prime decisioni prese ci sar\u00e0 la cancellazione di \"Virus - Il contagio delle idee\", decisione presa per via dei bassi ascolti collezionati e per via degli ascolti non in linea con il target prefissato dalla Rai; Dallatana proporr\u00e0 a Nicola Porro una nuova trasmissione alla domenica nel preserale, offerta che Porro rifiuter\u00e0 decidendo di passare a condurre Matrix, in sostituzione di Luca Telese per i suoi altri progetti. La direttrice affider\u00e0 il nuovo programma ad Annalisa Bruchi, gi\u00e0 conduttrice di \"2Next - Economia e Futuro\", che prender\u00e0 il nome di \"Tabloid\".\nMentre il nuovo programma informativo sar\u00e0 \"Nemo - Nessuno escluso\" di Alessandro Sortino, ci sar\u00e0 inoltre il debutto di nuovi docu-reality come: \"Il collegio\", \"Giovani e ricchi\" e \"Mai pi\u00f9 bullismo\".\nFiore all'occhiello dei primi mesi della direzione Dallatana furono: l'artista Mika, che condusse lo show \"Stasera casa Mika\" con la partecipazione di Virginia Raffaele, e Michele Santoro, dopo cinque anni di assenza, con la trasmissione \"Italia\". Inoltre, vi fu il ritorno dello storico programma \"Milano-Roma\".\nDallatana ha inoltre deciso la chiusura di \"The Voice of Italy\" dopo quattro edizioni per bassi ascolti, chiarendo per\u00f2 che la rete non avrebbe abbandonato il genere dei talent show puntando cos\u00ec su \"Italian Idol\", versione italiana del talent show canoro \"American Idol\", salvo poi rinunciarvi.\nIn occasione delle Olimpiadi 2016 di Rio De Janeiro, dal 5 agosto il canale in alta definizione \u00e8 stato attivato, assieme alle versioni di Rai Sport 1 e Rai Sport 2 al canale 226 della piattaforma Sky Italia.\nIl 12 settembre 2016, Rai 2 cambia il logo e le grafiche insieme a Rai 1, Rai 3 e Rai 4.\nL'attrice comica Virginia Raffaele esordisce nel suo primo one-woman show, in onda dal 18 maggio 2017 per quattro puntate in prima serata, \"Facciamo che io ero\", inizialmente previsto per Rai 3.\nCon la direzione Dallatana torna, dopo diversi anni, anche la produzione di fiction italiane rivolte specificatamente a Rai 2; i primi titoli proposti sono \"Rocco Schiavone\" e \"La porta rossa\", oltre a un nuovo ciclo dell\"'Ispettore Coliandro\", che ottengono ottimi riscontri di pubblico e critica.\nDal 31 marzo 2017 torna, dopo 10 anni di assenza, per quattro puntate (pi\u00f9 lo speciale estivo \"Furore Summer\" andato in onda il 28 giugno), il programma musicale \"Furore\" condotto da Alessandro Greco affiancato da Gigi e Ross.\nDal 3 giugno 2017, dopo 3 anni di assenza e anche dopo la soppressione di \"Cartoon Flakes\", viene ripristinata la fascia mattutina dedicata ai cartoni animati, solo il sabato in via sperimentale, trasmettendo per la prima volta la versione restaurata dell'anime \"Le avventure di Tom Sawyer\" con 2-3 episodi consecutivi. Dal 18 settembre, venne confermata la presenza giornaliera di questa fascia con due anime in prima visione (\"Chi - Casa dolce casa\" e \"Battle Spirits - Heroes\") nei giorni feriali, e gli episodi inediti di \"Chi Rho - I misteri del tempo\" il sabato. Tuttavia, la fascia non raggiunse la quantit\u00e0 di ascolti sperati, e dal 1\u00ba gennaio 2018 la fascia dei cartoni animati fu soppressa nuovamente in favore di telefilm.\nDal 12 giugno 2017 va in onda la seconda stagione di \"Non uccidere\"; la prima era stata trasmessa su Rai 3.\nDal 4 settembre 2017 approda per la prima volta su Rai 2, dopo cinque anni di assenza dal teleschermo, la sit-com \"Camera Caf\u00e8\".\nLa direzione Fabiano.\nIl 12 ottobre 2017 Ilaria Dallatana lascia la direzione della rete per motivi personali e al suo posto arriva Andrea Fabiano, gi\u00e0 direttore di Rai 1. Con Dallatana lascia anche la vicedirettrice Francesca Canetta, che aveva la delega al Palinsesto e al Marketing.\nIl 31 ottobre 2017 parte la seconda stagione dello show \"Stasera casa Mika\".\nL'11 e il 13 dicembre 2017, in occasione dei 30 anni della trasmissione \"Indietro tutta!\", \u00e8 andato in onda uno speciale dal titolo \"Indietro tutta! 30 e l'ode\", condotto da Renzo Arbore e Nino Frassica con la partecipazione di Andrea Delogu.\nDal 9 gennaio 2018 parte la terza edizione di \"Stasera tutto \u00e8 possibile\".\nIl 14 marzo inizia ad andare in onda la fiction poliziesco-mafiosa \"Il cacciatore\" con Francesco Montanari e Miriam Dalmazio.\nil 24 marzo torna \"The Voice of Italy\", sospeso l'anno precedente dalla direttrice Dallatana, condotto questa volta da Costantino delle Gherardesca, con una giuria rinnovata composta da J-Ax, Cristina Scabbia, Francesco Renga e Albano e un numero di puntate inferiore alle edizioni passate. L'edizione \u00e8 stata vinta da Maryam Tancredi.\nNel mese di settembre, la rete trasmette in prima serata le partite della nazionale italiana nel Campionato mondiale di pallavolo maschile 2018.\nLa seconda direzione Freccero.\nIl 27 novembre 2018 il CdA della Rai nomina nuovamente Carlo Freccero direttore di Rai 2, in sostituzione di Andrea Fabiano.\nTra i primi atti della sua direzione vi \u00e8 la cancellazione di programmi come \"B come Sabato\" e \"Nemo\", il primo per bassi ascolti e il secondo per essere successivamente diviso in due trasmissioni distinte, ossia \"Popolo sovrano\", condotto da Alessandro Sortino, Eva Giovannini e Daniele Piervincenzi e \"Realiti\", condotto da Enrico Lucci. Debutta, inoltre, \"C'\u00e8...\", tre puntate a carattere monografico con filmati delle teche su tre personaggi che hanno caratterizzato la TV pubblica (Celentano, Grillo e Benigni).\nTra gennaio e febbraio 2019 il TG2 introduce alcune novit\u00e0, tra cui un'edizione flash alle 8:30, la rubrica TG2 Italia e l'approfondimento serale TG2 Post.\nNello stesso anno ritorna, dopo alcuni anni di assenza dalla Rai, Simona Ventura; tra i primi programmi da lei condotti vi \u00e8 la sesta edizione di \"The Voice of Italy\". Sempre la Ventura, dal 15 settembre successivo, conduce \"La domenica Ventura\" (diventato due mesi pi\u00f9 tardi \"Settimana Ventura\"), trasmissione coprodotta con Rai Sport che va a sostituire \"Mezzogiorno in famiglia\".\nDal 28 settembre dello stesso anno approda da Rai 1 Fabio Fazio con \"Che tempo che fa\", preceduto dall'anteprima \"Che tempo che far\u00e0\" in onda dalle 19:30 alle 20:30.\nAltro programma proveniente dalla rete ammiraglia \u00e8 \"Petrolio\", con Duilio Giammaria, che debutta su Rai 2 dal 1\u00ba novembre con 5 puntate speciali intitolate \"Petrolio Files\" e in seguito dal 6 dicembre in prima serata.\nIl 28 novembre Freccero lascia la direzione, in quanto non gli viene rinnovato il contratto per sopraggiunti limiti di et\u00e0. In attesa della nomina di un nuovo direttore, Fabrizio Salini assume la direzione ad interim della rete.\nLa direzione Di Meo.\nNel gennaio 2020 l'amministratore delegato della Rai Fabrizio Salini nomina nuovo direttore di Rai 2 Ludovico Di Meo, gi\u00e0 vicedirettore del TG2 e di Rai 1. Da sabato 7 marzo prende il via lo spin off \"Casa Detto fatto\" alle ore 11:15. Dal 9 marzo viene ripristinata anche la fascia mattutina dedicata ai cartoni animati con il ritorno, dopo sette anni d'assenza, del programma \"L'albero azzurro\"; la fascia viene, per\u00f2, cancellata dopo appena due settimane per tornare su Rai Yoyo.\nDalla stagione 2020-2021, ampio spazio viene concesso alla comicit\u00e0: in prima serata Enrico Brignano \u00e8 il protagonista di \"Un'ora sola vi vorrei\", mentre nella seconda serata debutta \"Una pezza di Lundini,\" show condotto da Valerio Lundini\".\" Viene proposto \"Fuori Tema\" con Ale e Franz durante gli ultimi mesi del 2020 e \"Stasera con Uccio\" con Uccio De Santis.\nVengono riconfermati: \"I fatti vostri\", sempre con la guida di Giancarlo Magalli affiancato da questa edizione dalla ballerina Samanta Togni che esce da coach a Ballando con le stelle, con la riconferma di Umberto Broccoli e Paolo Fox, mentre alla direzione d'orchestra ritorna il maestro Stefano Palatresi dopo anni di assenza sostituendo Demo Morselli. Arriva nel cast anche Mary Segneri che cura la rubrica di cucina; \"Quelli che il calcio\" alla domenica pomeriggio con Mia Ceran, Luca e Paolo e il reality \"Il Collegio\", che giunge alla sua 5 edizione. \nNella fascia del pomeriggio dal luned\u00ec al venerd\u00ec alle 14:00 approda il programma d'informazione \"Ore 14\" condotto da Milo Infante, che ritorna nel primo pomeriggio dopo 6 anni di assenza. \"Detto Fatto\" sempre con la conduzione di Bianca Guaccero affiancata da Johnatan Kashanian, Carla Gozzi e Giampaolo Gambi, slitta alle 14:55 e poi successivamente alle 15:15. \nNel pomeriggio del sabato alle 14:00 arriva Paola Perego con un il talk-show dal titolo \"Il filo rosso\" con la durata fino alle 15:30. \nDurante i Giochi della XXXII Olimpiade, Rai 2 ne ha trasmesso 24 ore su 24 le gare in diretta e in replica, le premiazioni, approfondimenti, le cerimonie di apertura e chiusura e il programma correlato \"Il circolo degli anelli\". Le uniche interruzioni avvenivano solo in occasione delle edizioni principali del TG2.\nLa stagione 2021-2022, invece, si presenta con alcune novit\u00e0 nel palinsesto: Giancarlo Magalli lascia dopo diverse stagioni la conduzione de \"I fatti vostri\", per approdare nel tardo pomeriggio alle 17:15 con il quiz \"Una parola di troppo.\" Al suo posto arriva alla conduzione Salvo Sottile affiancato da Anna Falchi con la partecipazione dei riconfermati Umberto Broccoli, Paolo Fox e Stefano Palatresi con la sua orchestra. Mentre come new entry arriva Emanuela Aureli che cura gli spazi comici. \nVengono riconfermati \"Ore 14\" di Milo Infante e \"Detto Fatto\" con il cast invariato, mentre \"Il filo rosso\" al sabato pomeriggio viene cancellato. \nNella fascia del mezzogiorno del sabato ritorna dopo 19 anni proveniente da Rai 1, dalle 11:15 alle 12:00 il programma \"\"Check-up\" con Luana Ravegnini e dalle 12:00 alle 13:00 il quiz show \"Dolce Quiz\", condotto da Alessandro Greco con la partecipazione di Ernst e Frau Knam. Da gennaio 2022 lo show viene sostituito dalle repliche di \"Onorevoli confessioni\" di Laura Tecce e poi da \"Fatto in casa da mamma e pap\u00e0\" di Flora Canto. \nInoltre, \"Quelli che il calcio\" lascia dopo oltre 23 anni la fascia della domenica pomeriggio per approdare alla prima serata del luned\u00ec sempre con Mia Ceran, Luca e Paolo con il nuovo titolo \"Quelli che il luned\u00ec\": per risollevare i bassi ascolti, si decide di spostarlo al gioved\u00ec (diventando \"Quelli che...\"), fino alla chiusura definitiva. Nel pomeriggio domenicale debutta \"Mompracem - L'isola dei documentari\", condotto da Duilio Giammaria e prodotto da Rai Documentari, mentre nella fascia del mezzogiorno della domenica arriva \"Citofonare Rai 2\", condotto da Paola Perego e Simona Ventura, in onda dalle 11:15 alle 13:00. \nIl 16 dicembre 2021 alle 21:20 \u00e8 stato trasmesso \"60 sul 2\", un programma condotto da Emanuela Fanelli e realizzato per celebrare i 60 anni della seconda rete, contenente spezzoni dei suoi programmi storici e interventi dei conduttori storici.\nStruttura dirigenziale.\nL'attuale struttura dirigenziale vede come direttore \"ad interim\" Massimo Lavatore, mentre come vicedirettori vede:\nAnnunciatrici.\nDal 1961 al 2003 gli annunci ufficiali sono stati affidati alle \"signorine buonasera\". Annunciatori della rete sono stati Livio Beshir, Natasha Cicognani (entrambi dal 5 luglio 2009 al 31 luglio 2010) e Janet De Nardis e Arianna Marchetti (entrambe dal 21 settembre 2003 al 4 luglio 2009). Paolo Buglioni e Isabella Pasanisi sono gli \"speaker\" principali dei \"promo\" della rete (vedi quarta generazione del doppiaggio italiano). Le letture dei telegiornali invece erano storicamente affidate a Piero Bernacchi e Teresa Piazza, speaker del TG2.\nDa sabato 1\u00ba maggio 2010 la seconda rete Rai vede il ritorno nel ruolo di annunciatrice, dopo ben 7 anni di ricorsi, di Alessandra Canale, gi\u00e0 storica signorina buonasera Rai dal 1983 al 2003.\nDal luned\u00ec al venerd\u00ec gli annunci vanno in onda alle 9:15 e alle ore 17:45. Il sabato e la domenica gli annunci della mattina sono alle 9:30 e alle 17:10 prima di \"90\u00ba minuto\". In alcune occasioni anche alle 21:15 quando c'\u00e8 in programma un film o telefilm adatto al solo pubblico adulto. Agli annunci giornalieri, si aggiungono quelli promozionali.\nDal 9 giugno 2013 la sigla che apre e chiude gli annunci \u00e8 la canzone \"Follow me\" dei Muse.\nNel 2016 la Rai rinuncia alla figura della \"signorina buonasera\" dopo 62 anni; d'ora in poi il palinsesto verr\u00e0 mostrato attraverso una grafica ed enunciato da una voce fuori campo.\nOrari delle trasmissioni.\n1961-1967: programmazione serale.\nDal 4 novembre 1961 al febbraio 1967, il Secondo Programma trasmetteva solo in orario serale, ovvero dalle ore 21:00, tranne nei giorni festivi durante i quali le trasmissioni riprendevano in orario \"preserale\".\n1967-1976: programmazione variabile.\nDal 6 febbraio 1967 all'ottobre 1976, le trasmissioni iniziavano in orario variabile. Talvolta, riprendevano alle 18:00 circa e terminavano alle 23:30 circa, con una pausa tra le 19:30 e le ore 21. Dal febbraio 1967 al 1968, nella fascia oggi definita \"preserale\", il secondo canale trasmise \"Non \u00e8 mai troppo tardi\". Tuttavia, in altre occasioni, le trasmissioni potevano riprendere solamente in orario serale, cos\u00ec come accadeva prima del febbraio 1967. Tale regime orario fu sovente, ad esempio, tra il 1970 ed il 1973. Il palinsesto estivo, invece, prevedeva l'inizio delle trasmissioni alle ore 20:30 circa, fino all'estate del 1976.\n1976-1980: programmazione mattutina.\n\u00c8 solo nell'autunno 1976 che la Rete 2 organizz\u00f2 gli orari di inizio trasmissioni in maniera definitiva, coprendo anche la fascia mattutina, con un ritardo di quasi nove anni rispetto alla Rete 1. Dal 25 ottobre 1976 (con la nascita dell'edizione delle 13:00 del TG2) al 5 ottobre 1980 le trasmissioni iniziavano alle 12:30, con una pausa pomeridiana tra le 14:00 e le 17:00.\nPer quanto riguarda i giorni festivi, le trasmissioni iniziavano alle ore 14 gi\u00e0 fin dal 28 marzo 1976, giorno in cui fu avviato il programma \"L'altra domenica\". Nelle estati 1977 - 1980 le trasmissioni pomeridiane riprendevano alle ore 18:15, in conformit\u00e0 agli orari della Rete 1.\nDal 1980: programmazione 24 ore su 24.\nIl 6 ottobre 1980 venne eliminata la pausa pomeridiana nei giorni feriali. Nei giorni festivi l'orario di inizio venne anticipato alle 10:00.\nDal 3 ottobre 1983 l'orario dei giorni feriali fu anticipato alle 12:00.\nDal 26 ottobre 1987 l'orario delle trasmissioni venne anticipato alle 8:00.\nDal 21 dicembre 1991 Rai 2 trasmette ininterrottamente.\nFino al 12 giugno 2012 il secondo marted\u00ec notte del mese Rai 2 interrompeva le trasmissioni con una pausa notturna dalle 4:30 alle 7:00 circa, spazio di tempo in cui veniva proposto un monoscopio di tipo Philips PM5544. Lo stesso sistema vigeva anche per Rai 1 il primo marted\u00ec del mese e per Rai 3 il terzo venerd\u00ec del mese.\nIn vista del passaggio al DVB-T2, il 2 giugno 2021, dall'1:00 alle 6:00, Rai 2 interruppe le sue trasmissioni solo sul digitale terrestre per la prima volta dal 2012, ma solo in alcune aree dell'Italia. Le trasmissioni sono proseguite regolarmente su RaiPlay e via satellite."}
{"id": "82914", "revid": "460676", "url": "https://it.wikipedia.org/wiki?curid=82914", "title": "Rai 3", "text": "Rai 3 \u00e8 il terzo canale televisivo della Rai, l'azienda concessionaria del servizio pubblico radiotelevisivo italiano.\nIl canale \u00e8 di tipo generalista e propone una programmazione improntata all'approfondimento giornalistico e alla cultura, caratterizzata da ampi spazi dedicati alle autonomie locali italiane.\nStoria.\nLa Terza Rete inaugura le proprie trasmissioni.\nPrevista in seguito alla riforma della RAI del 1975, dopo oltre un anno di sperimentazioni, la Terza Rete inizi\u00f2 le proprie regolari trasmissioni alle 18:30 del 15 dicembre 1979, mezz'ora prima dell'esordio del TG3. La trasmissione inaugurale fu condotta dalla giovanissima Fabiana Udenio.\nLoretta Goggi fu invece la madrina della neonata rete, seppur visibile solo nelle fotografie pubblicate sulla copertina del numero nel dicembre di quell'anno del Radiocorriere TV.\nAll'inizio il servizio raggiungeva solo tutti i capoluoghi di regione e il 45% della popolazione italiana. La programmazione si aggirava tra le tre ore quotidiane, dedicate perlopi\u00f9 a spettacoli teatrali, prose, opere liriche, inchieste e programmi a cura del Dipartimento Scuola Educazione, e non erano ammessi spazi pubblicitari. In seguito, la durata della programmazione aument\u00f2, arrivando alle cinque o sei ore quotidiane, e furono introdotti gli spazi pubblicitari a partire dal 6 marzo 1983.\nPrimo direttore della rete fu Giuseppe Rossini (in quota DC), affiancato dai vicedirettori Dario Natoli (in quota PCI) ed Ernesto Mazzetti (in quota PRI). Il TG3 aveva una sola edizione serale di 30 minuti, dal quale dipendevano le venti redazioni regionali, che tuttavia fungevano da terminali anche per gli altri telegiornali e per il giornale radio; il primo direttore fu Biagio Agnes, affiancato dal condirettore Sandro Curzi e dai vicedirettori Alberto La Volpe e Orazio Guerra.\nLa rete e la testata, oltre alla diretta, facevano largo uso della registrazione video magnetica (RVM). Il TG si apriva con uno spazio di dieci minuti a diffusione nazionale dedicato all'informazione dall'Italia e dall'estero curato dalla redazione centrale ubicata in Roma; seguivano venti minuti prodotti autonomamente da ciascuna delle redazioni regionali e trasmessi solo sul territorio di competenza. La redazione nazionale aveva a disposizione ogni settimana due spazi di un'ora per l'approfondimento (a cura di Cesare Viazzi) e per lo sport (a cura di Aldo Biscardi); sempre Biscardi nel 1980 debutta proprio sulla terza rete con \"Il processo del luned\u00ec\", il pi\u00f9 longevo talk show sportivo della televisione italiana, andato in onda fino al 1995. Le sedi regionali, inoltre, avevano a disposizione nel palinsesto della rete complessivamente un'ora a settimana affinch\u00e9 potessero realizzare e diffondere programmi d'interesse locale.\nDal 3 ottobre 1983, circa un anno e mezzo dopo la nascita di Rete 4, per evitare confusione, cos\u00ec come accadde per le altre due reti pubbliche, la Rete 3 fu ribattezzata Rai Tre; contemporaneamente debutt\u00f2 un nuovo logo, un tetraedro verde, mantenuto fino al 2000.\nAlcuni tra i programmi culturali trasmessi in questo periodo sono stati: \"Delta\", programma di divulgazione scientifica, e \"La magnifica ossessione\", programma culturale dedicato alla storia del cinema condotto da Enrico Ghezzi e Irene Bignardi.\nLa riforma del 1987 e l'arrivo di Guglielmi alla direzione della rete.\nNel 1987, dopo la riforma che equipar\u00f2 la programmazione di RaiTre a quelle degli altri due canali Rai, il TG3 fu diviso in due testate indipendenti: il TG3 divenne una testata nazionale al pari di TG1 e TG2, mentre per l'informazione regionale nacque una nuova testata autonoma, Rai Regione, che ebbe il compito di gestire tutte le redazioni giornalistiche regionali con i rispettivi telegiornali e giornali radio.\nNel 1987, con l'ingresso di Angelo Guglielmi alla direzione di rete (suo vicedirettore era Stefano Balassone) e di Sandro Curzi al telegiornale, il controllo di rete e testata pass\u00f2 di fatto dalla DC al PCI e ci fu la definitiva scissione della testata nazionale da quella regionale dopo l'approvazione del decreto Berlusconi.\nSotto la guida di Guglielmi, la terza rete vide un periodo prolifico dal punto di vista degli ascolti (grazie all'equiparazione alle altre due reti) nonch\u00e9 la nascita di programmi destinati ad avere seguito e l'affermazione di nuovi volti: tra questi, \"Telefono giallo\", programma d'inchiesta sui maggiori fatti di cronaca irrisolti della storia italiana con Corrado Augias in onda dal 1987 al 1992; \"Chi l'ha visto?\", che riprendeva il format della rubrica \"Dove sei?\" di \"Portobello\", in onda dal 1989 condotto nella prima edizione da Donatella Raffai e Paolo Guzzanti; \"Fuori orario. Cose (mai) viste\", contenitore di materiale cinematografico \"d'essai\" e di immagini varie; \"Schegge\", striscia notturna che riproponeva materiali di repertorio Rai; \"Blob\", innovativa trasmissione satirica composta da un accurato e caustico montaggio della giornata televisiva precedente usando materiale in onda proveniente dalle maggiori emittenti italiane e talvolta anche straniere, in onda dal 17 aprile 1989 e ideato da Enrico Ghezzi e Marco Giusti.\nCon Guglielmi trovano spazio molti programmi satirici: prima tra tutti, Serena Dandini con trasmissioni divenute di culto come \"La TV delle ragazze\", \"Scusate l'interruzione\", \"Avanzi\", \"Maddechea\u00f2\" e \"Tunnel\", le quali nel corso degli anni hanno lanciato comici come Corrado e Sabina Guzzanti, Angela Finocchiaro, Francesca Reggiani, Cinzia Leone, Pier Francesco Loche, Antonello Fassari, i Broncoviz e Stefano Masciarelli; \"Cinico TV\", altra trasmissione satirica ancora pi\u00f9 surreale e, come da titolo, cinica realizzata da Cipr\u00ec e Maresco. Piero Chiambretti si rivela al grande pubblico con programmi come \"Va' pensiero\", \"Complimenti per la trasmissione\", \"Prove tecniche di trasmissione\", \"Il portalettere\", \"Goodbye Cortina\" in cui propone una comicit\u00e0 graffiante e irriverente (celebre l'intervista all'allora presidente della repubblica Francesco Cossiga in una puntata de \"Il portalettere\" in pieno scandalo \"Tangentopoli\"); da ricordare anche \"Il laureato - viaggio ai confini della facolt\u00e0\", condotto sempre da Chiambretti con Paolo Rossi ed Enzo Jannacci e dedicato al mondo universitario. Da ricordare anche \"Magazine 3\" di e con Gloria De Antoni, Oreste De Fornari e Daniele Luttazzi.\nSi annoverano, inoltre, trasmissioni di servizio pubblico come \"Mi manda Lubrano\" (poi diventato \"Mi manda Raitre\"), programma che si occupa della difesa dei consumatori condotto da Antonio Lubrano, l'approfondimento giornalistico di \"Samarcanda\", in onda dal 1987 al 1992 e condotto da Michele Santoro, a cui seguiranno \"Il rosso e il nero\" e \"Tempo reale\", sempre curati e condotti dal giornalista campano. Non mancano neanche i primi esempi di TV-verit\u00e0 con trasmissioni come \"Un giorno in pretura\" di Roberta Petrelluzzi, in onda dal 1988, in cui per la prima volta vengono documentati reali processi penali. Sul fronte culturale e divulgativo, la rete si impone con dei programmi realizzati in collaborazione con il Dipartimento Scuola Educazione come \"Il circolo delle 12\", \"Parlato semplice\" e documentari di vario genere trasmessi nel pomeriggio (durante queste trasmissioni apariva sopra il logo del canale la dicitura \"DSE\").\nUn programma di servizio di genere psicologico, in collaborazione col Teatro Stabile di Torino, che Laura Carassai su \"La Stampa\" defin\u00ec il successo teatral-televisivo di fine anno, \u00e8 \"Da Storia nasce Storia\" (1991) ideato e condotto da Ottavio Rosati con cui la Rai realizza un progetto gi\u00e0 tentato negli anni cinquanta in Francia con Roberto Rossellini e Jacob Levi Moreno, padre dello psicodramma. Guglielmi dichiarer\u00e0 a proposito: \u00ab\"il programma di Rosati mi sembra una faccenda complicata per\u00f2 lo psicodramma funziona in TV perch\u00e9 parla della vita della gente\"\u00bb.\nNon mancano programmi leggeri come \"La piscina\" con Alba Parietti, che fa capolino nel 1991 nella seconda serata della terza rete.\nNel 1993 nasce un'altra storica trasmissione della Rai, \"Quelli che... il calcio\", che segna l'affermazione definitiva di Fabio Fazio. Con tale programma viene rivoluzionato il modo di proporre il calcio in TV, in un miscuglio tra l'approfondimento sportivo e il variet\u00e0; la trasmissione andr\u00e0 in onda con successo fino alla primavera 1998 per poi trasferirsi dall'autunno dello stesso anno su Rai 2, dov'\u00e8 tuttora in onda.\nAltro programma nato sotto la direzione di Guglielmi \u00e8 \"Ultimo minuto\", in onda il sabato sera dal 1993 al 1997 e condotto da Simonetta Martone e Maurizio Mannoni: la trasmissione \u00e8 stata in Italia l'antesignana di programmi odierni come \"Real TV\". Sempre durante la direzione Guglielmi, la rete ospit\u00f2 l'ultimo spettacolo di Franco e Ciccio con \"Avanspettacolo\", lo spettacolo di Adriano Celentano \"Svalutation\", che totalizz\u00f2 oltre 13 milioni di telespettatori, e lo storico talk \"Harem\" condotto da Catherine Spaak.\nLe direzioni Locatelli e Minoli.\nNel 1994 RaiTre vede l'arrivo alla direzione di Luigi Locatelli, ex direttore di RaiDue. Durante la sua direzione, la rete ha visto l'arrivo de \"La Domenica Sportiva\" e di \"Stadio Sprint\", che vi sono rimaste fino al 1998; per il resto non varier\u00e0 radicalmente la programmazione ideata dal suo predecessore.\nNel 1996, dopo soli due anni, la rete passa nelle mani di Giovanni Minoli, gi\u00e0 direttore di RaiDue e storico conduttore di \"Mixer\". Proprio quest'ultimo programma approda sulla terza rete, insieme all'ex inviata Milena Gabanelli che dar\u00e0 vita a \"Report\", evoluzione di \"Professione Reporter\" gi\u00e0 in onda sulla seconda rete e condotto dalla stessa Gabanelli.\nSempre nel 1996 Michele Santoro lascer\u00e0 Rai 3 e l'azienda pubblica, accusandola (insieme all'allora presidente Enzo Siciliano) di averlo maltrattato.\nDurante l'era Minoli la rete vedr\u00e0 l'arrivo in prima serata di \"Elisir\" di Michele Mirabella e il debutto di \"Maastricht Italia\" con Alan Friedman, \"La grande storia\", \"Per un pugno di libri\" e della soap opera \"Un posto al sole\".\nMinoli abbandona l'incarico a febbraio 1998, dopo la decisione di sostituirlo con Francesco Pinto (sostituzione che avverr\u00e0 anche a RaiUno). Con il suo sollevamento dall'incarico chiude definitivamente \"Mixer\" e si dimette anche il direttore generale Franco Iseppi.\nNello stesso anno \"Quelli che il calcio\" lascia Rai Tre insieme al suo conduttore Fabio Fazio per passare su RaiDue. Anche Serena Dandini lascia la terza rete.\nLe direzioni Pinto e Cereda.\nNel 1998 Francesco Pinto prende le redini della rete. Con la ristrutturazione del 1999, Rai 3 fu indirizzata a un'offerta pi\u00f9 di servizio e meno schierata, anche in vista della possibile creazione di una rete priva di pubblicit\u00e0, finanziata dal solo canone (come prevedono due sentenze della Corte costituzionale datate 1994 e 2002, entrambe per\u00f2 disattese).\nDal 1999, inoltre, su Rai Tre si trasferisce la cosiddetta TV dei ragazzi: di conseguenza arriva da Rai Uno il \"GT Ragazzi\". La TV dei ragazzi di Rai Tre era dedicata prettamente a un pubblico prescolare: prova ne \u00e8 la trasmissione \"Melevisione\", che vide la luce proprio quell'anno.\nSempre lo stesso anno, nella fascia prima occupata da \"Quelli che il calcio\", debutta la trasmissione domenicale dedicata ai viaggi \"Alle falde del Kilimangiaro\". Nella fascia oraria notturna e di prima mattina, invece, trova spazio il simulcast del neonato canale all-news Rai News 24, che prende il posto del TG3 Mattino. Viene lanciata la rubrica tecnologica \"Neapolis\", curata dalla redazione regionale della Campania e condotta da Antonello Perillo.\nDal 15 settembre al 1\u00ba ottobre 2000 Rai 3 viene designata come \"rete olimpica\" per trasmettere i Giochi della XXVII Olimpiade, disputati a Sydney (Australia), dedicando la quasi totalit\u00e0 del palinsesto.\nLa staffetta Ruffini-Di Bella.\nNel 2002 viene chiamato a dirigere la rete Paolo Ruffini, ex direttore di Rai Radio 1 e del Giornale Radio Rai. Con Ruffini debuttano il talk-show \"Ballar\u00f2\" e il programma satirico \"Il caso Scafroglia\", che segna il ritorno di Corrado Guzzanti sulla terza rete Rai; nello stesso periodo, per\u00f2, viene definitivamente cancellato \"Harem\"\".\"\nA partire dal 2003 torna Fabio Fazio con \"Che tempo che fa\", inizialmente condotto insieme a Ilary Blasi prima e con Filippa Lagerb\u00e4ck poi, che dopo un inizio in sordina riuscir\u00e0 a ottenere un grande successo, divenendo cos\u00ec appuntamento stabile del weekend.\n\"Report\" viene promosso in prima serata sempre la domenica e Sabina Guzzanti ritorna con \"Raiot - Armi di distrazione di massa\", sospeso dopo appena una puntata su decisione della Rai; tale atto verr\u00e0 interpretato come una censura nei confronti dell'attrice comica. Debutta \"Le storie - Diario italiano\" di Corrado Augias e approder\u00e0 il programma \"Super Senior\", unico reality show della storia della terza rete che non si rivela un successo.\nNell'autunno 2004 ritorna Serena Dandini con \"Parla con me\", inizialmente in onda la domenica. Piero Marrazzo, candidatosi a presidente del Lazio, lascia il timone di \"Mi manda Raitre\" ad Andrea Vianello, conduttore di \"Enigma\". Federica Sciarelli lascia il TG3 per condurre \"Chi l'ha visto?\" (di cui dal 2009 \u00e8 anche autrice) al posto di Daniela Poggi.\nL'anno successivo torna Lucia Annunziata, dopo la parentesi alla presidenza Rai, con \"In \u00bd h\", programma d'approfondimento politico in onda la domenica alle 14:30 per mezz'ora, come da titolo. Enrico Bertolino approda con \"Glob - L'osceno del villaggio\" in seconda serata.\nNel 2006 debuttano \"Terzo pianeta\", sostituto di \"Gaia - Il pianeta che vive\", e il programma per ragazzi \"Trebisonda\".\nL'anno dopo \u00e8 la volta di \"Amore criminale\", condotto da Camila Raznovich, e del ritorno, dopo cinque anni d'assenza, di Enzo Biagi con \"RT Rotocalco Televisivo\".\nNel 2008 Paola Cortellesi approda con il suo one-woman show \"Non perdiamoci di vista\", che non avr\u00e0 fortuna anche a causa della forte concorrenza in quella fascia oraria. \"Primo Piano\" del TG3 viene sostituito da \"Linea Notte\" e \"Parla con me\" passa in seconda serata dal marted\u00ec al venerd\u00ec.\nDal 1\u00ba febbraio 2009 prende il via \"Presa diretta\", trasmissione d'inchiesta condotta da Riccardo Iacona che si alterna con \"Report\".\nIl 25 novembre seguente il CdA della Rai nomina Antonio Di Bella, gi\u00e0 direttore del TG3, a nuovo direttore di rete al posto di Paolo Ruffini. Rimangono pilastri come \"Ballar\u00f2\", \"Parla con me\", \"Che tempo che fa\", \"Chi l'ha visto?\" e \"Blob\" ma allo stesso tempo furono applicati cambiamenti radicali: dall'autunno 2010 chiusero programmi storici come \"Mi manda Raitre\", \"Ulisse\", \"Per un pugno di libri\", \"Neapolis\", \"Cominciamo bene\" (che d'ora in poi va in onda solo nella stagione estiva) e tutta la TV dei ragazzi (\"Gt ragazzi\", \"Trebisonda\" e \"Melevisione\") a partire dall'11 settembre 2010; i contenuti della TV dei ragazzi traslocano su Rai 2 (fino al 2014), Rai Gulp e Rai YoYo. Anche il daytime viene rinnovato: le prime novit\u00e0 sono \"Agor\u00e0\", condotto da Andrea Vianello, e il talk di Michele Mirabella \"Apprescindere\". La fascia pomeridiana \u00e8 interamente occupata da \"Geo &amp; Geo\" che ha cos\u00ec esteso la sua durata, partendo alle 16:00 e concludendosi poco prima del TG3; si \u00e8 proceduto alla suddivisione in due parti, la prima condotta da Massimiliano Ossini e la seconda da Sveva Sagramola. Il sabato pomeriggio vede, invece, l'arrivo di una nuova trasmissione ideata e guidata dai conduttori radiofonici di Caterpillar.\nIn prima serata approdano Pippo Baudo con \"Novecento\" (gi\u00e0 andato in onda su questa rete fino al 2002), Maria Luisa Busi con \"Articolotre\" al posto di \"Mi manda Raitre\" e Alex Zanardi con \"E se domani\", che sostituisce \"Ulisse\"; in seconda serata, invece, arriva Gene Gnocchi con \"L'almanacco del Gene Gnocco\" in sostituzione di \"Glob\".\nDi Bella mantiene l'incarico fino all'8 giugno 2010, all'indomani della causa vinta da Paolo Ruffini nei confronti della Rai riguardo al suo sollevamento dall'incarico, giustificato solo da motivazioni politiche. Ruffini non stravolge il palinsesto ideato da Di Bella, a parte il mantenimento del \"GT Ragazzi\" e il reinserimento di \"Per un pugno di libri\".\nL'8 novembre 2010 esordisce la trasmissione \"Vieni via con me\": la prima puntata registra 7.623.000 telespettatori con uno share del 25,48%, vincendo la serata contro il \"Grande Fratello\" e segnando il record d'ascolto degli ultimi dieci anni per la rete. Contemporaneamente stessa data la Rai decide di sospendere \"Articolotre\" per bassi ascolti (pari al 4% di share).\nIl 15 novembre 2010, con la seconda puntata del programma sopracitato, la rete registra il suo ascolto pi\u00f9 alto di sempre, superando i 9 milioni di spettatori e il 30% di share. Tale record viene bissato il 22 novembre 2010 con la terza puntata dello show, che registra 9.961.000 telespettatori e uno share del 31,60%. Nonostante l'enorme successo ottenuto, il programma non viene rinnovato dalla Rai (secondo Saviano perch\u00e9 non gradito al centrodestra) per la stagione successiva e il programma trasloca con un nuovo titolo su LA7 nel maggio 2012.\nNel marzo 2011 parte \"Potere\", programma d'approfondimento politico di Lucia Annunziata; a fine stagione, quest'ultima, per dissidi con Ruffini, decide di non voler rinnovare il contratto con la rete e di concludere la sua esperienza lavorativa con la rete, salvo un successivo chiarimento. Il 29 aprile torna \"Mi manda Raitre\", stavolta guidato da Edoardo Camurri e il 6 giugno debutta (con un anno di ritardo rispetto al previsto) Mario Calabresi con \"Hotel Patria.\" Dal 27 giugno 2011 in orario mattutino torna \"Cominciamo bene\", seppur solo nel periodo estivo. L'8 luglio \u00e8 la volta di \"Blu notte - Misteri italiani\" di Carlo Lucarelli, che ritorna dopo la sfortunata parentesi di \"Lucarelli racconta\".\nIl 6 agosto successivo viene reso noto il passaggio di Ruffini alla direzione di LA7, lasciando Rai 3 a partire dal 10 ottobre. Nonostante un'iniziale riconferma nei palinsesti della nuova stagione, alla fine \"Parla con me\" non viene rinnovato, non senza polemiche tra la Dandini, che lascia la Rai, e i vertici aziendali.\nIn seconda serata la domenica debutta \"Sostiene Bollani\", condotto da Stefano Bollani e Caterina Guzzanti. Per ultimo, il \"GT Ragazzi\" passa su Rai Gulp e sotto la gestione della struttura Rai Ragazzi.\nIl 28 settembre 2011 la Rai torna nuovamente Antonio Di Bella alla direzione di Rai 3; nello stesso giorno viene reso noto che anche \"Passepartout\" non sarebbe stato rinnovato per la nuova stagione, segnando cos\u00ec un'ennesima perdita per il palinsesto della terza rete Rai; il neodirettore ha dichiarato in un'intervista a Rai Radio 2 di voler reintrodurre gli appuntamenti di Daverio e della Dandini (quest'ultima, per\u00f2, il 14 ottobre ufficializza il suo passaggio a LA7).\nIn questa stagione esordisce Debora Villa con \"Lilit - In un mondo migliore\", seguito dalla messa in onda della serie TV \"Boris\", entrambi in seconda serata.\nLa fascia mattutina del weekend vede una novit\u00e0: il 12 novembre 2011 debutta \"Paesereale\", in onda il sabato mattina con Giovanni Anversa; si tratta di un'evoluzione di \"Racconti di vita\", condotto sempre da Anversa.\nPer la prima volta nella storia del programma e della rete che lo ospita, \"Blob\" lascia il posto per circa un mese (dal 14 novembre al 16 dicembre 2011) al programma \"La crisi. In \u00bd h\". La trasmissione di Ghezzi continua comunque ad andare in onda ma dopo il talk di Lucia Annunziata. Il 30 novembre chiude nuovamente \"Mi manda Raitre\" a causa di un crollo di ascolti, scesi fino al 2,84% di share.\nL'8 gennaio 2012 Veronica Pivetti esordisce alla conduzione di \"Per un pugno di libri\" e Philippe Daverio torna con \"Il Capitale\". Il 10 gennaio torna anche Enrico Bertolino in seconda serata con \"Glob Spread\". Dal 21 gennaio la rete vede l'arrivo di un nuovo programma di divulgazione scientifica dal titolo \"Nanuk - Prove d'avventura\" con Davide Demichelis e Caterina Guzzanti.\nIl 9 febbraio parte in seconda serata il programma \"Sirene\", condotto da Margherita Granbassi, che racconta la cronaca che ha coinvolto le forze dell'ordine.\nA marzo Luisella Costamagna, proveniente su LA7, conduce in prima serata \"Robinson\" mentre Fabio Volo debutta in seconda serata con \"Volo in diretta\".\nIl 24 marzo parte una nuova edizione di \"Amore criminale\", stavolta condotto da Luisa Ranieri (in quanto la Raznovich \u00e8 passata a LA7).\nLa stagione successiva (2012-2013) vede alcuni ritorni e qualche novit\u00e0: il 3 settembre inizia \"Il viaggio\" con Pippo Baudo e il 24 settembre \u00e8 la volta di \"Codice a barre\", programma di inchiesta e approfondimento in onda dal luned\u00ec al venerd\u00ec nella tarda mattinata con Elsa Di Gati. \"Amore criminale\" viene promosso nella prima serata del venerd\u00ec e la puntata del sabato di \"Che tempo che fa\" viene trasferita al luned\u00ec in prima serata, con la presenza fissa di Roberto Saviano, dal titolo \"Che tempo che fa del luned\u00ec\"; resta invariato l'appuntamento domenicale.\nLa direzione Vianello.\nIl 29 novembre 2012, su proposta del direttore generale Luigi Gubitosi, Andrea Vianello viene nominato nuovo direttore di rete, succedendo a Di Bella.\nViene riconfermato \"Glob\" di Enrico Bertolino, che torna in seconda serata con tre appuntamenti settimanali (\"Glob Porcellum\" marted\u00ec e mercoled\u00ec, \"Glob Therapy\" il venerd\u00ec).\nTuttavia, vi sono alcuni nuovi programmi: due di questi sono \"Metropoli\", in prima serata, condotto da Valerio Massimo Manfredi, e in seconda serata \"Il giallo e il nero\", condotto da Cesare Bocci alla sua prima esperienza televisiva.\nIl 3 marzo prende il via, in seconda serata, \"Gazebo\", con la conduzione di Diego Bianchi. Il giorno successivo, dopo la nomina di Vianello alla guida di Rai 3, a succedergli alla conduzione di \"Agor\u00e0\" \u00e8 Gerardo Greco.\nIl 18 marzo esordisce in seconda serata \"NeriPoppins\", nuovo programma di Neri Marcor\u00e8.\nIl 3 maggio Barbara De Rossi conduce un nuovo ciclo di \"Amore criminale\". Il 13 maggio, invece, esordisce in seconda serata \"I dieci comandamenti\" di Domenico Iannacone.\nA giugno parte \"La guerra dei mondi\", talk in prima serata di David Parenzo.\nIl 25 ottobre 2013 iniziano le trasmissioni della versione HD di Rai 3, in contemporanea con quelle di Rai 1 e Rai 2, seppur inizialmente disponibili solo sulla piattaforma satellitare Tiv\u00f9sat.\nIl 17 novembre prende il via il talent show letterario \"Masterpiece\".\nA febbraio 2014, oltre al ritorno di \"Per un pugno di libri\" stavolta collocato al sabato pomeriggio, debutta in seconda serata \"Stelle nere\". Nello stesso mese Achille Bonito Oliva debutta con \"Fuori quadro\", definita \u00abuna trasmissione di educazione al gusto del contemporaneo\u00bb.\nIl 1\u00ba marzo esordisce in prima serata \"Il sesto senso\" di Donato Carrisi, un programma \"alla scoperta della mente umana e delle sue infinite potenzialit\u00e0\".\nIl 7 aprile, in seconda serata, Corrado Augias torna con \"Visionari\" e il 25 aprile torna Carlo Lucarelli in seconda serata con \"La tredicesima ora\".\nIl 6 maggio parte in seconda serata \"Nemico pubblico\" di Giorgio Montanini che, mediante l'uso di candid camera e con una comicit\u00e0 \"politicamente scorretta\", affronta temi forti di carattere sociale. L'8 maggio prende il via in seconda serata \"Quel gran pezzo dell'Italia\", programma storico-culturale condotto da Riccardo Bocca sui cambiamenti sociali dell'Italia.\nNella stagione estiva debutta in prima serata il programma d'approfondimento \"Millennium\", condotto da Marianna Aprile, Mia Ceran ed Elisabetta Margonari.\nA novembre parte \"Questioni di famiglia\" con Marida Lombardo Pijola, sospeso per\u00f2 dopo una sola puntata per bassi ascolti.\nIl 10 gennaio 2015 sbarca in prima visione in chiaro \"Gomorra - La serie\", in onda al sabato in seconda serata. La fascia di prima serata del sabato, invece, a partire da febbraio \u00e8 occupata dalla trasmissione \"Scala Mercalli\" del meteorologo e climatologo Luca Mercalli.\nIl 27 marzo esordisce in prima serata \"D-Day. I giorni decisivi\" di Tommaso Cerno, programma in quattro puntate \u00abper rileggere i momenti cruciali e gli aspetti meno noti del secondo conflitto mondiale\u00bb.\nIl 31 marzo prende il via la striscia serale \"#TreTre3\", dedicata al materiale di repertorio di Rai 3.\nIn occasione dell'Expo 2015, precisamente dal 1\u00ba giugno al 4 settembre, \u00e8 andato in onda \"The cooking show - Il mondo in un piatto\" condotto dalla food blogger Lisa Casali.\nIl 14 luglio esordisce in prima serata \"47 35 Parallelo Italia\" con Gianni Riotta.\nDal 9 novembre al 14 dicembre va in onda, ogni luned\u00ec in prima serata, \"L'erba dei vicini\" con Beppe Severgnini.\nDal 28 novembre al 19 dicembre va in onda, ogni sabato in prima serata, \"Teo in the box\" con Teo Teocoli.\nNel giugno 2015 vanno in onda otto puntate di \"E lasciatemi divertire\", programma condotto da Pino Strabioli in occasione del ritorno in TV dopo 40 anni di Paolo Poli.\nLa direzione Bignardi.\nIl 18 febbraio 2016 Daria Bignardi assume la direzione di Rai 3. Tra i suoi primi atti vi \u00e8 la rinuncia al format \"Sconosciuti - La nostra personale ricerca della felicit\u00e0\", collocato in access prime time tra \"Blob\" e \"Un posto al sole\", e la chiusura definitiva de \"Il processo del luned\u00ec\". Bignardi, inoltre, cancella anche \"Ballar\u00f2\", sostituendolo con il talk \"Politics\", condotto da Gianluca Semprini, ex conduttore di Sky TG24, e di durata inferiore; \"Mi manda Raitre\", oltre al consueto appuntamento quotidiano, ne aggiunge uno serale, entrambi condotti da Salvo Sottile che debutta cos\u00ec sul terzo canale.\nAlle 11:10 debutta il programma \"Tutta salute\", che inizialmente affianca \"Elisir\" per poi sostituirlo definitivamente; al TG3 delle 12:00 segue la striscia quotidiana di \"Chi l'ha visto?\" dal titolo \"Chi l'ha visto? 12:25\". Alle 12:45 torna Corrado Augias con \"Quante storie\" al posto di Concita De Gregorio e del suo \"Pane quotidiano\".\nTra le altre novit\u00e0 vi \u00e8 il rilancio di \"Rischiatutto\" con Fabio Fazio; quest'ultimo, inoltre, condurr\u00e0 \"Che tempo che fa\" solo la domenica sera insieme a \"Che fuori tempo che fa\", mentre al sabato sera debutta Massimo Gramellini con lo spin-off \"Le parole della settimana\". Al luned\u00ec sera vengono riconfermati \"Presa diretta\" e \"Report\". Gad Lerner, dopo pi\u00f9 di vent'anni, ritorna sulla terza rete con \"Islam, Italia\". Dopo \"Blob\", nella stessa fascia segue dal marted\u00ec al venerd\u00ec la striscia quotidiana \"Gazebo #social news\", spin-off di \"Gazebo\", il quale cambia collocazione e passa alla seconda serata del venerd\u00ec; l'access prime time del luned\u00ec \u00e8 invece riservato a Concita De Gregorio con \"FuoriRoma\".\nQueste novit\u00e0 sono accompagnate da un cambio d'immagine grafica che, dal 12 settembre, coinvolge la terza rete oltre a Rai 1, Rai 2 e Rai 4.\nDal 7 gennaio 2017 Alberto Matano conduce, in prima serata, \"Sono innocente\".\nNel frattempo il palinsesto della rete subisce modifiche: \"Politics\" chiude in anticipo per scarso riscontro Auditel; a \"Gazebo #social news\" si aggiunge una puntata il luned\u00ec mentre la versione classica in seconda serata diviene un appuntamento mensile; \"Agor\u00e0\" esordisce dal 10 gennaio con quattro puntate speciali dal titolo \"Duemiladiciassette\" e \"#cartabianca\" aggiunge una versione serale, a partire dal 21 febbraio, in onda in prima serata ogni marted\u00ec alle 21:15.\nLa direzione Coletta.\nIl 25 luglio 2017 Daria Bignardi lascia la direzione di Rai 3; a succederle sar\u00e0 Stefano Coletta, gi\u00e0 vicedirettore della rete.\nIl 15 dicembre 2019, in occasione del quarantesimo compleanno della rete, viene mandata in onda una puntata speciale del programma \"La grande storia\".\nLe direzioni Calandrelli e Di Mare.\nIl 14 gennaio 2020, in seguito alla promozione di Coletta alla direzione di Rai 1, arriva Silvia Calandrelli, gi\u00e0 vicedirettrice di Rai 3 e direttrice di Rai Cultura. Sotto la sua gestione, che coincide in buona parte con il periodo di emergenza per la pandemia di COVID-19, la rete viene compresa nell'offerta \"La scuola non si ferma\", promossa dalla stessa Rai e dal Ministero dell'istruzione nell'ambito della didattica a distanza.\nDopo soli quattro mesi, il 15 maggio dello stesso anno a prendere il posto di Calandrelli viene nominato Franco Di Mare, gi\u00e0 vicedirettore di Rai 1.\nDal 18 dicembre 2020, tutte le versioni regionali di Rai 3 sono disponibili anche sulla piattaforma satellitare Tiv\u00f9sat.\nStruttura dirigenziale.\nL'attuale struttura dirigenziale vede come direttore Franco Di Mare, e come vicedirettori:\nAnnunciatrici.\nInizialmente la terza rete non prevedeva la partecipazione delle annunciatrici storiche Rai (le cosiddette signorine buonasera). Nel 1979 a inaugurare le trasmissioni fu una studentessa quindicenne italo-argentina, Fabiana Udenio, che salut\u00f2 con familiarissimo \u00abciao\u00bb i telespettatori della neonata emittente. Dal 1981 furono coinvolte invece le annunciatrici degli altri due canali che, dal 1988 al 2000, apparivano in bianco e nero fra grandi virgolette di colore rosso poste in sovraimpressione ai due angoli dello schermo.\nDal 21 settembre 2003, agli annunci del canale sono poi avvicendate Giorgia W\u00fcrth (fino all'8 novembre 2008) e Alessia Patacconi (fino a giugno 2012). In merito al licenziamento di Patacconi da parte della Rai, in data 12 marzo 2014 il giudice Pangia del tribunale del lavoro di Roma ha ordinato la sua reintegrazione per illegittimo licenziamento; nell'agosto 2014 Patacconi \u00e8 stata reintegrata in qualit\u00e0 di speaker.\nDal 9 novembre 2008 si aggiunge anche Sarita Agnes Rossi affiancata, a partire dal 5 agosto 2013, da Dalila Pasquariello, entrambe attive fino al 29 maggio 2016, giorno in cui la Rai decide di rinunciare alla figura della \"signorina buonasera\" dopo 62 anni.\nOrari degli annunci.\nDal luned\u00ec al venerd\u00ec gli annunci andavano in onda alle 15:00 dopo \"TGR Leonardo\". Quelli dei programmi dal luned\u00ec al venerd\u00ec mattina venivano anticipati la notte, prima di \"Fuori orario. Cose (mai) viste\". Il sabato e la domenica gli annunci del pomeriggio e della serata venivano anticipati la mattina.\nAgli annunci giornalieri si aggiungevano quelli promozionali. Su quelli giornalieri le annunciatrici erano sedute su uno sgabello a gambe accavallate, oppure in piedi a mezzobusto. In quelli promozionali, oppure per annunciare le dirette televisive, le annunciatrici erano solo in piedi a mezzobusto.\nDal 9 dicembre 2007 gli annunci si articolavano su uno sfondo verde con il logo di Rai 3 e con un jingle in sottofondo. Tale grafica sub\u00ec alcune modifiche il 29 novembre 2010, in particolare nello sfondo, formata da quadrati verdi simili a quelli della grafica promo, e nella parte inferiore alla quale fu aggiornato il logo con quello in uso dal 18 maggio dello stesso anno.\nDal 29 maggio all'11 settembre 2016, dopo la cancellazione della figura delle annunciatrici, sono andate in onda delle grafiche riepilogative che, pur se in onda saltuariamente, mantennero gli stessi orari degli annunci. Queste grafiche, dal 12 settembre 2016, vanno in onda alle 8:00, alle 11:55 e alle 18:50.\nOrari delle trasmissioni.\nDurante i primi anni di trasmissione, la Terza Rete iniziava le trasmissioni alle 18:30 circa per terminarle intorno alle 22:30.\nNel corso degli anni '80, la durata delle trasmissioni and\u00f2 sempre di pi\u00f9 allungandosi, tanto che, alla fine del decennio, l'inizio delle trasmissioni fu anticipato all'incirca alle 11:00.\nDal 21 dicembre 1991, Rai Tre ha iniziato a trasmettere 24 ore su 24. Dal 1999 la rete, inizialmente solo tra le 6 e le 8 del mattino, trasmette il segnale del canale all-news Rai News 24; dagli anni 2010, viene trasmesso anche in orario notturno, generalmente verso le 2:00.\nFino al 23 giugno 2012 Rai 3 interrompeva le trasmissioni il terzo venerd\u00ec notte del mese con una pausa notturna dalle 4:30 alle 7:00 circa, spazio di tempo in cui veniva proposto un monoscopio di tipo Philips PM5544. Lo stesso sistema vigeva anche per Rai 1 il primo marted\u00ec del mese e per Rai 2 il secondo marted\u00ec del mese.\nAscolti.\nShare mensile di Rai 3.\nGiorno medio mensile su target individui 4+."}
{"id": "82915", "revid": "599013", "url": "https://it.wikipedia.org/wiki?curid=82915", "title": "Istv\u00e1n Nyers", "text": "Biografia.\nOriginario di una famiglia di \u00d3zd, nacque nella regione francese della Lorena dove il padre lavorava in miniera. In tenera et\u00e0 visse a Budapest, dove inizi\u00f2 l'attivit\u00e0 di calciatore. A seguito di fatti bellici, essendo l'Ungheria contesa da magiari e slavi, si ritrov\u00f2 privato della cittadinanza. Ebbe un fratello, Ferenc, a sua volta calciatore.\nOltre che per motivi calcistici, viene ricordato anche grazie alla sua passione per il poker e il gioco d'azzardo.\nCarriera.\nClub.\nDopo gli esordi professionistici nell'\u00dajpest, pass\u00f2 al club cecoslovacco del Viktoria \u017di\u017ekov. Notato da Helenio Herrera durante una gara internazionale tra Austria e Ungheria (in cui segna da fuori area), viene portato allo Stade Fran\u00e7ais dallo stesso tecnico. All'esordio nel club francese, segna subito una tripletta. Durante il periodo nello stato transalpino, persa la cittadinanza, assunse il nome Etienne (equivalente francese di Stefano). Nell'estate 1948 viene acquistato dall'Inter, debuttando anche qui con tre gol: l'esordio in Serie A fa data al 19 settembre, quando aiuta i nerazzurri a sconfiggere per 4-2 la Sampdoria. Al termine del primo campionato in Italia fu capocannoniere con 26 reti, 3 delle quali segnate nei derby contro il Milan. Non tard\u00f2 a divenire un'importante pedina della formazione milanese, giocando nel ruolo di ala sinistra. Il 3 maggio 1953, segn\u00f2 2 dei 3 gol con cui l'Inter pieg\u00f2 il Palermo vincendo aritmeticamente lo Scudetto, il 6\u00ba della storia nerazzurra.\nPrima che la stagione '53-'54 iniziasse, una diatriba con il presidente Masseroni port\u00f2 all'esclusione dalla rosa il giocatore, reo di aver chiesto un aumento salariale. Aggiustata la situazione, venne reintegrato in autunno e il 1\u00ba novembre segn\u00f2 la tripletta decisiva nella stracittadina. In questo torneo, l'Inter si riconferm\u00f2 campione d'Italia. Fu l'ultima stagione per Nyers a Milano, che lasci\u00f2 il club dopo avervi segnato 133 reti. La cifra lo rende il miglior marcatore straniero del club in Serie A, nonch\u00e9 il terzo (dopo Meazza e Lorenzi) di sempre nei campionati a girone unico. Conclusa l'esperienza all'Inter, Nyers si trasfer\u00ec dapprima alla Roma, dove milit\u00f2 per due stagioni, quindi, per altre due stagioni, in Spagna. Tornato in Italia, nel 1958, fu tesserato dal Lecco, contribuendo, con 8 reti, alla prima storica promozione in Serie A dei lariani nel 1960. Ritiratosi nel 1961, mor\u00ec nel 2005 in condizioni di solitudine.\nNazionale.\nPrima di perdere la cittadinanza, gioc\u00f2 due partite con la Nazionale magiara segnando altrettanti gol.\nStatistiche.\nPresenze e reti nei club.\n\"Statistiche aggiornate al 31 dicembre 1961\"."}
{"id": "82916", "revid": "834", "url": "https://it.wikipedia.org/wiki?curid=82916", "title": "Etienne Nyers", "text": ""}
{"id": "82928", "revid": "1222", "url": "https://it.wikipedia.org/wiki?curid=82928", "title": "Soffione", "text": ""}
{"id": "82936", "revid": "125060588", "url": "https://it.wikipedia.org/wiki?curid=82936", "title": "Quidditch", "text": "Il quidditch \u00e8 uno sport fittizio, il pi\u00f9 diffuso e praticato nel mondo magico di \"Harry Potter\". Si gioca a cavallo di manici di scopa volanti in squadre da sette giocatori: l'obiettivo \u00e8 totalizzare pi\u00f9 punti della squadra avversaria. Lo sport \u00e8 praticato sia a livello agonistico che dilettantesco; a Hogwarts esistono quattro squadre, una per ogni casa, che si sfidano in un torneo annuale. L'autrice J. K. Rowling ha rivelato che l'idea del quidditch le venne cercando uno strumento per unire e dare identit\u00e0 alla comunit\u00e0 magica della serie.\nCon la crescita della popolarit\u00e0 della saga \u00e8 nata una controparte reale di questo sport, chiamata anch'essa quidditch e praticata in vari paesi del mondo.\nCreazione e sviluppo.\nIl quidditch venne ideato da J. K. Rowling durante un soggiorno a Manchester nel periodo in cui era al lavoro al libro \"Harry Potter e la pietra filosofale\". L'autrice aveva infatti riflettuto a lungo sulle caratteristiche che tengono unita e identificano una specifica societ\u00e0, ed era giunta alla conclusione che per il suo mondo magico aveva bisogno di uno sport particolare. Il nome \"quidditch\" venne scelto dopo aver riempito cinque pagine con parole inventate che iniziavano per \"q\".\nNonostante la popolarit\u00e0 dello sport tra i fan della serie, la Rowling si trov\u00f2 in difficolt\u00e0 nel comporre i racconti delle partite di quidditch nei seguenti libri della serie di \"Harry Potter\": \u00abA essere sincera le partite di quidditch sono state il mio tormento nei libri di \"Harry Potter\". Sono necessarie dal momento che i lettori si aspettano che Harry giochi a quidditch, ma c'\u00e8 un limite a quanti modi puoi trovare per farli giocare assieme a quidditch e per far succedere qualcosa di nuovo\u00bb.\nRegolamento.\nIn una partita di quidditch si sfidano due squadre a cavallo di scope volanti. Le squadre giocano con quattro palle speciali, ovvero la pluffa, i due bolidi e il boccino d'oro; i giocatori delle squadre sono suddivisi in ruoli a seconda della palla che utilizzano. Scopo di una partita \u00e8 totalizzare pi\u00f9 punti della squadra avversaria, facendo passare la pluffa attraverso appositi anelli (10 punti) o catturando il boccino (150 punti). La cattura del boccino segna anche la fine della partita, che non ha una durata stabilita e pu\u00f2 quindi protrarsi anche per tempi molto lunghi. Le partite sono dirette da un arbitro, che impone il rispetto del regolamento del gioco, il quale impone alcuni limiti, come il divieto di utilizzo della bacchetta magica verso gli altri giocatori o l'impossibilit\u00e0 di trattenere le loro scope: una violazione del regolamento pu\u00f2 portare all'assegnazione di tiri liberi o alla squalifica dei giocatori.\nIl campo.\nIl campo di quidditch ha una forma ovale, \u00e8 lungo circa 165 metri e largo circa 60. Al centro c'\u00e8 un cerchio dove l'arbitro libera le quattro palle all'inizio della partita. Alle due estremit\u00e0 del campo ci sono tre anelli posti all'altezza di 15 metri circa e del diametro di 2,5 metri sostenuti da dei pali, mentre sotto di essi vi \u00e8 spesso un'area di sabbia adibita ad attutire eventuali cadute dei portieri. La superficie del campo \u00e8 normalmente in erba, ma in alcuni casi pu\u00f2 essere in sabbia o perfino in acqua.\nLe palle.\nNel quidditch si utilizzano quattro palle incantate: la pluffa, i due bolidi e il boccino d'oro.\nI giocatori.\nUna squadra \u00e8 composta in totale da sette giocatori suddivisi in quattro ruoli:\nRappresentazione.\nNella finzione narrativa, la nascita di questo sport risale all'undicesimo secolo in un luogo chiamato palude di Queerditch, in Inghilterra: proprio da questo luogo ha origine il nome del gioco, chiamato appunto \"queerditch\". Inizialmente era molto simile al rugby: i giocatori, in sella alle scope, dovevano passarsi una palla di cuoio e cercare di farla passare tra due alberi che costituivano la meta avversaria, protetta da un portiere. Dato lo scarso interesse che il gioco suscitava vennero effettuate alcune modifiche, tra le quali l'introduzione dei bolidi nel dodicesimo secolo e la sostituzione della porta costituita da due alberi con una botte fissata a un palo; a seguito di questi cambiamenti il gioco venne rinominato \"qwidditch\". \nNel tredicesimo secolo il gioco venne unito a un'altra attivit\u00e0 sportiva magica molto popolare ai tempi: la caccia al bolcino d'oro (golden snidget), un piccolo uccello dorato molto veloce. Il suo utilizzo durante le partite di qwidditch port\u00f2 questo animale sull'orlo dell'estinzione, poich\u00e9 quasi sempre gli esemplari morivano a causa della cattura; venne quindi proibito cacciarlo e lo si rimpiazz\u00f2 con una piccola pallina dorata dotata di ali, chiamata boccino d'oro. A seguito di questi cambiamenti il qwidditch divent\u00f2 definitivamente \"quidditch\", diffondendosi in tutta Europa e in seguito in tutto il mondo, con la nascita di tornei nazionali, internazionali e con l'istituzione della coppa del mondo di quidditch nel diciottesimo secolo. Nel diciannovesimo secolo, infine, le botti vennero sostituite dagli anelli dorati.\nNella serie di \"Harry Potter\" il quidditch \u00e8 lo sport pi\u00f9 popolare del mondo magico. e a livello professionistico da svariate squadre che si affrontano in campionati locali o nella coppa del mondo di quidditch, un evento che si tiene ogni quattro anni ed \u00e8 tra i pi\u00f9 attesi del calendario della comunit\u00e0 magica. Il quidditch \u00e8 giocato anche a Hogwarts, dove le quattro squadre della scuola si affrontano in un campionato delle case. Poich\u00e9 il protagonista Harry Potter \u00e8 particolarmente abile nel gioco del quidditch e fa parte della squadra di Grifondoro, questo sport occupa un posto di rilievo e viene mostrato in tutti i libri della serie eccetto che nei \"Doni della Morte\". Nel \"Calice di fuoco\" viene descritta inoltre la finale della coppa del mondo tra Irlanda e Bulgaria.\nAnche dopo la conclusione della serie la Rowling ha continuato a scrivere di quidditch, sotto forma di resoconti fittizi della coppa del mondo di quidditch 2014 sul sito Pottermore, i quali hanno riscosso notevole interesse poich\u00e9 mostravano i protagonisti della serie ormai adulti.\nIl quidditch \u00e8 mostrato anche negli adattamenti dei romanzi. Nella serie di film \"Harry Potter\" appare in cinque delle otto pellicole. \u00c8 inoltre giocabile come minigioco nei videogiochi \"La pietra filosofale\", \"La camera dei segreti\", \"Il principe mezzosangue\", ' e ', mentre il videogioco \"Harry Potter e la Coppa del Mondo di Quidditch\" \u00e8 interamente dedicato a esso.\nAccoglienza e impatto culturale.\nIl quidditch \u00e8 stato accolto come un'aggiunta positiva alla serie di \"Harry Potter\". A detta di David K. Steege la sua inclusione da parte della Rowling si inserisce perfettamente nella tradizione della narrativa di genere scolastico, in cui \u00abalcune delle scene pi\u00f9 vivide e popolari avvengono sui campi sportivi\u00bb. D'altro canto il gioco \u00e8 stato criticato per essere malamente strutturato e per l'eccessiva importanza che riveste la cattura del boccino. A tal proposito la Rowling ha riconosciuto che il quidditch tende a \"far infuriare\" soprattutto gli uomini, che risultano infastiditi dal suo sistema di punteggio irrealistico.\nAlcuni critici hanno sostenuto che la rappresentazione del quidditch nelle opere della Rowling rappresenta un caso di disparit\u00e0 di genere: per esempio Heilman e Donaldson osservano che le giocatrici femmine sono raramente decisive ai fini del risultato delle partite, e Terri Doughty ha notato che le giocatrici di Grifondoro hanno pochissime battute. Questo punto di vista \u00e8 stato contestato da Mimi R. Gladstein, che cita invece la significativa presenza di giocatrici nella rappresentativa irlandese vittoriosa della coppa del mondo nel \"Calice di fuoco\", o da D. Bruno Starrs, il quale descrive il fatto che nel quidditch di \"Harry Potter\" maschi e femmine si affrontino alla pari come un \"livellamento di genere\", definendo ci\u00f2 come una rarit\u00e0 tra gli sport.\nIl quidditch si \u00e8 rivelato molto popolare tra i fan della serie, tanto che nel 2001 la Rowling ha pubblicato lo pseudobiblion \"Il Quidditch attraverso i secoli\", nel quale spiega il regolamento e la nascita dello sport all'interno del canone della saga. Il libro \u00e8 stato edito da Comic Relief e i proventi sono stati devoluti in beneficenza. Nel 2005, inoltre, due studenti statunitensi hanno creato una versione reale del quidditch. Grazie alla popolarit\u00e0 della saga l'idea ha preso piede, diventando uno sport pienamente riconosciuto con tanto di competizioni internazionali e un'associazione che regola la diffusione e la pratica di tale sport, la International Quidditch Association. Nella sua accezione sportiva reale, \"quidditch\" \u00e8 stato riconosciuto ufficialmente come parola dall\"'Oxford English Dictionary\" nell'aprile 2017."}
{"id": "82939", "revid": "1784938", "url": "https://it.wikipedia.org/wiki?curid=82939", "title": "Lazare Carnot", "text": "Membro della Convenzione Nazionale e del Direttorio durante la Rivoluzione francese, svolse un ruolo politico di grande rilievo prima nel Comitato di salute pubblica e poi nel Direttorio soprattutto nell'ambito degli affari militari della Repubblica e venne soprannominato l'\"Organizzatore della vittoria\" per il suo ruolo decisivo nella costituzione delle armate rivoluzionarie e nella direzione delle operazioni belliche durante le guerre rivoluzionarie francesi. Durante la crisi del 9 Termidoro anno II si oppose a Maximilien Robespierre e fu il principale animatore all'interno del Comitato di salute pubblica della resistenza contro il capo giacobino.\nPur assumendo posizioni politiche pi\u00f9 moderate nel periodo termidoriano e durante il Direttorio, rimase sempre fedele all'ideale repubblicano (sebbene costretto alle dimissioni da Barras nel 1797 con l'accusa di essere \"realista\", a causa dell'adesione al Club di Clichy) e rimase in disparte durante il Consolato e l'Impero di Napoleone Bonaparte. \u00c8 conosciuto anche come \"il grande Carnot\". Durante la Restaurazione francese sub\u00ec l'esilio dal 1816 per aver votato la condanna a morte di Luigi XVI.\nPadre del fisico Nicolas L\u00e9onard Sadi Carnot e del politico Lazare Hippolyte Carnot, nonch\u00e9 nonno del futuro Presidente Marie Fran\u00e7ois Sadi Carnot e del chimico Marie Adolphe Carnot, \u00e8 principalmente ricordato per aver formulato e dimostrato il cosiddetto Teorema del coseno della trigonometria.\nCronologia e note biografiche.\n1753: Lazare Carnot nasce a Nolay, (C\u00f4te-d'Or) in Borgogna (13 maggio) da una famiglia nella borghesia (il padre \u00e8 avvocato).\n1773: Carnot studia sotto Gaspard Monge e si laurea all'Accademia Militare di M\u00e9zi\u00e8res, dove incontra Benjamin Franklin.\n1778: scrive per un concorso un \"Essai sur les machines en g\u00e9n\u00e9ral\", che dopo una ristesura nel 1781 d\u00e0 alle stampe nell'estate del 1783. Il testo tratta tematiche quali la meccanica e alcuni settori dell'ingegneria.\n1783: viene promosso capitano.\n1784: passa al rango di generale.\n1787: diventa membro dell'Accademia di Digione.\n1791: viene eletto alla Nuova Assemblea Legislativa (1\u00ba ottobre), sezione istruzione pubblica. Mostra i suoi primi intenti a riformare l'esercito.\n1792: lentamente inizia a imporre le sue idee. Viene eletto alla Convenzione Nazionale (settembre). Va sui Pirenei per organizzare la difesa contro un possibile attacco della Spagna. Scrive che senza un esercito addestrato (criticava infatti la forte demoralizzazione degli ufficiali e l'inettitudine dei volontari anarchici) e una generale riorganizzazione economica non pu\u00f2 esserci speranza di vittoria.\n1793: propone una nuova Costituzione basata sull'educazione militare di tutti i maschi tra i 20 e i 25 anni di et\u00e0, e sul concetto di cittadino, che la precedente costituzione dell'89 non aveva ben chiarito, limitandosi a compiere un giro di parole sul tema di libert\u00e0. Ecco alcuni articoli tratti dalla proposta, che chiariscono bene gli intenti del matematico:\nNel frattempo il fronte settentrionale sta collassando e Carnot viene messo a capo della sua gestione; scrive un famoso saggio in cui spiega l'importanza di colpire il nemico dai fianchi. Rovescia la situazione militare e riesce a vincere alcune battaglie. Capisce l'importanza della logistica e della mobilit\u00e0. Riforma l'esercito ed eleva la sua forza ad un milione di soldati (4% della popolazione). Viene nominato membro del Comitato di Salute Pubblica (agosto). Organizza e prende sotto il suo controllo tutte le operazioni militari, formando contro il volere di Robespierre uno staff militare composto da ufficiali provenienti dalla scuola prerevoluzionaria. La sua strategia generale \u00e8 di difesa per tutte le regioni della Francia al confine, tranne al nord, dove pianifica un'offensiva contro il Regno Unito. La situazione incomincia a cambiare in settembre con le vittorie francesi di Honschoote, Lione, Tolone, Dunkerque. Partecipa e vince alla battaglia di Wattignies (15-16 ottobre), in cui le truppe austroungariche vengono messe in fuga dall'assedio di Maubeuge. Si rende conto che non \u00e8 sufficiente battere il nemico in ritirata: deve essere annientato.\n1793-94: Riassunto delle riforme di Carnot:\n1794: il contrasto geopolitico tra l'antiprussiano Robespierre e l'antibritannico Carnot, ora comandante in capo delle operazioni militari, porta al colpo di Stato del 9 Termidoro. L'influenza militare di Carnot viene usata per il colpo di Stato, sebbene egli non abbia mai approvato le tendenze reazionarie dei termidoriani. Fonda il Politecnico, inizialmente con il nome di \u201c\"\u00c9cole Centrale Des Travaux Publiques\"\u201d.\n1795: abbandona il Comitato di Salute Pubblica, in contrasto con la politica reazionaria di Barras. Torna al potere l'11 aprile, diventando membro del Direttorio.\n1796: viene eletto Presidente del Direttorio (30 aprile). Nasce suo figlio Nicolas L\u00e9onard Sadi Carnot\n(1\u00ba giugno).\n1797: colpo di Stato del 18 fruttidoro (4 settembre), operato da tre membri del Direttorio, appoggiati dalle truppe guidate dal generale Augereau. Carnot viene rimosso dal Direttorio e scappa prima in Svizzera poi in Germania a Norimberga. Pubblica \"R\u00e9flexions sur la m\u00e9taphysique du calcul infinitesimal\".\n1799: torna in Francia e diventa Ministro della Guerra, ma dopo cinque mesi si dimette, in discordanza con le opinioni di Bonaparte.\n1801: pubblica \"De la corr\u00e9lation des figures de g\u00e9om\u00e9trie\", ove tenta di spiegare che molti dei teoremi di Euclide possono essere ricondotti ad un unico solo teorema (il Teorema di Carnot).\n1802: Napoleone viene eletto Primo Console a vita, Carnot si oppone.\n1803: pubblica \"G\u00e9om\u00e9trie de position\", continuando il discorso da lui iniziato due anni prima.\n1807: si ritira a vita privata.\n1809: esce il suo capolavoro, \"De la d\u00e9fense des places fortes\".\n1814: viene nominato governatore di Anversa.\n1815: Ministro degli Interni, viene quindi esiliato (luglio) e si stabilisce prima a Varsavia poi a Magdeburgo.\n1818: si dedica agli studi sulla macchina a vapore.\n1821: suo figlio Sadi lo va a visitare. La forte influenza del padre e le speranze in lui riposte lo portano tre anni pi\u00f9 tardi a formulare la seconda legge sulla termodinamica.\n1823: muore a Magdeburgo (2 agosto).\nLa sua vita e la sua opera.\nSebbene la Francia del XVII secolo fosse molto sviluppata, la definizione di una chiara economia politica venne soltanto grazie alla combinazione del pensiero di Gottfried Leibniz e Jean-Baptiste Colbert. La fusione delle due linee di pensiero \u00e8 fondamentalmente ci\u00f2 che Lazare Carnot rappresenta.\nSecondo Leibniz lo scopo dell'economia era quello di assicurare il progresso delle nazioni, attraverso l'avanzamento tecnologico e l'addestramento della forza lavoro. Colbert svilupp\u00f2 il concetto di un'economia pianificata, e organizz\u00f2 l'Accademia francese delle scienze, dove Leibniz ebbe l'opportunit\u00e0 di lavorare. Per la prima volta Colbert riun\u00ec tutti i maggiori scienziati, li forn\u00ec di fondi e colleg\u00f2 le loro scoperte al progresso scientifico. Questo fu il modello che Gaspard Monge e l'allievo Carnot decideranno di seguire nel riassestamento dell'economia francese e nella creazione della famosa \"\u00c9cole polytechnique\".\nBenjamin Franklin, noto per gli sforzi che comp\u00ec per assicurarsi il sostegno della Francia nella Rivoluzione Americana, \u00e8 meno conosciuto per il contributo che forn\u00ec nella formazione dei leibniziani francesi, tra cui anche Carnot. Lazare studi\u00f2 alla scuola dei padri Oratoriani, dove apprese l'opera di Leibniz, prima di continuare i suoi studi sotto la direzione di un altro allievo degli Oratoriani, Gaspard Monge, direttore pedagogico della scuola di ingegneria militare a M\u00e9zi\u00e8res. Il suo metodo influenz\u00f2 un'intera generazione di scienziati europei.\nUn fermo repubblicano, Lazare Carnot fu tra coloro che votarono per l'esecuzione di Luigi XVI, e il suo unico desiderio era quello di vedere la Francia abbastanza forte da difendere s\u00e9 stessa e i propri ideali dagli attacchi degli stati reazionari.\nTra il 1783 e il 1784 entr\u00f2 in contatto con i circoli parigini frequentati da Franklin, e nel suo \"Essai sur les machines\" si autodefin\u00ec un leibniziano: \u00abla societ\u00e0 pu\u00f2 progredire soltanto attraverso lo studio scientifico dell'innovazione tecnologica\u00bb. Da questo punto saldo Carnot si mise alla ricerca della migliore maniera di sfruttare un flusso di energia, stabilendo le basi della termodinamica.Per anni si \u00e8 discusso anche della possibilit\u00e0 che abbia cercato nelle sue opere di introdurre un approccio non newtoniano alla fisica, basato sul discreto, ma tale tesi \u00e8 stata screditata dal lavoro del fisico italiano Gambone Adamo in \"Analisi critica della meccanica di Lazare Carnot mediante lo studio delle due memorie iniziali (1778, 1780)\".\nNello stesso periodo aiut\u00f2 i suoi amici, i fratelli Montgolfier, negli esperimenti sui palloni aerostatici, infliggendo una dura lezione su coloro che affermavano che l'uomo non potesse imporsi sulle leggi della natura, in primo luogo la forza di gravit\u00e0.\nSuccessivamente collabor\u00f2 con Robert Fulton nello studio della propulsione basata sulla macchina a vapore. Grazie a questi esperimenti nacquero poi i concetti di idrodinamica e aerodinamica, che si basavano su una concezione dell'uomo fondamentalmente opposta a quella di Rousseau e Voltaire.\nCon \"\u00c9loge de Vauban\" e \"M\u00e9moires sur les places fortes\" present\u00f2 alla Francia di allora le sue prime idee di stampo fortemente repubblicano, da non confondere con un semplice sentimento antimonarchico. Egli infatti non stava attaccando il Re in persona, quanto la classe parassitaria di cui egli amava circondarsi, una nobilt\u00e0 che non avrebbe fatto altro che ostacolare il progresso dell'economia francese.\n\u00c8 interessante studiare il modello militare di Carnot poich\u00e9 rappresenta l'approccio repubblicano all'arte della guerra, operato da un uomo che tent\u00f2 di creare stretti vincoli tra scienza, economia, tecnologia e una vittoriosa strategia militare, campi in cui si dimostr\u00f2 attivo e concreto.\nGi\u00e0 dai suoi lavori giovanili sull'arte della guerra (un esempio \u00e8 il suo \"\u00c9loge de Vauban\") il luminare enunciava un concetto della stessa studiata da un punto di vista globale, ossia l'utilizzo contemporaneo di una cultura superiore e l'intento di annientare il nemico sotto ogni punto di vista: questa considerazione lo qualifica stratega un gradino pi\u00f9 in alto di un qualsiasi brillante tattico. La poca aderenza a questo concetto fu il tallone d'Achille (e ne caus\u00f2 la caduta) di un altro celebre militare, che basava la sua forza sull'immagine di un grande condottiero intento ad accumulare vittorie, oltre che di valente stratega capace di concepire una veduta d'insieme tuttavia molto condizionato dalla ricerca della sua affermazione personale: Napoleone Bonaparte.\nCarnot si rese conto presto di non poter ricostruire da zero l'esercito se le decisioni strategiche non venivano prese o non venivano prese correttamente da Danton e dai suoi compari. La prerogativa per vincere era il desiderio politico di volerlo.\nQuando Carnot e Prieur de la C\u00f4te-d'Or misero mano il 14 agosto 1793 alle operazioni militari, la situazione era disperata: gli Inglesi avevano bloccato Dunkerque, Maubeuge era sotto assedio, Valenciennes era appena capitolata, Lione e Marsiglia si erano ribellate, dell'insurrezione in Vandea non si vedeva fine e Tolone era ad un passo dall'essere espugnata dalla flotta britannica. All'interno invece hebertisti e dantonisti stavano provocando un'ulteriore ondata di Terrore.\nNon appena sal\u00ec al potere, Carnot si circond\u00f2 dei pi\u00f9 illustri scienziati del tempo, con lo scopo di riorganizzare il vettovagliamento e la logistica: non era un caso che provenissero tutti dalla scuola di pensiero di M\u00e9zi\u00e8res. Nonostante i frequenti sabotaggi dei sanculotti, in cinque mesi riuscirono a far compiere una svolta alla situazione militare. L'esercito francese divent\u00f2 un modello (e un incubo) per gli eserciti avversari e per la prima volta le brillanti idee di Machiavelli erano state realizzate su larga scala: la prima milizia di origini repubblicane era stata creata e stava trionfando gloriosamente. Nei mesi seguenti anche la situazione interna cambi\u00f2 drasticamente, allorch\u00e9 Robespierre fu definitivamente detronizzato grazie alla rivolta termidoriana. Una scazzottata avvenuta negli anni precedenti tra il leader del partito radicale e il matematico evit\u00f2 a Lazare il patibolo.\nPer comprendere meglio il suo lavoro bisogna guardare al metodo che impieg\u00f2, piuttosto che ai semplici risultati ottenuti. Per prima cosa, come dimostrano i suoi scritti e le sue vittorie militari, Carnot combatteva seguendo anche una strategia politica. Il suo scopo era annientare l'impero Britannico, ed il pi\u00f9 presto possibile; ecco perch\u00e9 concentr\u00f2 le sue forze nelle battaglie di Dunkerque, Hondschoote e Ostenda (le aree settentrionali sotto il dominio inglese). In secondo luogo, pi\u00f9 che cercare lo scontro con Austria e Prussia, tent\u00f2 di concludere con loro dei trattati di pace.\nIl nemico inizi\u00f2 a notare i cambiamenti introdotti grazie alla riforma dell'esercito nell'ottobre-novembre del 1793: infatti i palloni aerostatici adoperati nella Battaglia di Fleurus, i grandi pezzi di artiglieria pesante e l'ardore delle truppe volontarie (non per questo meno sottoposte a disciplina e competenza) lasciarono di stucco i nemici che non avevano saputo adattarsi alle mutate situazioni belliche. In breve, l'avversario non era riuscito a comprendere in pieno lo spirito che animava un puro esercito repubblicano.\nMa come faceva Carnot ad ottenere tali risultati, quando l'economia e le finanze erano ridotte ad un colabrodo? Egli segu\u00ec questa strategia:\nInoltre il suo lato umano gli permise di evitare di creare pericolose ostilit\u00e0 con i civili. Infatti la scelta di non incendiare i villaggi invasi in territorio nemico lo favor\u00ec nei rapporti diplomatici.\nTra i limiti che contraddistinsero le sue riforme va specificata la mancanza di tempo per la loro attuazione, che lo port\u00f2 all'impossibilit\u00e0 di trovare sempre per le sue battaglie generali che avessero compreso a fondo il suo nuovo metodo militare. Chiaramente Carnot incontr\u00f2 un clima ostile per l'attuazione delle sue riforme. Hebertisti e arrabbiati assoldavano squadre di sanculotti con l'intento di uccidere gli ufficiali designati da Lazare, e mantenevano uno stato di perenne ostilit\u00e0. \u00c8 sorprendente notare come non solo egli sopravvisse in un tale contesto, ma addirittura ne usc\u00ec vincitore.\nScampato anche al periodo del Terrore, egli poteva agire indisturbato, ma invece di sopprimere le fazioni rivali (fazioni che lo elimineranno nel 1797 dalla scena politica) si preoccup\u00f2 di stabilizzare le fragili basi della repubblica.\nNel settembre del 1794 fond\u00f2 il Politecnico, uno dei pi\u00f9 meravigliosi monumenti allo spirito umano che diverr\u00e0 un modello per l'intero XIX secolo e nell'ottobre dello stesso anno il Conservatorio Nazionale di Arti e Mestieri, indispensabile per promuovere il progresso tecnologico di cui la Francia doveva rendersi fautrice.\nLa situazione inizi\u00f2 a scaldarsi quando nel 1797 Paul Barras accus\u00f2 Lazare di complottare con i realisti ed egli fortunosamente riusc\u00ec a sfuggire alla morte rifugiandosi in Svizzera.\nDopo l'ascesa al potere nel 1799, Napoleone fece richiamare in Francia Lazare Carnot, nominandolo Ministro della Guerra, affidandogli il reclutamento e l'addestramento degli ufficiali e la riorganizzazione dell'esercito francese stanziato in Germania. Ma a causa dell'impossibilit\u00e0 di orientare Napoleone verso le idee repubblicane, decise di dimettersi nell'ottobre 1800.\nDal 1800 al 1804 si dedic\u00f2 alla trascrizione su carta dei suoi studi. Fu infatti questo il periodo in cui uscirono \"G\u00e9ometrie de position\", \"Sur la corr\u00e9lation des figures g\u00e9om\u00e9triques\", \"Principes fondamentaux de l'\u00e9quilibre de mouvement\" e altri manoscritti.\nNel 1814, prima del collasso dell'impero napoleonico, fu nominato governatore di Anversa, citt\u00e0 che difese cos\u00ec strenuamente da risultare l'unica a non cadere in mani nemiche. Cerc\u00f2 distogliere Napoleone dai suoi propositi imperiali ed a concentrarsi sulla riorganizzazione dello stato. Tuttavia il disegno espansionistico di cui Napoleone non poteva fare a meno, era per\u00f2 destinato a farlo cadere a Waterloo pochi mesi dopo.\nCon la resa dell'imperatore Carnot guadagn\u00f2 prestigio, tanto da essere eletto Presidente dell'Assemblea e da poter varare una Costituzione simile a quella degli Stati Uniti d'America, ma il suo tentativo di difendere la capitale dagli invasori britannici fu sabotato da Joseph Fouch\u00e9, che era in combutta con gli inglesi. All'arrivo di Luigi XVIII, che entr\u00f2 a Parigi occupandola con le truppe russe e britanniche, ricevette le sue congratulazioni ma il suo destino era gi\u00e0 deciso: in cima alla lista delle persone da esiliare c'era un nome ben preciso. Nel 1816 fu tra gli espulsi della legge contro i regicidi, per aver votato la condanna a morte di Luigi XVI nel 1793.\nL'esilio forzato lo port\u00f2 a Varsavia e poi Magdeburgo, dove i Prussiani lo accolsero calorosamente, e dove trov\u00f2 un terreno di coltura propizio per le sue idee. Nel 1816 infatti, in cima alla scala del sistema educativo c'era proprio la Prussia, seguita dalla Francia, dove il sistema carnotiano non era stato interamente applicato, mentre l'Inghilterra ne era molto distante.\nCarnot mor\u00ec a Magdeburgo nel 1823, lasciando nel pieno della decadenza l'amata Francia per la quale tanto si era battuto. Solo nel 1889 la salma venne rimpatriata e inumata a Parigi nel Panth\u00e9on.\nNella cultura di massa.\nLazare Carnot \u00e8 stato interpretato dall'attore Leonard Pietraszak nel film \"Danton\" (1983) e da Jean-Marie Lemaire nella miniserie televisiva \"La rivoluzione francese\" (1989)."}
{"id": "82942", "revid": "767487", "url": "https://it.wikipedia.org/wiki?curid=82942", "title": "Triangolo ortico", "text": "In geometria si definisce triangolo ortico, dato un triangolo \"ABC\", la figura che si ottiene tracciando i tre segmenti che congiungono a due a due i piedi delle tre altezze del triangolo dato. Il triangolo ortico \u00e8 pertanto sia il triangolo ceviano che il triangolo pedale dell'ortocentro del triangolo ABC .\nIl triangolo ortico di un triangolo rettangolo si riduce alla sua altezza relativa all'ipotenusa.\nIl triangolo ortico di un triangolo T \u00e8 contenuto interamente in T se e solo se T non \u00e8 un triangolo ottusangolo: in tal caso i vertici del triangolo ortico che cadono sulle rette che prolungano i lati dell'angolo ottuso sono esterni a T."}
{"id": "82944", "revid": "2090591", "url": "https://it.wikipedia.org/wiki?curid=82944", "title": "Ortocentro", "text": "In geometria, l'ortocentro (simbolo H, sull'ETC \"X\"4) \u00e8 il \npunto di incontro delle altezze di un triangolo.\nPer dimostrare che tutte e tre le altezze del triangolo si intersecano in un certo punto H, dato il triangolo ABC in Fig.1, si tracciano da ciascun vertice le parallele ai lati opposti, creando cos\u00ec un triangolo pi\u00f9 grande A'B'C'.\nAll'interno del nuovo triangolo si possono riconoscere i tre parallelogrammi ABA'C - BCB'A - CAC'B. \nConsiderando che in ciascun parallelogramma i lati opposti sono di lunghezza uguale, si vede che i lati del nuovo triangolo risultano essere di lunghezza doppia rispetto ai lati del triangolo originale e sono divisi a met\u00e0 dai vertici dello stesso.\nSi vede allora che le altezze del triangolo originale corrispondano agli assi (rette perpendicolari nel punto mediano) dei lati del nuovo triangolo. \nPoich\u00e9 i tre assi dei lati del nuovo triangolo si devono intersecare in un punto che sia il centro della circonferenza circoscritta (vedi circocentro), questo deve valere anche per le altezze del triangolo iniziale. \nQuindi il punto di incontro delle altezze H (ortocentro) \u00e8 unico, come si voleva dimostrare.\nPropriet\u00e0 rimarchevoli.\nL'ortocentro di un triangolo rettangolo coincide con il vertice dell'angolo retto. Viceversa un triangolo il cui ortocentro coincide con un vertice (o equivalentemente appartiene al perimetro) \u00e8 rettangolo. Ancora l'ortocentro del triangolo formula_1 coincide con l'incentro del triangolo formato dai piedi delle altezze del triangolo formula_1.\nPer i triangoli acutangoli vale la relazione:formula_3mentre per i triangoli ottusangoli (occorre il valore assoluto dato che a priori non si sa quale angolo sia ottuso) vale:formula_4dove formula_5 sono gli angoli corrispondenti ai vertici formula_6 rispettivamente mentre formula_7 sono le lunghezze dei lati opposti ai vertici formula_6 rispettivamente, ed formula_9 il raggio del circocerchio.\nL'ortocentro di un triangolo \u00e8 esterno al triangolo se e solo se esso \u00e8 un triangolo ottusangolo.\nRelazione col circocentro.\nOrtocentro e circocentro sono coniugati isogonali e nella geometria del triangolo hanno diverse caratteristiche che li legano:\n Le immagini dell'ortocentro rispetto ai piedi delle altezze sui lati e ai punti medi dei lati, giacciono tutti sul circocerchio del triangolo che ha per centro appunto il \"circocentro\"; ma se si guarda a fondo in questa propriet\u00e0, \u00e8 possibile notare che i punti medi dei tali e delle altezze, in realt\u00e0 sono altro che i punti in cui il cerchio di Feuerbach, o in questo caso meglio detto dei \"nove punti\", interseca il triangolo e che anche nel punti di intersezione con le altezze risulta, a ben vedere, che \u00e8 sempre l'immagine dell'ortocentro rispetto a questi punti a giacere sulla circonferenza circoscritta, di fatto \u00e8 possibile mostrare che il cerchio di Feuerbach e l'insieme dei punti medi delle distanze tra il circocerchio e l'ortocentro, per cui ogni sua immagine rispetto ad un punto qualsiasi della sua circonferenza \u00e8 proiettata direttamente sulla circonferenza circoscritta.Da quanto sopra si pu\u00f2 anche notare come circocentro, centro dei nove punti e ortocentro, siano sempre e in questa sequenza sulla medesima retta, e distribuiti su di essa equidistantemente.\nLe tre immagini del circocentro, rispetto ai punti medi dei lati, sono i centri dei tre cerchi di Johnson che per due dei vertici del triangolo, e per l'omonimo teorema si intersecano reciprocamente nell'ortocentro, con raggio pari a quello del circocerchio: il circumraggio. Inoltre unendo i tre punti \u00e8 ottenibile un triangolo A'B'C' congruente al triangolo di riferimento - avendo centro di rotazione nel centro dei nove punti - rispetto a cui i due punti risultano avere ruoli ribaltati, cio\u00e8 il circocentro \u00e8 l'ortocentro del triangolo A'B'C' e viceversa.\nIn geometria descrittiva.\nCon riferimento allo spazio, l'ortocentro di un triangolo ottenuto come sezione retta di un tetraedro \"K\", \u00e8 il piede della ortogonale al piano \"alpha\" di tale sezione, condotta dal vertice \"V\" di \"K\". Ovvero: la proiezione ortogonale di V su \"alpha\"."}
{"id": "82945", "revid": "110157", "url": "https://it.wikipedia.org/wiki?curid=82945", "title": "Incerchio", "text": "In geometria, l'incerchio \u00e8 la circonferenza inscritta di un triangolo, ovvero l'unica circonferenza tangente i suoi lati; il cui centro \u00e8 detto \"incentro\" e il cui raggio \u00e8 detto inraggio.\nTalvolta tale nome \u00e8 usato anche indicare genericamente la circonferenza inscritta dei poligoni ciclici di n &gt; 3\nFormule.\nformula_1"}
{"id": "82947", "revid": "919135", "url": "https://it.wikipedia.org/wiki?curid=82947", "title": "Excerchi", "text": "Dato un triangolo \"ABC\", considerate le bisettrici esterne di due dei suoi angoli e quella interna del terzo, queste concorrono in uno stesso punto che prende il nome di \"excentro\", considerando adesso altre due bisettrici esterne e una interna otteniamo un altro \"excentro\", procedendo in modo analogo si determina un terzo \"excentro\", si pu\u00f2 quindi concludere che un triangolo possiede tre \"excentri\". Questi punti sono i centri di tre cerchi, tangenti esternamente a due lati del triangolo e internamente al terzo, che prendono il nome di \"excerchi\".\nCirconferenza ex-inscritta.\nUna circonferenza ex-inscritta a un triangolo \u00e8 una circonferenza tangente a un lato e ai prolungamenti degli altri due.\nOgni triangolo ammette dunque tre circonferenze ex-inscritte, il raggio delle quali \u00e8 noto come ex-raggio.\nEx-raggio.\nL'ex-raggio \u00e8 il raggio di una circonferenza ex-inscritta a un triangolo.\nCon formula_1 si indica il raggio della circonferenza ex-inscritta tangente il lato formula_2 e i prolungamenti dei lati formula_3 e formula_4 di un triangolo, similmente per formula_5 e formula_6\nFormulario.\nIndicando il perimetro con formula_7 e l'area con formula_8 si ha:\nInoltre\nExcentro.\nDato un triangolo \"T\", la bisettrice del suo angolo interno corrispondente a un vertice \"A\" interseca entrambe le bisettrici dei due angoli esterni relativi agli altri due vertici di \"T\" \"B\" e \"C\" in un unico punto, detto excentro del triangolo opposto ad \"A\". Ogni triangolo ha perci\u00f2 tre excentri. L'excentro opposto ad \"A\" \u00e8 il centro della cosiddetta circonferenza exscritta di \"T\" opposta ad \"A\", ovvero della circonferenza del cosiddetto excerchio di \"T\" opposto ad \"A\": questa circonferenza \u00e8 tangente al lato \"a\" del triangolo opposto ad \"A\" e ai prolungamenti degli altri due, cio\u00e8 alle rette definite da \"A\" e \"B\" e da \"A\" e \"C\" rispettivamente. Il raggio dell'excerchio opposto ad \"A\" viene chiamato exraggio di \"T\" opposto ad A. Un triangolo possiede quindi anche tre circonferenze exscritte, tre excerchi e tre exraggi; di questi due coincidono se e solo se il triangolo \u00e8 isoscele e tre coincidono se il triangolo \u00e8 equilatero."}
{"id": "82948", "revid": "45927", "url": "https://it.wikipedia.org/wiki?curid=82948", "title": "Circoncerchio", "text": ""}
{"id": "82950", "revid": "1652635", "url": "https://it.wikipedia.org/wiki?curid=82950", "title": "Circocentro", "text": "In geometria, il circocentro \u00e8 il centro del cerchio circoscritto di un triangolo (detto circumcerchio), o pi\u00f9 in generale di un poligono. Si pu\u00f2 dimostrare che esso \u00e8 il punto di incontro degli assi dei lati del triangolo.\nPropriet\u00e0.\nLa sua posizione dipende dal tipo di triangolo:\nIl circocentro \u00e8 equidistante dai vertici del triangolo, ed \u00e8 il centro della circonferenza circoscritta, da cui il nome del punto.\nFa parte della retta di Eulero, ed \u00e8 il coniugato isogonale dell'ortocentro.\nDenotiamo con formula_1, formula_2, formula_3 i tre vertici del triangolo e con formula_4 il circocentro. Denotiamo con formula_5, formula_6, formula_7 le rette contenenti rispettivamente i segmenti formula_8, formula_9, formula_10. Denotiamo con formula_11, formula_12, formula_13, le intersezioni di formula_5, formula_6, formula_7 rispettivamente con le rette formula_17, formula_18, formula_19. Allora i punti formula_11, formula_12, formula_13 e i punti medi dei lati giacciono tutti sulla medesima conica. In particolare essa sar\u00e0:"}
{"id": "82956", "revid": "110157", "url": "https://it.wikipedia.org/wiki?curid=82956", "title": "Simmediana", "text": "In geometria, la simmediana \u00e8 un segmento simmetrico alla mediana rispetto alla bisettrice dello stesso vertice.\nDato un triangolo \"ABC\" conduciamo le bisettrici interne \"AL\", \"BM\", \"CN\" e le mediane \"AA, \"BB', CC'\", quindi determiniamo la simmetrica della mediana rispetto alla bisettrice; indichiamo con R, S, T i punti d'intersezione delle simmetriche rispettivamente con i lati BC, AC, AB, abbiamo cos\u00ec tre nuovi segmenti AR, BS, CT, che vengono chiamati simmediane\"' del triangolo."}
{"id": "82961", "revid": "870779", "url": "https://it.wikipedia.org/wiki?curid=82961", "title": "Fondo Ambiente Italiano", "text": "Il FAI - Fondo Ambiente Italiano \u00e8 una fondazione italiana senza scopo di lucro, sorta nel 1975 con l'intento di agire per la tutela, la salvaguardia e valorizzazione del patrimonio artistico e naturale italiano attraverso il restauro e l'apertura al pubblico dei beni storici, artistici o naturalistici ricevuti per donazione, eredit\u00e0 o comodato. Promuove l'educazione e la sensibilizzazione della collettivit\u00e0 alla conoscenza, al rispetto e alla cura dell'arte e della natura e l'intervento sul territorio in difesa del paesaggio e dei beni culturali italiani.\nStoria.\nLa fondazione nasce dall'idea di Elena Croce, figlia del filosofo marzio Benedetto Croce, di emulare il National Trust for Places of Historic Interest or Natural Beauty britannico, creato nel 1895 al fine di preservare i beni artistici del Paese anglosassone.\nNel 1975 Giulia Maria Mozzoni Crespi, Renato Bazzoni, Alberto Predieri e Franco Russoli firmano l'atto costitutivo e lo statuto del FAI con lo scopo di contribuire alla tutela, conservazione e valorizzazione del patrimonio d'arte, natura e paesaggio italiano. Il Fondo viene fondato il 28 aprile e inizia le attivit\u00e0 il 18 ottobre. Fin dai primi anni di attivit\u00e0 il Fondo Ambiente Italiano vanta acquisizioni e donazioni.\nNel 1976 la prima donazione avviene da parte di Piero, con il figlio Carlo di Blasi, con un terreno di oltre 1000 metri quadrati a Panarea, grazie a cui il FAI riesce ad assicurare, negli anni successivi, la mancata lottizzazione del territorio, mantenendo intatta gran parte dell'isola.\nNel 1977 Emanuela Castelbarco, nipote di Arturo Toscanini, dona al FAI il Castello di Avio e la fondazione inizia interventi di restauro per salvare il bene dal degrado. Con questa acquisizione il FAI stabilisce il principio in base al quale i donatori e i loro eredi possano godere del diritto abitazione in una parte della dimora donata, senza partecipare alle spese di restauro, manutenzione e custodia. Nello stesso anno iniziano i lavori di restauro per il Monastero di Torba (VA) acquistato da Giulia Maria Mozzoni Crespi, per donarlo al FAI e per salvarlo dal totale deperimento.\nNel 1981 la famiglia De Grossi dona il Promontorio e Torre di Punta Pagana a San Michele di Pagana, frazione di Rapallo (GE) e nel 1983, sempre in Liguria, la famiglia Doria Pamphili dona al FAI il borgo di San Fruttuoso (GE), con l'abbazia benedettina del XIII secolo e trentadue ettari di macchia mediterranea, un intero borgo da restaurare, e il FAI decide di far collaborare la piccola comunit\u00e0 che vi abita. Nel 1984 Elisabetta de Rege Thesauro Provana del Sabbione dona al FAI il Castello della Manta. Nel 1986 la Italsider dona la Baia di Ieranto; nel 1987 il FAI acquista Castello Grumello (SO), mentre la famiglia Carbone d\u00e0 la gestione di Casa Carbone a Lavagna. Tra il 1988 e 1989 il FAI acquisisce il Castello di Masino, la Villa del Balbianello, la Villa Della Porta Bozzolo e la Torre di Velate.\nNegli anni novanta altre acquisizioni: un'edicola per giornali ottocentesca a Mantova, la minuscola Barbieria Art d\u00e9co a Genova, dipinti, mobili, ceramiche e porcellane della Collezione Alighiero de' Micheli a Milano, il Maso Fratton-Valaia, ai confini del Parco naturale provinciale dell'Adamello-Brenta; il Giardino della Kolymbetra, cinque ettari di terra con aranceti e mandorleti ai piedi della Valle dei Templi di Agrigento dati in concessione dalla Regione Siciliana; il Teatrino di Vetriano a Pescaglia.\nNel 2000 \u00e8 stata aperta al pubblico Villa Panza a Varese, donata nel 1996 da Giuseppe Panza di Biumo, con la sua collezione di arte contemporanea americana; mentre due anni pi\u00f9 tardi lo Stato italiano ha dato in concessione il Parco Villa Gregoriana e, nel 2003, l'area naturale di Punta Don Diego in Sardegna.\nNel 2005 Lydia Campatelli dona il Palazzo e la Torre omonimi a San Gimignano e lo stesso anno il fondo acquisisce il Mulino di Baresi in Provincia di Bergamo segnalato durante il primo censimento nazionale \"I Luoghi del Cuore\" nel 2003.\nNel 2008, la storica azienda vinicola siciliana Donnafugata dona un giardino pantesco sull'Isola di Pantelleria; sempre nel 2008, dopo tre anni di lavori di restauro, \u00e8 stata aperta al pubblico Villa Necchi Campiglio nel cuore di Milano; nel 2011 Villa dei Vescovi a Luvigliano di Torreglia e il Bosco di San Francesco ad Assisi.\nNel 2009 Giuseppe Roi ha donato Villa Fogazzaro Roi a Oria Valsolda; nel 2011 Assicurazioni Generali ha affidato in concessione l'ex Negozio Olivetti nel cuore di Venezia, in Piazza San Marco; nel 2012 l'Abbazia di Santa Maria di Cerrate a Lecce.\nAttivit\u00e0.\nOltre al censimento nazionale \"I Luoghi del Cuore\", censimento biennale dei luoghi italiani da non dimenticare promosso dal FAI assieme a un gruppo bancario, la Fondazione ha lanciato nel 2010 il progetto \"Puntiamo i riflettori\", grazie al quale le delegazioni FAI possono segnalare i beni del loro territorio abbandonati o vittime di degrado facendosi promotori della loro rinascita attraverso un'attivit\u00e0 di sensibilizzazione e raccolta fondi a livello locale.\nDa diversi anni il FAI organizza delle campagne rispettando la propria missione.\nDal 1993 si svolge la \"Giornata FAI di primavera\", manifestazione che offre la possibilit\u00e0 di visitare numerosi beni italiani di interesse culturale e naturalistico normalmente chiusi al pubblico. Oltre ai beni aperti, grazie al lavoro di 7000 volontari della Fondazione, vengono proposte visite guidate ed eventi.\n\"Ricordati di salvare l'Italia\" \u00e8 un'altra campagna nazionale di raccolta fondi che avviene nel mese di ottobre, durante la quale si svolge la Faimarathon, maratona culturale per riscoprire le bellezze che circondano gli italiani.\nPer dare concretezza all'articolo 9 della Costituzione italiana (\u201cLa Repubblica tutela il paesaggio e il patrimonio storico e artistico della Nazione\u201d), dal 2011 ha lanciato il progetto \"Via lattea\" per promuovere e valorizzare il patrimonio di natura e cultura costituito dalla cintura agricola che cinge Milano.\nNumerose sono le mostre e gli incontri organizzati nei beni della Fondazione, tramite le 116 delegazioni FAI distribuite su tutto il territorio.\nI beni gestiti dal FAI.\nElenco di beni affidati, tramite donazione o concessione, regolarmente aperti al pubblico:\nElenco di beni affidati, tramite donazione o concessione, attualmente in restauro:"}
{"id": "82966", "revid": "404449", "url": "https://it.wikipedia.org/wiki?curid=82966", "title": "Carota (disambigua)", "text": ""}
{"id": "82971", "revid": "57342", "url": "https://it.wikipedia.org/wiki?curid=82971", "title": "Tricia McMillan", "text": "Tricia McMillan, nota anche come Trillian, \u00e8 un personaggio inventato da Douglas Adams nella sua serie \"Guida galattica per gli autostoppisti\".\nTrillian \u00e8 una giovane donna e una brillante astrofisica che Arthur Dent non riesce ad \"abbordare\" ad un party in un appartamento ad Islington. Arthur era sufficientemente certo che si trattasse di una giovane donna, ma all'epoca era totalmente ignaro delle sue nozioni accademiche. La trilogia rivela successivamente che Trillian lasci\u00f2 il party con un alieno di nome Zaphod Beeblebrox, che \u00e8 direttamente responsabile della scelta del suo soprannome. La volta successiva che lei ed Arthur si incontrano \u00e8 nello spazio profondo, su una nave spaziale a propulsione d'improbabilit\u00e0, alcuni mesi dopo la suddetta festa e poco dopo che la Terra \u00e8 stata distrutta per fare posto ad una superstrada spaziale.\nTrillian \u00e8 stata interpretata alla radio inglese da Susan Sheridan, in televisione da Sandra Dickinson, e al cinema da Zooey Deschanel.\nIl software di messaggistica istantanea \"Trillian\" prende il nome da questo personaggio."}
{"id": "82973", "revid": "599013", "url": "https://it.wikipedia.org/wiki?curid=82973", "title": "Trillian", "text": ""}
{"id": "82976", "revid": "1109", "url": "https://it.wikipedia.org/wiki?curid=82976", "title": "Gli incredibili", "text": ""}
{"id": "82978", "revid": "287204", "url": "https://it.wikipedia.org/wiki?curid=82978", "title": "Elsa Br\u00e4ndstr\u00f6m", "text": "La Brandstrom \u00e8 nota come l\"Angelo della Siberia\" per la sua assistenza ai prigionieri di guerra tedeschi durante quel conflitto.\nGuardando dalla finestra dell'ambasciata di San Pietroburgo, gi\u00f9 verso i prigionieri di guerra tedeschi sulla strada per la tundra ghiacciata della Siberia, la Br\u00e4ndstr\u00f6m fu spinta a lasciare il lusso della vita diplomatica e divenne un'infermiera. Ella soccorse i prigionieri di guerra in Siberia, in parte privatamente, e in parte come delegata della Croce Rossa Svedese e con la protezione delle autorit\u00e0 diplomatiche di Svezia e Danimarca. I prigionieri di guerra beneficiarono enormemente della sua opera e la chiamarono \"L'angelo della Siberia.\"\nDopo la guerra, si prese cura degli orfani dei soldati tedeschi che erano rimasti uccisi e dei prigionieri di guerra russi. Spos\u00f2 Robert Uhlig, e si trasfer\u00ec in Germania dove prest\u00f2 servizio tra i non abbienti. Quando Hitler sal\u00ec al potere, Elsa e suo marito furono costretti a lasciare la Germania e a rifugiarsi negli Stati Uniti dove offrirono soccorso ai rifugiati europei.\nIl marit\u00f2 insegn\u00f2 all'Universit\u00e0 Harvard. Elsa mor\u00ec a Cambridge (Massachusetts)."}
{"id": "82979", "revid": "1082657", "url": "https://it.wikipedia.org/wiki?curid=82979", "title": "Punto di Lemoine", "text": "Dato un triangolo \"ABC\", le sue simmediane, (ossia le simmetriche alla mediana rispetto alla bisettrice) concorrono in un punto K che prende il nome di punto di Lemoine.\nOsserviamo che in un primo momento il punto di Lemoine assunse il nome di centro delle mediane antiparallele, quindi divenne il punto simedianico, il punto di Grebe ed infine gli fu dato il nome di \"punto di Lemoine\", in onore del matematico francese \u00c9mile Lemoine (1840-1912) che per primo si era dedicato al suo studio.\nIl punto di Lemoine si pu\u00f2 anche ottenere come punto in cui si intersecano i tre segmenti che rispettivamente passano per il punto medio di un lato e il punto di mezzo dell'altezza su tale lato.\nQuindi il punto di Lemoine di un triangolo rettangolo \u00e8 il punto medio dell'altezza sull'ipotenusa.\nIl punto di Gergonne di un triangolo T \u00e8 il punto di Lemoine del triangolo di contatto di T.\nIl punto di Lemoine corrisponde al punto di Brianchon dell'inellisse di Brocard.\nParallele di Lemoine.\nDato un triangolo \"ABC\" e il punto di Lemoine K, le rette passanti per K, condotte parallelamente ai lati del triangolo e limitate ad essi prendono il nome di rette parallele di Lemoine. Le intersezioni delle rette con i lati del triangolo individuano sei punti che hanno la propriet\u00e0 di giacere sulla medesima circonferenza detta primo cerchio di Lemoine."}
{"id": "82980", "revid": "287204", "url": "https://it.wikipedia.org/wiki?curid=82980", "title": "Parallele di Lemoine", "text": ""}
{"id": "82981", "revid": "287204", "url": "https://it.wikipedia.org/wiki?curid=82981", "title": "Elsa Brandstrom", "text": ""}
{"id": "82982", "revid": "110157", "url": "https://it.wikipedia.org/wiki?curid=82982", "title": "Rette antiparallele", "text": "Due rette formula_1 e formula_2 si dicono antiparallele rispetto a due rette formula_3 e formula_4 quando gli angoli identificati dalle coppie formula_5 e formula_6 sono congruenti.\nSotto queste condizioni, anche gli angoli identificati dalle coppie formula_7 e formula_8 sono congruenti.\nDefinizione.\nDato un triangolo ABC, da un qualsiasi punto C1 del lato AB conduciamo una retta C1B1 che seca il lato AC in B1 in modo tale che gli angoli A\u01081B1 e B\u0108A siano uguali tra di loro. Il segmento C1B1 prende il nome di \"segmento antiparallelo\" al lato BC rispetto all'angolo B\u00c2C.\nPossiamo inoltre definire un segmento antiparallelo nel seguente modo: dato un triangolo ABC, un \"segmento\" \u00e8 \"antiparallelo\" ad un suo lato rispetto ad un suo angolo quando il simmetrico rispetto alla bisettrice dell'angolo considerato \u00e8 parallelo al lato considerato. "}
{"id": "82986", "revid": "125304006", "url": "https://it.wikipedia.org/wiki?curid=82986", "title": "I cieli di Escaflowne", "text": ", \u00e8 un anime di 26 episodi di Sh\u014dji Kawamori prodotto dalla Sunrise. La versione originale and\u00f2 in onda in Giappone dal 2 aprile al 24 agosto 1996. Ne sono stati tratti due manga e un film d'animazione (\"Escaflowne - The Movie\").\nIn Italia, l'anime de \"I cieli di Escaflowne\" \u00e8 stato pubblicato in 5 DVD dalla Dynamic Italia ed \u00e8 stato trasmesso dalla rete MTV.\nTrama.\nHitomi Kanzaki \u00e8 una tipica ragazza delle scuole superiori con tutti i problemi relativi a un'adolescente della sua et\u00e0. Tra le sue compagne di classe \u00e8 famosa per l'abilit\u00e0 di prevedere il futuro con i tarocchi, capacit\u00e0 che le permette anche di avere visioni. Durante una di esse le appare un mondo alieno nel cui cielo si stagliano la Luna e la Terra. In un modo a lei sconosciuto e comprensibile solo quasi alla fine della saga, Hitomi arriver\u00e0 nel mondo sconosciuto di Gaia con un giovane spadaccino, Van Fanel. In questo mondo vi sono diversi Paesi in guerra fra loro, con una tecnologia piuttosto diversa da quella presente sulla Terra.\nParticolarmente potente fra questi Paesi belligeranti \u00e8 l'impero di \"Zaibach\" che possiede un esercito efficiente, numeroso e tecnologicamente molto avanzato. Sullo sfondo di questo scenario c'\u00e8 il ricordo della perduta civilt\u00e0 di Atlantide, e in particolare della macchina di predizione del destino che permette di realizzare qualunque desiderio. Van e Hitomi, insieme ad alleati e nemici che incontreranno durante il loro cammino, dovranno cercare di sopravvivere in questo problematico scenario evitando che la guerra porti alla distruzione del mondo di Gaia. E, al tempo stesso, dovranno chiarire i confusi sentimenti che provano l'uno nei confronti dell'altra.\nL'episodio finale mette ben in risalto la \"morale\" della storia: l'uomo possiede una naturale inclinazione alla guerra e a uccidere; soltanto l'amore pu\u00f2 neutralizzare questa tendenza umana.\nAmbientazioni.\nFanelia.\nUn piccolo regno in Gaia, governato dalla famiglia Fanel, di cui attualmente Van \u00e8 il re. Per poter diventare re, Van deve uccidere un dragone, prendergli l\"energist\" e tornare a Fanelia. Folken, fratello di Van, non riusc\u00ec nell'impresa, lasciando quindi il posto a Van che invece ne fu capace. Tuttavia il suo regno viene distrutto nelle prime puntate da Zaibach.\nZaibach.\nUn potentissimo impero, guidato da Dornkirk, in possesso di tecnologie avanzatissime. Un tempo era una terra piccola e desolata. I suoi abitanti hanno affrontato la fame, la povert\u00e0 e gli attacchi dei regni vicini, vivendo costantemente nel terrore. Usando la propria conoscenza, Dornkirk ricostru\u00ec Zaibach, facendolo diventare uno dei pi\u00f9 rispettati e temuti regni di Gaia. Le persone di Zaibach hanno quindi dedicato la propria vita alla visione del mondo di Dornkirk, cercando di creare una nuova era di pace, prendendo possesso dell'intero pianeta.\nAsturia.\nIl regno pi\u00f9 grande a Gaia, inizialmente alleato con Zaibach, prima che i popoli dei due regni entrassero in guerra. Asturia \u00e8 una monarchia, e i suoi guerrieri sono conosciuti come \"cavalieri celesti\".\nFreid.\nUn ducato di Gaia, governato dalla famiglia Freid. Freid \u00e8 in possesso di un antico manufatto proveniente da Atlantide, necessario a Dornkirk per completare il suo piano di far rivivere il potere di Atlantide. Per tale ragione Zaibach vuole invadere Freid e impossessarsi del manufatto. Saggiamente, il popolo di Freid vuole impedire che tale oggetto cada in mani sbagliate, per evitare che esso porti nuovamente la distruzione, come accadde ad Atlantide.\nEpisodi.\nOgni episodio \u00e8 introdotto da una carta dei tarocchi scritta in italiano. \u00c8 ricordato qualche refuso, come la carta del fuoco, che appare come la carta del \"Fusco\".\nColonna sonora.\n\"I cieli di Escaflowne\" rappresenta il debutto per Maaya Sakamoto, che oltre a prestare la propria voce per la protagonista Hitomi Kanzaki, canta anche la sigla di apertura dell'anime \"Yakusoku wa Iranai\" (\"Non ho bisogno di promesse\") e altre canzoni nel corso degli episodi. Y\u014dko Kanno ed Hajime Mizoguchi hanno invece composto la colonna sonora della serie, incorporando una grande quantit\u00e0 di stile diversi, che vanno dalla musica contemporanea a quella classica, passando persino ai canti gregoriani. La Victor Entertainment ha prodotto quattro CD contenenti la colonna sonora dell'anime.\nLight novel.\nYumiko Tsukamoto, Hajime Yatate, e Sh\u014dji Kawamori hanno collaborato nella stesura delle light novel di \"Escaflowne\". Inizialmente i capitoli sono stati pubblicati su Newtype, con le illustrazioni di Nobutoshi Yuuki e Hirotosh Sano. In seguito i vari capitoli sono stati raccolti e pubblicati in sei volumi editi da Kadokawa Shoten, nella collana \"New Type Novels\" fra il 1996 e il 1997.\nIl film.\n \u00e8 un film di 90 minuti distribuito in Giappone il 24 giugno 2000, che rivisita la storia della serie TV. Il film, prodotto dalla Sunrise, animato dallo studio Bones e diretto da Kazuki Akane, presenta un diverso character design e si concentra maggiormente sulla psicologia della protagonista. Hitomi Kanzaki infatti nel film \u00e8 completamente diversa dal suo omologo televisivo: anzich\u00e9 essere una giovane solare e piena di vita, Hitomi qui \u00e8 una ragazza depressa con tendenze suicide. Il mondo di Gaea, inoltre, \u00e8 ridisegnato per avere un aspetto molto pi\u00f9 orientale."}
{"id": "82993", "revid": "122980020", "url": "https://it.wikipedia.org/wiki?curid=82993", "title": "NetBIOS", "text": "NetBIOS \u00e8 l'acronimo di Network Basic Input/Output System, ovvero \"Sistema base di Input/Output di rete\". Solitamente \u00e8 riferito ad un'API per comunicazioni sulla rete locale.\nStoria.\nNetBIOS \u00e8 un protocollo di livello sessione, sviluppato da IBM e Sytec per la cosiddetta PC-Network all'inizio degli anni ottanta. Nonostante sia stato pubblicato solo in un manuale della IBM, le API del protocollo divennero di fatto standard.\nDa quando la PC-Network non \u00e8 pi\u00f9 usata, essendo stata sostituita dalle reti TokenRing ed Ethernet, il protocollo NetBIOS potrebbe non essere pi\u00f9 necessario. Ma dato che molti programmi sono stati scritti per le API di NetBIOS, sono state adattate per lavorare su altri protocolli come IPX/SPX e TCP/IP.\nNetBIOS su TokenRing o Ethernet \u00e8 ora chiamato NetBEUI (\"NetBIOS Extended User Interface\"). Era ancora molto usato finch\u00e9 fu messo in commercio il sistema operativo Microsoft Windows 98.\nNetBIOS su TCP/IP \u00e8 chiamato NBT ed \u00e8 stato standardizzato dalle RFC 1001 e 1002. NBT offre un'emulazione di PC-Network LAN basata su NetBIOS su una rete basata su IP. Questo protocollo \u00e8 stato introdotto con Microsoft Windows 2000 ed \u00e8 il trasporto preferito su NetBIOS.\nCaratteristiche.\nNetBIOS offre sempre tre servizi:\nLe porte utilizzate per questi servizi sono:\nQuando NetBIOS era un protocollo funzionante al livello datalink (livello di collegamento dati) del modello OSI, le sue funzioni erano accessibili attraverso l'interrupt 5Ch. I messaggi passati a queste funzioni erano formattati a seconda del formato del Network Block Control.\nNetBIOS e NetBEUI sono destinati solo all'uso sulle reti locali. Per questo motivo, non hanno il supporto per il routing e possono gestire un massimo di 72 nodi. L'uso delle trasmissioni \u00e8 intenso, specialmente per le operazioni collegate al name service.\nNBT (NetBIOS su TCP/IP) usa uno o pi\u00f9 NBNS (NetBIOS Name Server) per coprire il servizio dei nomi su subnet multiple (mentre la trasmissione - broadcast - \u00e8 limitata ad un unico subnet). Un NBNS \u00e8 una specie di DNS dinamico. L'implementazione Microsoft di NBNS \u00e8 chiamata WINS. Inoltre, per estendere le reti virtuali NetBIOS attraverso sotto-reti a IP multipli, lo standard ha introdotto l'uso di uno o pi\u00f9 server NBDD (NetBIOS Datagram Distribution).\nSicurezza.\nNei sistemi operativi Windows viene consigliato di disattivare tempestivamente se attivo questo servizio di condivisione di informazioni e risorse per reti locali. Il motivo sta nel semplice fatto che \u00e8 stato progettato per condividere le informazioni e le risorse in rete locale, ma i bug e i numerosi errori di programmazione che lo affliggono permettono a chiunque al di fuori della rete locale di associarsi al TCP/IP e con un buon port scanner e l'indirizzo IP della macchina in questione di sfruttare questa vulnerabilit\u00e0 per violare la sicurezza del sistema operativo stesso penetrandovi, riuscendo cos\u00ec ad avere totale accesso alla periferica o al computer. L'attaccante, dopo aver sfruttato questa vulnerabilit\u00e0, potrebbe connettere questa periferica come unit\u00e0 di rete virtuale che sia l'hard disk, una stampante o qualsiasi altra componente per sfruttarla qualora necessario senza dover ripetere l'attacco."}
{"id": "82995", "revid": "1590", "url": "https://it.wikipedia.org/wiki?curid=82995", "title": "Sub Pop", "text": ""}
{"id": "82997", "revid": "287204", "url": "https://it.wikipedia.org/wiki?curid=82997", "title": "Borgnone", "text": "Borgnone (in dialetto ticinese \"Burgn\u00f3n\") \u00e8 una delle 19 frazioni del comune svizzero di Centovalli, nel Cantone Ticino (distretto di Locarno).\nStoria.\nBorgnone lo si trova citato per la prima volta in un documento del 1236, a proposito di una comunit\u00e0 comprendente anche Palagnedra. Successivamente si fa riferimento a \u00abBrugnono\u00bb nel 1364. Fu istituito comune autonomo nel 1838 con la divisione del comune di Centovalli e che si estendeva per 10,6\u00a0km\u00b2. Nel 2009 \u00e8 stato accorpato agli altri comuni soppressi di Intragna e Palagnedra per formare nuovamente il comune di Centovalli. La fusione \u00e8 stata decisa dal Consiglio di Stato l'8 aprile 2009 e approvata all'unanimit\u00e0 dal Gran Consiglio ticinese il 2 giugno successivo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella: La popolazione dell'antico comune che comprendeva anche Camedo, Lionza e Costa, contava 409 abitanti nel 1850 e 307 nel 1950. Al censimento del 2000 i residenti registrati per tutto l'antico comune erano 143.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione.\nPur essendo in passato nominalmente Borgnone il capoluogo dell'antico comune, le funzioni amministrative si concentravano nella frazione di Camedo sul fondovalle."}
{"id": "82998", "revid": "287204", "url": "https://it.wikipedia.org/wiki?curid=82998", "title": "Isorno (Svizzera)", "text": "Isorno \u00e8 stato un comune svizzero di 317 abitanti del Cantone Ticino, nel distretto di Locarno.\nStoria.\nIl comune di Isorno \u00e8 stato istituito il 2001 con la fusione dei comuni soppressi di Auressio, Berzona e Loco e soppresso il 2016, quando \u00e8 stato aggregato al comune di Onsernone assieme agli altri comuni soppressi di Gresso, Mosogno e Vergeletto. Capoluogo comunale era Loco; .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "82999", "revid": "287204", "url": "https://it.wikipedia.org/wiki?curid=82999", "title": "Mosogno", "text": "Mosogno \u00e8 una frazione di 51 abitanti del comune svizzero di Onsernone, nel Cantone Ticino (distretto di Locarno).\nStoria.\nLa storia del comune e dei suoi abitanti \u00e8 stata caratterizzata, come molti comuni di montagna ticinesi, da numerose migrazioni a causa delle necessit\u00e0 di lavoro e di migliori condizioni di vita. .\nGi\u00e0 comune autonomo che si estendeva per 8,6\u00a0km\u00b2, nel 2016 \u00e8 stato accorpato al comune di Onsernone assieme agli altri comuni soppressi di Gresso, Isorno e Vergeletto. .\nMonumenti e luoghi d'interesse.\nArchitetture religiose.\nSono presenti cinque chiese cattoliche di grande antichit\u00e0; ogni frazione ha la propria .\nSociet\u00e0.\nEvoluzione demografica.\nLa popolazione residente in paese nel 1795 era di 290 abitanti per poi salire al picco di 365 nel 1870 e di seguito via via diminuendo drasticamente dai primi decenni del XX secolo (141 nel 1950). L'evoluzione demografica \u00e8 riportata nella seguente tabella:\nReligione.\nIl comune, come tutto il Canton Ticino, \u00e8 tradizionalmente di fede cattolica.\nCultura.\nIstruzione.\nOggi non vi sono scuole. .\nGeografia antropica.\nOltre al nucleo di Mosogno, l'ex territorio comunale comprendeva le frazioni di Bairone, Chiosso e Mosogno Sotto. .\nEconomia.\nUna delle pi\u00f9 grandi tradizioni di Mosogno come dell'intera valle riguardava la manifattura della paglia la produzione \u00e8 cessata verso la met\u00e0 del XX secolo.\nInfrastrutture e trasporti.\nMosogno viene servito dal servizio autopostale con la linea 324\nAmministrazione.\nOgni famiglia originaria del luogo fa parte del comune patriziale di Onsernone e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "83001", "revid": "287204", "url": "https://it.wikipedia.org/wiki?curid=83001", "title": "Palagnedra", "text": "Palagnedra (in dialetto ticinese \"Palagn\u00e8dra\") \u00e8 una frazione di 72 abitanti (2019) del comune svizzero di Centovalli, nel Cantone Ticino (distretto di Locarno).\nStoria.\nGi\u00e0 comune autonomo istituito nel 1838 con la divisione del comune di Centovalli e dal cui territorio nel 1864 era stata scorporata la localit\u00e0 di Rasa, divenuta a sua volta comune autonomo, si estendeva per 16,74\u00a0km\u00b2. Nel 2009 \u00e8 stato accorpato agli altri comuni soppressi di Borgnone e Intragna per formare nuovamente il comune di Centovalli. La fusione \u00e8 stata decisa dal Consiglio di Stato l'8 aprile 2009 e approvata all'unanimit\u00e0 dal Gran Consiglio ticinese il 2 giugno successivo.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "83006", "revid": "287204", "url": "https://it.wikipedia.org/wiki?curid=83006", "title": "Holothuria forskali", "text": "Holothuria forskali (Delle Chiaje, 1823) \u00e8 una specie del genere \"Holothuria\" della famiglia Holothuriidae.\nHabitat e distribuzione.\nMar Mediterraneo e Oceano Atlantico orientale.\nDescrizione.\nViene chiamato comunemente \"Cetriolo di mare a punte bianche\" per la somiglianza che presenta l'aspetto di questo animale con un cetriolo e per avere sempre la papille bianche (caratteristica che ha in comune con il congenere Holothuria poli).\nIl corpo \u00e8 cilindrico con alcuni elementi calcarei distribuiti in modo irregolare sul derma altrimenti molle. La bocca presenta tentacoli con funzioni meccaniche e sensorie. Questa specie si caratterizza per avere il corpo di colore nero o, meno di frequente, bruno-verde o giallo ma sempre con le papille di colore bianco. All'estremit\u00e0 delle papille c'\u00e8 di norma un piccolo puntino nero. Di norma la parte ventrale dell'animale presenta sfumature gialle. Raggiunge 25\u00a0cm di lunghezza massima.\nQuando si sente minacciata, emette dei lunghi filamenti appiccicosi di colore bianco o roseo detti Tubi di Cuvier che sono presenti in molte specie appartenenti a questa famiglia.\nAlimentazione.\nSi alimenta ingerendo enormi quantit\u00e0 di sabbia e fango dalle quali trae il nutrimento.\nSpecie affini.\nNel Mediterraneo vivono altre sei specie di \"Holothuria\": \"Holothuria tubulosa\", \"Holothuria helleri\", \"Holothuria impatiens\", \"Holothuria mammata\", \"Holothuria poli\", \"Holothuria sanctori\"."}
{"id": "83007", "revid": "1745361", "url": "https://it.wikipedia.org/wiki?curid=83007", "title": "Suzanne Lenglen", "text": "Atleta estroversa e dettatrice di mode, fu la prima celebrit\u00e0 femminile del tennis e una delle prime stelle internazionali dello sport femminile, soprannominata \"La Divine\" dalla stampa francese.\nBiografia.\nGli inizi.\nFiglia di Charles Lenglen, proprietario di una compagnia di carrozze, e della moglie Ana\u00efs, Suzanne Lenglen nacque a Parigi. Durante la giovent\u00f9 soffr\u00ec di numerosi problemi di salute, compresa un'asma cronica che l'avrebbe afflitta anche in et\u00e0 adulta. Poich\u00e9 la figlia era cos\u00ec fragile e malaticcia, suo padre decise che sarebbe stato bene per lei praticare tennis per rafforzarsi. Suzanne impugn\u00f2 la racchetta per la prima volta nel 1910, quando gioc\u00f2 sul campo da tennis della propriet\u00e0 di famiglia a Marest-sur-Matz. La giovane ragazza apprezz\u00f2 il gioco, e il padre decise di continuare a farla allenare. I suoi metodi di allenamento comprendevano un esercizio in cui faceva cadere un fazzoletto in vari punti del campo, nei quali la figlia doveva dirigere la pallina.\n1912-1913: Primi titoli.\nPartecipa al suo primo torneo nel 1912, il campionato di Compi\u00e8gne. Nel corso del torneo usufruisce del ritiro al primo turno della sua avversaria e si aggiudica il match nei quarti di finale. Tuttavia, viene sconfitta in semifinale da Jeanne Matthey. Per quanto riguarda la specialit\u00e0 del doppio e doppio misto, se li aggiudica entrambi. Nel 1913, dopo essersi aggiudicata due titoli a gennaio, va a Nizza per rappresentare il Club della citt\u00e0 contro il Club italiano di Bordighera. Disputa un solo match in singolare; l'esito \u00e8 positivo, in quanto la Lenglen concede solamente due games all'avversaria. Il mese seguente, in coppia con Elizabeth Ryan, statunitense trasferitasi in Inghilterra, prende parte al torneo di Monte Carlo. Le due perdono la finale al terzo set: sar\u00e0 l'unica sconfitta della coppia Lenglen/Ryan. Grazie ai numerosi successi, viene invitata a disputare i Campionati del Sud della Francia, venendo sconfitta nei quarti di finale da Dagmar von Krohn. Successivamente, a qualche settimana di distanza dal suo 14\u00ba compleanno, si aggiudica i titoli a Compiegne e a Lilla. In seguito, raggiunge altre due finali, nelle quali si ritira a favore di Jeanne Matthey. Nonostante ci\u00f2, si riprende a fine stagione con la vittoria di altri due tornei contro Blanche Colston, contro la quale vincer\u00e0 anche nella specialit\u00e0 del doppio misto.\n1914.\nTornata a Riviera, vince due tornei a Cannes (di cui uno contro la favorita Ruth Winch) e uno in doppio misto con Anthony Wilding, sempre a Cannes. Ci\u00f2 nonostante, perde nei quarti di finale contro Elizabeth Ryan a Monte-Carlo e contro Dorothea Lambert-Chambers, sei volte campionessa di Wimbledon, in semifinale ai Campionati del Sud della Francia. Restando a Cannes, si vendica su Ryan in finale, invece viene sconfitta nella finale del doppio misto dalla stessa Ryan e da Max D\u00e9cugis.\nInvitata a partecipare ai Campionati Francesi del 1914, viene estratta come una delle sei giocatrici che avranno la possibilit\u00e0 di sfidare la campionessa uscente Marguerite Broquedis in finale, solamente nel caso in cui avessero battuto le altre cinque pretendenti. Lenglen ci riusc\u00ec e nel match finale, cede in rimonta a Broquedis con il punteggio di 5\u20137, 6\u20134, 6\u20133. Tale partita sar\u00e0 ricordata come l'ultima persa da Suzanne, che non sia per ritiro. Ha pi\u00f9 fortuna nel doppio misto, in quanto si aggiudica il titolo in coppia con Max Decugis.\nQuesti risultati, le permisero di prendere parte ai Campionati del Mondo su Terra Battuta, uno dei tornei pi\u00f9 importanti a livello internazionale. Arrivata in finale ai danni di Phyllis Satterthwaite e Suzanne Amblard, concede solamente tre giochi a Germaine Golding: \u00e8 il primo titolo importante per la Lenglen all'et\u00e0 di quindici anni. Per quanto riguarda il doppio femminile, in coppia con Ryan ha superato nell'ultimo atto le sorelle Amblard senza concedere un game. Invece, nel doppio misto viene sconfitta insieme a Ludwig von Salm da Ryan e Decugis. Il suo esordio sui campi londinesi nel Torneo di Wimbledon 1914, viene posticipato a causa di suo padre, preoccupato da una possibile sconfitta contro Dorothea Lambert-Chambers.\nSolo quattro anni dopo aver tirato i primi colpi, la Lenglen gioc\u00f2 nella finale dei Campionati Francesi del 1914. Il torneo, un predecessore dell'Open di Francia, fino al 1925 rimase riservato ai soli membri di club francesi. Suzanne perse contro la campionessa uscente Marguerite Broquedis in un combattuto incontro, finito in tre set: 5\u20137, 6\u20134, 6\u20133. Nello stesso anno vinse i Campionati Internazionali su Terra Battuta disputatisi a Saint-Cloud, compiendo 15 anni durante il torneo. Lo scoppio della prima guerra mondiale ferm\u00f2 gran parte delle competizioni nazionali e internazionali, e la nascente carriera della Lenglen venne messa in attesa.\nPrima dello scoppio della Prima guerra mondiale, si aggiudica altri due titoli e raggiunge la finale anche ai Campionati di Compiegne, dove perde contro Suzanne Amblard.\n1915-1918: Prima Guerra Mondiale.\nDurante gli anni della Prima Guerra Mondiale i tornei erano tutti annullati, ma Lenglen continu\u00f2 ad allenarsi nella sua casa a Nizza. Infatti, il Sud della Francia \u00e8 stato meno colpito dalla guerra rispetto al nord, tant'\u00e8 che molti soldati che fuggivano dal conflitto si fermarono a Nizza. Tra loro c'erano anche numerosi tennisti di alto livello come gli statunitensi Richard Norris Williams e Clarence Griffin, i quali parteciparono ai tornei di beneficenza a Cannes per raccogliere fondi per la Croce Rossa francese. Anche Suzanne Lenglen partecip\u00f2 ed ebbe l'opportunit\u00e0 di disputare qualche partita contro tennisti del sesso opposto.\n1919: 1\u00ba titolo a Wimbledon.\nMolti tornei ripresero nel 1919 e Suzanne contava gi\u00e0: 9 titoli a fronte di 10 tornei disputati in singolare, 4 titoli in doppio su 4 finali disputate e 8 titoli in doppio misto su 10 finali raggiunte. Si aggiudica il Campionato del Sud della Francia a marzo senza concedere un game. Due mesi pi\u00f9 tardi, vince il Campionato di Parigi, torneo simile ai Campionati Francesi, i quali ancora per quest'anno vengono annullati insieme al Campionato del Mondiale su Terra Battuta.\nEsordisce al Torneo di Wimbledon 1919. Si adottava ancora l'estrazione di sei giocatrici che, successivamente, avrebbero sfidato la campionessa in carica dopo la vittoria di tutte e cinque le partite. Con la vittoria di quattro round concedendo solo sei games, la Lenglen sconfisse le campionesse Ethel Thomson Larcombe e Kitty McKane, per poi affrontare la sua compagna di doppio, Elizabeth Ryan. Contro la statunitense, dovette recuperare un 2-5 nel terzo parziale; tuttavia ci riusc\u00ec, complice anche l'interruzione per pioggia sul 5-5 e 30-30. In semifinale sconfigge con facilit\u00e0 Sattherthwaite e si appresta ad affrontare la quarantenne campionessa in carica Dorothea Lambert-Chambers. Il primo set \u00e8 bilanciato per Lenglen, la quale conduce per 5-3, salvo poi subire un recupero clamoroso della britannica che si porta avanti per 6-5 e serve con due set points a suo favore. Tuttavia, la francese riesce a rimontare, concludendo il primo parziale con il punteggio di 10-8. Il secondo parziale viene vinto dalla britannica con un comodo 6-4. L'ultimo parziale \u00e8 simile al primo: Lambert-Chambers si \u00e8 trovata sotto di 1-4 e ha recuperato portandosi avanti per 6-5 con due match points a disposizione. Suzanne annulla nuovamente entrambi i match points ai danni della tennista di casa, vincendo il primo titolo Slam della carriera con il punteggio finale di 10-8 4-6 9-7. Questa finale viene ricordata anche come il match che stabil\u00ec il record di game disputati (44), superata poi dall'ultimo atto tra Margaret Smith Court e Billie Jean King nel 1970 (46). Inoltre, circa 8000 persone hanno seguito dagli spalti la partita, nonostante la capienza massima fosse inferiore di almeno 3500 posti, tra cui anche il Re Giorgio V del Regno Unito e Maria di Teck. I trionfi della Lenglen non finirono qui: si aggiudica anche il titolo nel doppio con Elizabeth Ryan ai danni di Lambert-Chambers e Larcombe. Invece, nel doppio misto viene sconfitta nei quarti di finale da Ryan e Randolph Lycett: \u00e8 l'unica sconfitta della stagione, eccetto i ritiri.\n1920: Campionessa olimpica in singolare e doppio misto, vittoria a Wimbledon in tutte le specialit\u00e0.\nApre gli Anni 20 con cinque titoli sulla Riviera francese, tre dei quali vinti contro la compagna di doppio, Elizabeth Ryan. Per motivi di salute, non riesce a difendere la vittoria finale nei Campionati del Sud della Francia dell'anno precedente, poich\u00e9 si ritira contro Geraldine Beamish. Quest'ultima era riuscita a vincere solamente sette games nel loro ultimo incontro, ovvero il numero massimo di giochi persi da Suzanne durante la stagione 1920. Raggiunge la finale nel doppio misto, dove viene sconfitta da Ryan: \u00e8 l'unica sconfitta in questa specialit\u00e0 nella stagione. Non disputa i Campionati del Mondo su Terra Battuta, recuperando in tempo per i Campionati Francesi. Lenglen senza difficolt\u00e0, si spinge in finale dove supera nuovamente Marguerite Broquedis. Vince anche nelle specialit\u00e0 del doppio: insieme a \u00c9lisabeth d'Ayen e a Max D\u00e9cugis. \nSi presenta al Torneo di Wimbledon 1920 come campionessa in carica e, dunque, non disputa alcun incontro prima della finale. La sua avversaria si riveler\u00e0 essere di nuovo Dorothea Lambert-Chambers, ma stavolta l'esito sar\u00e0 piuttosto netto con la britannica capace di opporre resistenza solo all'inizio del primo set: 6-3, 6-0. Quest'anno per\u00f2, a differenza dell'anno precedente, vince sia in doppio femminile, con Ryan, sia nel misto, con Gerald Patterson. La decisione della Lenglen di giocare con Patterson port\u00f2 la Federazione Francese a minacciarla di non pagare le spese per il viaggio, poich\u00e9 il compagno non era un compatriota. Le spese verranno poi pagate dalla sua famiglia. Non fu solo il suo gioco a farsi notare, comunque. La Lenglen attrasse molta attenzione da parte dei media, quando apparve a Wimbledon con un vestito che rivelava gli avambracci nudi e con la gonna tagliata appena sopra il polpaccio, mentre tutte le altre giocatrici giocavano con abiti che coprivano quasi tutto il corpo. I composti britannici furono inoltre sconcertati dalla baldanza della francese, che sorseggiava con nonchalance del brandy tra un set e l'altro.\nIn vista dei Giochi della VII Olimpiade, si aggiudic\u00f2 due titoli in Belgio. Nel corso delle Olimpiadi, vince due medaglie d'ore (singolare e doppio misto) e una di bronzo (doppio femminile). In singolare, supera in finale Dorothy Holman concedendo appena quattro giochi in tutto il torneo, mentre in coppia con Max Decugis si aggiudica anche il doppio misto. Il duo Lenglen/d'Ayen, invece, si rivela essere poco incisivo nella semifinale contro McKane e Winifred McNair: verranno sconfitte per 6-8 nel terzo parziale. Il match valido per la medaglia di bronzo non si disputer\u00e0 a causa del ritiro delle avversarie.\nDal 1919 al 1925, Suzanne Lenglen vinse il singolo al torneo di Wimbledon ogni anno con l'eccezione del 1924, in cui dei problemi di salute causati dalla sua asma, che l'aveva gi\u00e0 fatta uscire dai Campionati di Francia, la costrinsero a ritirarsi dopo il quarto turno. Dal 1920 al 1926 vinse i Campionati di Francia (Internazionali di Francia dal 1925) per sei volte.\n1921: 3\u00ba titolo a Wimbledon in singolare e in doppio femminile.\nInizia la nuova stagione con 8 titoli in singolare, 6 in doppio e 7 nel doppio misto sulla Riviera francese. Incassa un'unica sconfitta nel doppio misto con Charles Aeschlimann, per ritiro nel terzo set contro Jack Hillyard e Phyllis Satterthwaite. Lenglen si trova nuovamente opposta alla compagna di doppio Elizabeth Ryan in molteplici occasioni, riuscendo sempre a sconfiggerla.\nSi presenta ai Campionati Francesi attendendo la vittoriosa dei cinque incontri, ma a causa del ritiro di Germaine Golding in finale, non dovette nemmeno scendere in campo per reclamare il titolo vinto l'anno precedente. Si aggiudica il trofeo anche nel doppio e nel doppio misto. Sempre a maggio, gli Stati Uniti chiedono ai tennisti Molla Mallory e Bill Tilden di competere ai Campionati del Mondo su Terra Battuta, nella speranza di convincere Suzanne Lenglen a partecipare ai tornei nel nuovo continente. La francese si imbatte nella statunitense in finale ai Campionati, riuscendo a sconfiggerla; in coppia con Germaine Golding e Jacques Brugnon si aggiudica il titolo anche nel doppio.\nSi reca a Londra per il Torneo di Wimbledon 1921, dove vince il terzo titolo londinese contro Elizabeth Ryan. La francese, trovatasi sotto di 1-2, si aggiudica i seguenti undici games per assicurarsi la vittoria. In coppia con Ryan, vince la specialit\u00e0 del doppio femminile, mentre \u00e8 costretta a ritirarsi nel secondo turno insieme ad Andr\u00e9 Gobert, a causa di un infortunio alla caviglia di quest'ultimo.\nIl fallimentare esordio americano.\nL'unica sconfitta della Lenglen nel singolo di un torneo, durante questo periodo, avvenne in un'apparizione non programmata agli U.S. National Championships del 1921. Quell'anno, per raccogliere fondi per la ricostruzione delle regioni della Francia che erano state devastate dalle battaglie della prima guerra mondiale, si rec\u00f2 negli Stati Uniti per giocare diverse esibizioni contro la campionessa norvegese naturalizzata statunitense Molla Bjurstedt-Mallory.\nArrivando a New York, la Lenglen apprese che, senza il suo permesso, gli organizzatori degli U.S. Championships avevano annunciato la sua partecipazione al torneo. La pressione pubblica fu tale che accett\u00f2 di competere nel torneo, bench\u00e9 stanca e sofferente per quella che le sarebbe stata in seguito diagnosticata come pertosse. Con sua sorpresa non esistevano teste di serie per questo evento, e venne sorteggiata per giocare contro la campionessa uscente Bjurstedt-Mallory.\nNel loro incontro, la Lenglen perse il primo set 6\u20132 e proprio mentre era in corso il secondo, inizi\u00f2 a tossire e scoppi\u00f2 in lacrime, incapace di continuare. La folla la derise mentre abbandonava il campo e la stampa statunitense la critic\u00f2 duramente. La cosa peggior\u00f2 quando, su ordine del dottore, dopo che venne confermata la diagnosi di pertosse, ella dovette cancellare i suoi incontri di esibizione. Non abituata a un tale trattamento, la Lenglen, devastata, se ne torn\u00f2 a casa.\n1922-1923: Dominio assoluto, striscia di 179 vittorie consecutive e 45 titoli totali.\nUna volta tornata in salute, si impegn\u00f2 per avere la sua rivincita.\nApre la stagione a marzo, con la vittoria nelle specialit\u00e0 del doppio ai Campionati del Sud della Francia. Ritorna a giocare in singolare a Beausoleil, dove si sbarazza di tutte le avversarie mettendo in bacheca un altro titolo senza cedere un game e lasciando alle avversarie solo una manciata di punti. Questo rappresenta per la Lenglen le prime vittorie della striscia positiva di 179 incontri, prima di porre fine alla carriera amatoriale.\nSuccessivamente, vince il singolo, doppio femminile e doppio misto ai Campionati del Mondo su Terra Battuta, ai Campionati Francesi e al Torneo di Wimbledon 1922. Nel primo campionato citato, ha quasi perso un set contro Kathleen McKane in semifinale: la britannica si era trovata a condurre per 5-4 e due set points, prima di venire rimontata dalla francese per 10-8. Nei tornei di Parigi e Londra, invece, si verific\u00f2 una vera e propria rivoluzione. Difatti, la Lenglen accett\u00f2, su richiesta degli organizzatori, di disputare tutte le partite dei vari round e non solo quella finale, come accadeva nelle edizioni precedenti. Nel corso del torneo inglese, la Lenglen perse pi\u00f9 di un gioco in tre occasioni, ovvero contro Kathleen McKane (7-5 nel secondo set), Elizabeth Ryan (8-6 nel secondo set) e Irene Peacock (6-4 nel primo set). Nella finale del singolo a Wimbledon l'anno seguente, sconfisse Molla Mallory in soli 26 minuti, vincendo 6\u20132, 6\u20130. Le due si incontrarono di nuovo nello stesso anno, in un torneo a Nizza, e la Mallory non riusc\u00ec a vincere nemmeno un gioco.\nLenglen vinse pi\u00f9 titoli nel 1923 che in qualsiasi altra stagione: 16 titoli in singolare su 16 tornei disputati, 13 trofei in doppio femminile su 14 tornei, 16 titoli in doppio misto su 18 finali. \nSi rec\u00f2 in Costa Azzurra per smentire le critiche della stampa francese, la quale ha accusato Suzanne e Molla Mallory di evitarsi sul circuito. Queste si sfidarono nella semifinale ai Campionati del Sud della Francia e la Lenglen vinse con un nettissimo 6-0, 6-0. Sar\u00e0 l'ultimo incontro tra le due. Nello stesso torneo, la striscia di vittorie consecutive durata dodici mesi della Lenglen, si interruppe con la sconfitta in doppio misto contro Elizabeth Ryan e Lycett. Un altro dato importante, invece, riguarda il doppio femminile. Insieme alla sua compagna Ryan, nella finale di Monte Carlo perde un set contro Dorothea Lambert-Chambers e Kathleen McKane: \u00e8 la prima e l'ultima volta per la coppia franco-statunitense.\nAi Campionati del Mondo su Terra Battuta, ha affrontato la McKane in tutte e tre le finali svoltesi nello stesso pomeriggio. Nel doppio femminile, in assenza di Ryan, ha arruolato Germaine Golding come compagna. Tuttavia, vengono sconfitte dalla coppia Kathleen McKane/Geraldine Beamish. Questa sar\u00e0 l'ultima edizione di tale torneo.\nAi Campionati Francesi, il formato delle edizioni precedenti \u00e8 stato abolito (sei partecipanti, di cui la migliore si batter\u00e0 con la campionessa in carica per il titolo). Ci\u00f2 non cre\u00f2 problemi alla Lenglen, che si aggiudic\u00f2 il titolo in tutte le specialit\u00e0 senza perdere un set. Vince il doppio misto per il terzo anno consecutivo con Brugnon, mentre il doppio femminile trionfa con Julie Vlasto. In singolare, invece, nell'ultimo atto si trov\u00f2 sotto di 0-4 contro Germaine Golding e il pubblic\u00f2 insolitamente la fischi\u00f2; Suzanne si riprender\u00e0 e vincer\u00e0 il parziale per 6-4.\nNel Torneo di Wimbledon 1923 non ha problemi ad aggiudicarsi il singolare e il doppio femminile, mentre subisce la seconda sconfitta stagionale in coppia con Jean Washer contro Ryan e Lycett.\nSuccessivamente, esce dai confini francesi e vince numerosi titoli in Belgio, Spagna e Portogallo.\n1924: Scarsi risultati Slam.\nPer la prima volta dal 1913, la Lenglen non vanta nella sua bacheca un titolo del Grande Slam, nonostante non abbia perso in alcuna disciplina, se non per ritiro.\nLe malattie l'hanno limitata nei tornei della Riviera francese, ma Suzanne riusc\u00ec comunque ad aggiudicarsi tre titoli su tre finali raggiunte. Diversamente dalle stagioni precedenti, gioc\u00f2 pi\u00f9 regolarmente nelle specialit\u00e0 del doppio, trionfando in totale 16 volte su 16 tornei disputati. Il match pi\u00f9 vicino alla sconfitta \u00e8 stato quello in coppia con Henry Mayes nel doppio misto di Cannes. Qui, riuscirono a spuntarla per 15-13 al terzo parziale contro Ryan e Aeschlimann: si tratta del set pi\u00f9 lungo, per numero di game, della carriera della Lenglen.\nNel mese di aprile, si reca in Spagna per il torneo di Barcellona. Nonostante la vittorie in tutte le discipline, \u00e8 costretta a saltare i Campionati Francesi a causa dell'ittero, contratto nella penisola iberica.\nPrende parte al Torneo di Wimbledon 1924 contro i pareri dei medici. Si aggiudica le prime tre partite senza cedere un game, per poi incontrare Elizabeth Ryan, un'avversaria molto pi\u00f9 temibile delle precedenti. Dopo aver vinto il primo parziale, Lenglen perde il secondo set per 8-6: \u00e8 il terzo set perso delle francese nel post-guerra. Suzanne si riprende e vince il match per poco, ma si ritira nel turno successivo e da tutti i tornei seguenti, tra cui i Giochi della VIII Olimpiade, tenutisi a Parigi. In queste Olimpiadi, gli statunitensi si presero tutte le medaglie d'oro nelle tre discipline. Nel singolo femminile trionf\u00f2 Helen Wills Moody.\n1925: 1\u00b0 Internazionali di Francia.\nNella prima settimana di gennaio del nuovo anno, torna a giocare a Cannes. Partecipa solo nel doppio insieme a Elizabeth Ryan, con esito positivo. In singolare si aggiudica due tornei della Riviera francese. La sua unica sconfitta nella prima parte della stagione, sar\u00e0 quella con Aeschlimann ai Campionati della Costa Azzurra per mano di Ryan e Umberto De Morpurgo.\nSi presenta nel mese di maggio ai primi Internazionali di Francia, che vanno a sostituire i Campionati Francesi, precedentemente aperti solo ai tennisti francesi. Il nuovo torneo del Grande Slam si \u00e8 disputato nel vecchio campo dei Campionati del Mondo su Terra Battuta. In singolare, Lenglen supera in finale Kathleen McKane, alla quale concede appena tre games. In coppia con Julie Vlasto si impone nell'ultimo atto su McKane ed Evelyn Colyer: il match \u00e8 degno di nota solamente per il secondo parziale, nel quale le francesi hanno perso per 9-11, vincendo il primo e il terzo con facilit\u00e0. Nel doppio misto con Jacques Brugnon, si sbarazzano della stessa Vlasto e Henri Cochet.\nProseguono i successi al Torneo di Wimbledon 1925, dove trionfa nuovamente in tutte le discipline. Sigla un record nel singolare, poich\u00e9 concede solamente cinque giochi in totale alle avversarie, il minor numero in assoluto di Wimbledon. Le vittorie sono state ai danni di Elizabeth Ryan (esordio), sulla campionessa in carica Kathleen McKane (semifinale) e Joan Fry (finale). Nel doppio misto, insieme a Jean Borotra superano in semifinale Randolph Lycett e sua moglie Joan Lycett alla meglio dei tre sets. Successivamente, in finale estromettono Ryan e Morpurgo. In coppia con Ryan, si aggiudicano il loro ultimo torneo insieme senza perdere cedere alcun set.\nNella seconda parte della stagione, la Lenglen viene chiamata a rappresentare la Francia contro l'Australia. L'esito \u00e8 positivo, in quanto conduce il proprio paese alla vittoria finale per 7 a 4. Suzanne si aggiudic\u00f2 due partite in singolare e una in doppio insieme a Julie Vlasto. I giocatori della squadra australiana, si fermarono a Deauville per alcuni tornei francesi. La Lenglen affront\u00f2 nuovamente Daphne Akhurst, campionessa del torneo pre-Australian Open, superandola in finale. Nel mese di ottobre, Suzanne torn\u00f2 in Inghilterra per giocare nel nuovo torneo su pavimentazione in legno e al coperto, il Cromer Covered Courts. Si un\u00ec a Dorothea Lambert-Chambers per la prima volta in doppio, mentre in doppio misto gioc\u00f2 con Brugnon, riuscendo a vincere in entrambe le discipline. Questo \u00e8 l'unico torneo vinto da Lenglen, oltre a Wimbledon, in Inghilterra e al coperto.\n1926: La partita del secolo e il ritiro da Wimbledon.\nIl 1926 sar\u00e0 l'ultimo anno da dilettante per la tennista francese, nonostante le voci di un possibile ritiro si facevano sempre pi\u00f9 concrete e rumorose.\nA inizio anno, la tre volte campionessa in carica agli U.S. National Championships, Helen Wills Moody, si rec\u00f2 in Francia nella speranza di giocare contro Suzanne Lenglen. Poich\u00e9 entrambe godevano di numerosi sostenitori e di una fama notevole, un loro possibile match suscit\u00f2 molto interesse mediatico.\nLe due non si erano mai sfidate nei primi tre tornei dell'anno, complice la scelta della francese di disputare solo tornei nelle specialit\u00e0 del doppio e quella della Wills di disputare solo singoli. Tuttavia, si scontrano a Nizza in un match del doppio misto, dove la coppia franco-italiana formata dalla Lenglen e da Umberto De Morpurgo sconfiggono la Wills e Aeschlimann. La settimana seguente, entrambe decidono di prendere parte al torneo del Carlton Club di Cannes nella specialit\u00e0 del singolo. L'interesse crescente degli appassionati, ha costretto gli organizzatori a moltiplicare i posti intorno al campo principale nell'eventualit\u00e0 di un possibile scontro tra le due stelle del tennis. Difatti, entrambe giunsero in finale senza difficolt\u00e0 e tutti i 3000 posti a sedere furono venduti a 300 franchi ciascuno, insieme ai posti in piedi fino all'esaurimento di spazio a 100 franchi a testa. Inoltre, i proprietari delle ville adiacenti al campo hanno venduto dei biglietti fittizi ai numerosi fan per seguire lo scontro dal tetto, mentre alcuni hanno deciso di arrampicarsi sugli alberi. L'esito della partita \u00e8 a senso unico per la Lenglen: vittoria in due parziali. Sul primo match point di Suzanne, avanti per 6-5, sia le due giocatrici sia la folla pensarono che la francese avesse vinto quando un urlo di uno spettatore chiam\u00f2 fuori la palla colpita dalla statunitense. Tuttavia, il giudice di linea la chiam\u00f2 buona e Wills si aggiudic\u00f2 il game. Questo, per\u00f2, non caus\u00f2 un crollo di nervi della beniamina di casa, la quale si aggiudic\u00f2 i due giochi seguenti necessari e concluse il match del secolo con il punteggio di 6-3, 8-6.\nNonostante entrambe giocassero nei tornei della Riviera francese, avevano preso la decisione di non scontrarsi nuovamente prima di uno dei tornei del Grande Slam. Purtroppo, la stagione per Wills termin\u00f2 quando fu costretta a operarsi per l'appendicite, dopo la vittoria nel secondo turno degli Internazionali di Francia 1926 e si ritir\u00f2 anche da Wimbledon. In assenza della temibile avversaria, Lenglen trionfa in tutte le specialit\u00e0 a Parigi: batte Mary Browne in singolare; insieme a Julie Vlasto supera Evelyn Colyer e Kathleen McKane e con il connazionale Jacques Brugnon estromette Nanette le Besnerais e Jean Borotra.\nClamoroso ritiro da Wimbledon.\nIl Torneo di Wimbledon 1926 erano noti come campionati giubilari per commemorare la 50\u00aa edizione del torneo. Nonostante la Lenglen fosse la favorita in assoluto alla vittoria finale con Wills fuori dai giochi, la sua partecipazione fu messo in dubbio. Suo padre, gravemente malato, aveva bisogno di cure costose e le finanze di Suzanne diminuirono. Nei tornei precedenti, le varie federazioni pagavano ai propri tennisti migliori le spese, in modo da permettere loro di guadagnare mantenendo la status di dilettanti. Tuttavia, nel 1926, gli organizzatori di Wimbledon hanno coperto solo le spese di viaggio, senza dare alcun incentivo in pi\u00f9. Inoltre, la Lenglen entr\u00f2 in conflitto con la Federazione Francese, poich\u00e9 la campionessa voleva disputare il doppio insieme alla compagna storica Elizabeth Ryan e non insieme alla connazionale Julie Vlasto. Nonostante Suzanne accett\u00f2 di gareggiare con la Vlasto, la situazione peggior\u00f2 ulteriormente: l'avversaria estratta per il match d'esordio in questa disciplina fu proprio la Ryan.\nPrecedentemente a questo incontro, le due avevano giocato insieme a Maria di Teck nelle esibizioni di beneficenza prima dell'inizio dello Slam. Lenglen e Ryan furono sconfitte a sorpresa da McKane e Kea Bouman. Questo risultato, non essendo ufficiale, non rientra tra le sconfitte della coppia. \nL'esordio in singolare non \u00e8 dei migliori. Nonostante una schiacciante vittoria contro la Browne, la Lenglen perde cinque giochi, ovvero il totale dei giochi persi nel corso di tutto il torneo dell'edizione precedente. Avrebbe dovuto giocare il match di doppio contro la Ryan alle 16:30 del giorno seguente, seguito dalla partita del secondo turno del singolo. Tuttavia, il match di singolo fu spostato alle 14:00, posticipando l'incontro di doppio, in modo da permettere alla famiglia reale di essere presente. Suzanne non venne informata del cambiamento fino alla mattina seguente, e non voleva disputare il match di singolare prima di quello contro la Ryan. Inoltre, alle 14:00 aveva un appuntamento del medico. Appreso il cambio di orario, chiese a Jacques Brugnon di dire all'arbitro del torneo di riprogrammare la partita del singolare, ma egli non ricevette mai il messaggio di Brugnon. Quando la francese arriv\u00f2 sul terreno di gioco alle 15:30, Maria di Teck e il resto della folla stavano aspettando da un'ora e mezza. Di conseguenza, si rifiut\u00f2 di giocare entrambe le partite ritirandosi. Tuttavia, nessuno degli organizzatori e degli oppositori della Lenglen volevano che si ritirasse dal torneo. Le partite vennero spostate al giorno seguente con il seguente ordine: prima il doppio e poi il singolo. Nella partita insieme alla Vlasto, vengono sconfitte dalla Ryan e da Mary Browne, nonostante un vantaggio di 7-6 e tre match points delle coppia francese. La folla, solitamente a favore di Suzanne, si scagli\u00f2 contro di essa, complice anche un articolo fasullo pubblicato della stampa inglese che affermava che la Regina Maria era arrabbiata nei suoi confronti per aver insultato la famiglia reale. Il match del singolo contro Evelyn Dewhurst fu posticipato nuovamente al giorno seguente, a causa della lunga durata del match di doppio. Nonostante l'esito fosse favorevole alla francese, ella perse quattro giochi, pi\u00f9 di quanto ci si aspettasse. Vinse anche la partita d'esordio nel doppio misto, salvo poi ritirarsi dal torneo per un problema alla spalla.\nQuesto sar\u00e0 l'ultimo torneo amatoriale per Suzanne Lenglen.\n1926-1927: Carriera da professionista.\nUn mese dopo essersi ritirata da Wimbledon, firma un contratto da 50000 $ con il promotore sportivo Charles C. Pyle per svolgere un tour professionistico di quattro mesi, partendo da ottobre 1926, per gli Stati Uniti. Lenglen discusse con il socio di Pyle, Williams Pickens, il quale le aveva proposto un contratto da 200000 franchi in aprile, mentre era in visita nella Riviera francese per osservare la tennista durante la finale contro Molla Mallory nel 1923, poi rifiutato dalla Lenglen per mantenere il suo status di dilettante.\nInizialmente, la discussione si focalizz\u00f2 sul desiderio della francese di fare un tour professionistico, restante una tennista dilettante. Tuttavia, le preoccupazioni delle giocatrice diminuirono dopo i fischi ricevuti a Wimbledon 1926. Sembrava che in seguito a quell'episodio, la Lenglen volesse salvare la sua reputazione e status sociale e vedeva in Pyle questa sicurezza. Nel corso del tour, Pyle tent\u00f2 di reclutare tennisti del calibro di Helen Wills Moody, Kathleen McKane, Bill Tilden e Bill Johnston, ma senza successo. Aderirono al movimento, invece, Mary Browne, Paul Feret, Howard Kinsey, Harvey Snodgrass e Vincent Richards. Quest'ultimo, era considerato l'astro nascente del tennis statunitense, dopo le vittorie alle Olimpiadi di Parigi del 1924 in singolare e nelle specialit\u00e0 del doppio.\nNonostante non fosse il primo \"torneo\" professionale, viene considerato come il tour che ha aperto la strada ad altri tornei internazionali professionistici. Il tour era formato da 40 fermate, spartite dal 9 ottobre 1926 al 14 febbraio 1927 tra Canada, Stati Uniti e Cuba. Le partite vedevano, solitamente, un giocatore contro Richards; la Browne contro la Lenglen; doppi maschili e doppi misti. Gli incontri del singolo erano al meglio dei tre sets, mentre il doppio veniva disputato al meglio di un solo set.\nLa francese ha dominato Mary Browne battendola in 33 partite. La bravura della Lenglen era talmente disarmante, che Pyle propose di aumentare di 100 $ il contratto alla Browne per ogni partita in cui fosse riuscita a vincere pi\u00f9 di quattro games, cercando di rendere il tour pi\u00f9 entusiasmante. La tennista statunitense riusc\u00ec solamente in due occasioni a ottenere pi\u00f9 di quattro giochi. Tuttavia, Mary vinse anche due parziali contro Suzanne: uno alla 33\u00aa fermata e uno alla 36\u00aa. In quest'ultima tappa, giocarono un solo set poich\u00e9 la francese si ammal\u00f2, ma decise comunque di scendere in campo per i fan, per poi ritirarsi dal tour senza terminarlo. Da sottolineare il set vinto dalla Lenglen per 11-9 nella 23\u00aa tappa, in cui la Browne \u00e8 stata vicina ad aggiudicarselo. In seguito a ci\u00f2, per decisione della francese non si continu\u00f2 la partita.\nAl termine del tour, Suzanne incass\u00f2 un totale di 100000 $, in pi\u00f9 rispetto al giocatore di baseball pi\u00f9 pagato dell'epoca Babe Ruth, che nel 1927 guadagn\u00f2 la discreta cifra di 70000 $. Il tour fu un successo dal punto di vista finanziario, anche perch\u00e9 Pyle le diede la met\u00e0 del ricavato dalla vendita di biglietti. Le mete pi\u00f9 visitate furono gli incontri al Madison Square Garden di New York, dove si registr\u00f2 un'affluenza di 13000 persone; il Public Auditorium di Cleveland, con circa 10000 persone presenti e all'Olympic Auditorium di Los Angeles, con 9000 persone sugli spalti. Basti pensare che nella prima serata del tour, il fatturato sal\u00ec a 34000 $, con i biglietti che oscillavano da 1,50 a 5,50 $.\nPochi mesi dopo aver terminato il tour negli Stati Uniti, ne inizi\u00f2 un altro nel Regno Unito firmando un contratto con Charles Cochran di durata breve nel mese di luglio del 1927. Insieme a lei, accettarono Dora Koring, medaglia d'argento alle Olimpiadi del 1912, ed Evelyn Dewhurst, ultima avversaria della Lenglen prima del passaggio al professionismo. Firmarono il contratto anche Karel Ko\u017eeluh e Kinsey. Il tour, formato da 7 tappe, era ripartito in tre partite per ogni giornata: singolo maschile, singolo femminile e doppio misto. La Lenglen non perse mai un incontro, lasciando alle avversarie non pi\u00f9 di cinque giochi. Le ultime tre tappe si giocarono negli stadi calcistici di: Queen's Park F.C., Blackpool F.C. e Manchester United F.C. In quest'ultima giornata, l'afflusso di appassionati era pari a 15000 persone.\nOpinione pubblica sul passaggio al tennis professionale.\nLa Lenglen \u00e8 stata duramente criticata dalla stampa e dai fan riguardo alla sua decisione di diventare una tennista professionale. Infatti, la Federazione Francese espulse lei e Feret, mentre l'All England Lawn Tennis Club revoc\u00f2 la sua appartenenza. Tuttavia, non mancarono le critiche della diretta interessata sul tennis dilettante. \nIl ritiro e la morte.\nEsausta per la durata del tour, le era stato consigliato dai medici di prendersi un lungo periodo di lontananza dal tennis per recuperare. La Lenglen scelse invece di ritirarsi definitivamente dalle competizioni per dirigere una scuola di tennis a Parigi, che fond\u00f2 con l'aiuto e i soldi del suo amante Jean Tillier. La scuola, situata presso i campi del Roland Garros, si ampli\u00f2 lentamente e venne riconosciuta come centro di allenamento federale dalla Federazione Tennistica Francese nel 1936. In quel periodo la Lenglen scrisse inoltre diversi libri sul tennis.\nNel giugno del 1938, la stampa francese annunci\u00f2 che alla Lenglen era stata diagnosticata la leucemia. Appena tre settimane dopo, la tennista divenne cieca. Mor\u00ec di anemia perniciosa il 4 luglio 1938. \u00c8 sepolta nel cimitero parigino di Saint-Ouen a Saint-Ouen, fuori Parigi.\nTitoli e finali.\nDurante la sua carriera Suzanne Lenglen ha vinto 81 titoli nel singolare femminile, sette dei quali senza perdere un singolo gioco. Ha vinto inoltre 73 titoli nel doppio, e 8 nel doppio misto. Rimane l'unica persona ad aver vinto il torneo di singolare, doppio e doppio misto a Wimbledon nello stesso anno (nel 1920, 1922 e 1925).\nIl numero totale di vittorie della Lenglen in tornei del Grande Slam \u00e8 di 25, anche se i titoli vinti ai campionati francesi non sono sempre contati perch\u00e9 il torneo fino al 1925 era riservato a francesi o a iscritti a club francesi. Per questo alcune fonti le accreditano 21 titoli. Un elenco completo dei suoi titoli del Grande Slam:\nEredit\u00e0.\nPrima della Lenglen, gli incontri di tennis femminile suscitavano poco interesse negli appassionati, ma ella divenne rapidamente una delle principali attrazioni di tale sport. I devoti del tennis e nuovi sostenitori iniziarono a fare la fila per accaparrarsi i biglietti per i suoi incontri. Umorale, estroversa, era una giocatrice passionale, la cui intensit\u00e0 sul campo poteva portare a irrefrenabili scoppi in lacrime. Fu una giocatrice brillante e dotata, che us\u00f2 un gioco di gambe estremamente agile, la velocit\u00e0 e un tiro dall'accuratezza micidiale, per dominare il tennis femminile per sette anni consecutivi. Il suo gioco eccellente, e l'introduzione del \"glamour\" sui campi da tennis, aumentarono l'interesse nel tennis femminile e nello sport femminile in generale.\nNel 1997 il secondo campo dello stadio del Roland Garros, dove si svolgono gli Open di Francia, venne rinominato in suo onore. Quattro anni dopo, la Federazione Tennistica Francese organizz\u00f2 la prima \"Coppa Suzanne Lenglen\" per le donne della classe over 35. Disputato per la prima volta in Francia, l'evento annuale si disputa in una nazione diversa ogni anno.\nLa Lenglen continua a essere considerata da molti come una delle migliori giocatrici della storia del tennis. Ad esempio, l'All England Lawn Tennis and Croquet Club, organizzatore del torneo di Wimbledon, la giudica una delle cinque pi\u00f9 grandi campionesse di Wimbledon. \u00c8 presente nella International Tennis Hall of Fame dal 1978."}
{"id": "83008", "revid": "212348", "url": "https://it.wikipedia.org/wiki?curid=83008", "title": "Oloturia", "text": ""}
{"id": "83009", "revid": "212348", "url": "https://it.wikipedia.org/wiki?curid=83009", "title": "Cetriolo di mare", "text": ""}
{"id": "83010", "revid": "287204", "url": "https://it.wikipedia.org/wiki?curid=83010", "title": "Onsernone", "text": "Onsernone () \u00e8 un comune svizzero di 698 abitanti del Cantone Ticino, nel distretto di Locarno.\nStoria.\nIl comune di Onsernone \u00e8 stato istituito il 1995 con la fusione dei comuni soppressi di Comologno, Crana e Russo; il 2016 ha inglobato i comuni soppressi di Gresso, Isorno (a sua volta istituito nel 2001 con la fusione dei comuni soppressi di Auressio, Berzona e Loco), Mosogno e Vergeletto. Capoluogo comunale \u00e8 Russo.\nLingue e dialetti.\nLa popolazione della valle parla in maggioranza un idioma lombardo-retico, molto particolare, il comune inoltre come tutto il Ticino riconosce e promuove la \"lingua lombarda\".\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "83011", "revid": "287204", "url": "https://it.wikipedia.org/wiki?curid=83011", "title": "Gresso", "text": "Gresso \u00e8 una frazione di 41 abitanti del comune svizzero di Onsernone, nel Cantone Ticino (distretto di Locarno).\nGeografia fisica.\nIl piccolo villaggio si trova sullo scosceso pendio .\nStoria.\nGi\u00e0 comune autonomo istituito nel 1822 per scorporo dal comune di Vergeletto e che si estendeva per 11,1\u00a0km\u00b2, nel 2016 \u00e8 stato accorpato al comune di Onsernone assieme agli altri comuni soppressi di Isorno, Mosogno e Vergeletto. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale di Onsernone e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "83014", "revid": "287204", "url": "https://it.wikipedia.org/wiki?curid=83014", "title": "Vergeletto", "text": "Vergeletto \u00e8 una frazione di 64 abitanti del comune svizzero di Onsernone, nel Cantone Ticino (distretto di Locarno).\nGeografia fisica.\nVergeletto si trova nell'alta valle Onsernone. Il territorio comprende il laghetto alpino di Cavegna .\nStoria.\nGi\u00e0 comune autonomo dal quale nel 1822 era stata scorporata la localit\u00e0 di Gresso (divenuta comune autonomo) e che si estendeva per 40,7\u00a0km\u00b2, nel 2016 \u00e8 stato accorpato al comune di Onsernone assieme agli altri comuni soppressi di Gresso, Isorno e Mosogno. .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del comune patriziale di Onsernone e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "83015", "revid": "6717", "url": "https://it.wikipedia.org/wiki?curid=83015", "title": "Agenti intelligenti", "text": ""}
{"id": "83019", "revid": "7", "url": "https://it.wikipedia.org/wiki?curid=83019", "title": "Il Piccolo Principe", "text": ""}
{"id": "83021", "revid": "647919", "url": "https://it.wikipedia.org/wiki?curid=83021", "title": "Codice ECO", "text": ""}
{"id": "83058", "revid": "308843", "url": "https://it.wikipedia.org/wiki?curid=83058", "title": "Amiga FileSystem", "text": ""}
{"id": "83063", "revid": "121023959", "url": "https://it.wikipedia.org/wiki?curid=83063", "title": "Gao Zu (imperatore Han)", "text": "Secondo Sima Qian, nel suo Shiji il nome di cortesia \"zi\" (\u5b57) di Liu Bang era Ji (\u5b63) anche se \u00e8 contestato da altri storici. Liu fu tra i pochissimi fondatori di dinastie cinesi a provenire da una famiglia contadina (un altro esempio importante fu Zhu Yuanzhang fondatore della dinastia Ming).\nPrima di diventare imperatore della Cina era in possesso del titolo di \"Duca di Pei\" (\u6c9b\u516c) e venne eletto \"Principe di Han\" dal generale Xiang Yu dopo il crollo della dinastia Qin.\nOrigini.\nLiu B\u0101ng nacque da una famiglia di contadini a Zhongyang, nella regione di Pei (nell'attuale contea di Feng, nella provincia dello Jiangsu). I nomi dei suoi genitori non sono noti e vengono riportati nelle storie come \"Liu Taigong\" (\u5289\u592a\u516c; il vecchio signor Liu) e \"Liu Ao\" (\u5289\u5abc, la vecchia signora Liu). Secondo la leggenda, un giorno la signora Liu stava riposando quando sogn\u00f2 una creatura divina. All'improvviso il cielo si oscur\u00f2 e cadde un fulmine accompagnato da un forte tuono. Il padre prontamente accorso fece in tempo a vedere un drago cinese dietro alla moglie, che poco dopo scopr\u00ec di essere incinta e diede successivamente alla luce Liu Bang.\nIn giovane et\u00e0, egli prest\u00f2 servizio come ufficiale delle guardie al servizio della contea ed in tale veste venne incaricato di scortare un gruppo di prigionieri diretti al Monte Li nell'attuale provincia di Shaanxi, dove dovevano lavorare alla costruzione del mausoleo di Qin Shi Huang. Durante il viaggio molti dei prigionieri fuggirono e, temendo la punizione dei suoi superiori per la sua mancanza, si un\u00ec al resto dei prigionieri rimasti diventando cos\u00ec capo di una banda di briganti.\nUn giorno Liu Bang impression\u00f2 cos\u00ec fortemente l'alto magistrato L\u00fc, in visita alla sua citt\u00e0, che costui, confidando nella promettente carriera di questo condottiero, gli diede in sposa sua figlia, la futura imperatrice L\u00fc Zhi.\nL'insurrezione contro la Dinastia Qin.\nNel 209 a.C. il condottiero ribelle Chen Sheng guid\u00f2 una ribellione contro la dinastia Qin assumendo il titolo di \"Re del Grande Regno di Chu\", dato che Pei si trovava nel territorio del regno di Chu. Quando Liu Bang divenne capobanda del suo esercito di banditi, il generale Xiao He invit\u00f2 Liu Bang e i suoi seguaci a unirsi alla rivolta.\nDurante la rivolta Liu Bang si mise al servizio di Xiang Liang, come suo subordinato, e dopo la morte di quest'ultimo in battaglia divenne intendente del principe di Chu Mi Xin, il quale era il capo nominale di una coalizione di stati ribelli contro l'Impero e lo nomin\u00f2 Marchese di Wu'an. Fu in questo periodo che Liu Bang conobbe il condottiero Zhang Liang, che sarebbe diventato successivamente il suo grande stratega."}
{"id": "83066", "revid": "83531", "url": "https://it.wikipedia.org/wiki?curid=83066", "title": "Han Jingdi", "text": ""}
{"id": "83067", "revid": "712828", "url": "https://it.wikipedia.org/wiki?curid=83067", "title": "Gregory", "text": ""}
{"id": "83069", "revid": "287204", "url": "https://it.wikipedia.org/wiki?curid=83069", "title": "Han Huidi", "text": "Fu il figlio pi\u00f9 grande del primo imperatore Han Gaozu e dell'Imperatrice Vedova L\u00fc. \nHuidi ebbe un carattere debole e fu dominato dalla madre. Mor\u00ec senza scegliere un erede. Ebbe una consorte imperiale da cui ebbe una figlia che fu uccisa da sua madre. Due suoi figli nati da concubine furono nominati imperatori dopo la sua morte (Shaodi Kong e Shaodi Hong), ma rimasero sotto il controllo dell'Imperatrice Vedova L\u00fc."}
{"id": "83071", "revid": "399", "url": "https://it.wikipedia.org/wiki?curid=83071", "title": "Isole Borromee", "text": "L'arcipelago delle Isole Borromee (\"Isol Boromei\" in dialetto locale) \u00e8 situato nel medio Lago Maggiore, a occidente, nel Golfo Borromeo. Questo tratto di lago bagna i tre principali comuni turistici della zona: Stresa, Verbania e Baveno.\nL'arcipelago si compone di tre isole, un isolino e uno scoglio:\nStoria.\nNel XIV secolo i Borromeo, potenti feudatari della zona ma originari di San Miniato, divennero proprietari delle isole e iniziarono cos\u00ec la loro trasformazione. Tutt'oggi la famiglia possiede ancora l'Isola Bella e l'Isola Madre, oltre ai tre scogli emersi conosciuti come Castelli di Cannero per via delle rovine di fortificazioni medioevali.\nL'isola dei Pescatori \u00e8 l'unica abitata stabilmente, anche se da una piccola comunit\u00e0, mentre le due isole \"sorelle\" sono ambite tra i turisti che ammirano i due splendidi palazzi e i relativi giardini, famosi in tutta Europa per la qualit\u00e0 del paesaggio e per la cura e la variet\u00e0 delle architetture vegetali, composte da oltre 2000 variet\u00e0 di specie differenti.\nNell'Isola Madre \u00e8 presente anche una numerosa fauna di volatili orientali, come pavoni bianchi, fagiani dorati e pappagalli, liberi nello splendido giardino.\nL'Isola Bella possiede invece un giardino che, abilmente progettato nei secoli, presenta fioriture multicolori per tutto l'anno, a rotazione tra le varie specie floreali (rose, orchidee, bulbose, magnolie, frutteti, azalee, gardenie, glicini).\nNel 2019 \"The New York Times\" ha annoverato le Isole Borromee tra i dieci luoghi pi\u00f9 affascinanti del mondo."}
{"id": "83072", "revid": "830939", "url": "https://it.wikipedia.org/wiki?curid=83072", "title": "Duncan Gregory", "text": "Nel 1833 entra nel Trinity College dell'Universit\u00e0 di Cambridge. I suoi interessi si rivolgono a matematica, chimica, fisica, astronomia, botanica. Ottiene un BA nel 1837 e un MA nel 1841 e nel 1840 diventa assistente tutore del Trinity College e si dedica solo alla matematica. \u00c8 il primo editor del \"Cambridge Mathematical Journal\". La sua cattiva salute lo obbliga a tornare nella casa di famiglia ad Edimburgo e qui muore trentenne.\nIl suo principale contributo alla matematica riguarda la definizione delle operazioni tra le combinazioni in senso algebrico. Il suo lavoro porta molto avanti le vedute di \nGeorge Peacock e influenzer\u00e0 gli studi di George Boole.\nScrive inoltre due testi che hanno avuto notevole influenza: un trattato di calcolo differenziale e integrale che contribu\u00ec alla adozione in Inghilterra del calcolo infinitesimale, secondo gli auspici della \"Analytical Society\" di Peacock, John Herschel e Charles Babbage. Il secondo, sulle applicazioni geometriche dell'analisi, fu completato e pubblicato dopo la sua morte."}
{"id": "83078", "revid": "125871842", "url": "https://it.wikipedia.org/wiki?curid=83078", "title": "Effetto Joule", "text": "In un generico elemento circuitale (non necessariamente rispettante la legge di Ohm) in cui scorre una corrente formula_1e ai cui capi vi \u00e8 una differenza di potenziale pari a formula_2il valore della potenza elettrica (\"P\") fornita \u00e8 pari a:\ntale potenza viene trasformata in energia termica o in altre forme di energia.\nLa legge di Joule pu\u00f2 essere interpretata nella maniera riduttiva come una trasformazione integrale dell'energia elettrica in calore. Essa \u00e8 causa della perdita di energia nelle linee di trasporto dell'elettricit\u00e0 e in generale di qualsiasi circuito, nonch\u00e9 abbatte il rendimento delle macchine elettriche. Tale legge, sempre in questa forma riduttiva, \u00e8 alla base del funzionamento di molti dispositivi elettrici tra cui: la lampada a incandescenza, l'interruttore magnetotermico, il fusibile, il forno elettrico, l'asciugacapelli, lo scaldabagno elettrico. Le implicazioni termodinamiche in questa formulazione riduttiva sono semplici, vale semplicemente il primo principio della termodinamica: l'energia elettrica e il calore sono due forme diverse di energia e l'energia elettrica viene trasformata integralmente in calore. In forma pi\u00f9 generale determina come possa avvenire la trasformazione di energia elettrica in altre forme di energia.\nStoria.\nL'effetto Joule prende il nome da James Prescott Joule che nel 1848 studiando la natura del calore dimostr\u00f2 che del calore poteva essere generato da una corrente elettrica. Joule immerse un filo conduttore in una quantit\u00e0 nota di acqua e misur\u00f2 l'aumento di temperatura in un tempo di 30 minuti. Variando la corrente e la lunghezza del filo dedusse che il calore prodotto era proporzionale al quadrato della corrente moltiplicata per la resistenza del filo . \nNel 1841 e 1842, suoi esperimenti successivi mostrarono che il calore generato era proporzionale alla energia chimica usate nelle pile di Volta utilizzate. Questo risultato permise a Joule di mettere in discussione la teoria del calorico (teoria a quel tempo dominante) ponendo le basi della teoria meccanica del calore secondo la quale il calore \u00e8 semplicemente una delle tante forme di energia. Questo esperimento pose le basi per la legge di conservazione dell'energia e del primo principio della termodinamica. \nIl vero esperimento quantitativo fu fatto successivamente sempre da J. P. Joule, in cui ottenne il risultato pi\u00f9 noto. In tale esperimento us\u00f2 in maniera ingegnosa la caduta di gravi di conseguenza l'energia potenziale gravitazionale veniva trasformata in calore che veniva misurato mediante un calorimetro. Tale esperimento permise di ricavare l'equivalente meccanico della caloria con buona precisione.\nIn maniera indipendente nel 1842 Heinrich Lenz trov\u00f2 la stessa relazione tra energia elettrica e termica, ragione per cui i russi chiamano la legge di Joule-Lenz.\nLa unit\u00e0 di misura dell'energia nel SI \u00e8 chiamata joule e viene utilizzato il simbolo \"J\". Mentre per la potenza viene utilizzato il watt che corrisponde a un joule al secondo.\nGiustificazione della forma macroscopica.\nIn realt\u00e0 attualmente sappiamo che la formulazione della legge di Joule nella forma formula_4riguarda qualsiasi trasformazione di energia elettrica in altre forme di energia. \nIl ragionamento alla base \u00e8 molto semplice, se si considera una carica formula_5che nel tempo formula_6si sposta tra due punti tra cui vi sia una differenza di potenziale formula_2dal punto di vista della meccanica del punto materiale il lavoro formula_8compiuto sulla carica dalle forze di natura elettrica vale:\nEssendo formula_10per definizione di corrente elettrica, possiamo scrivere:\ndove formula_12 \u00e8 la potenza elettrica fornita.\nIn particolare, se l'elemento circuitale \u00e8 una resistenza formula_13per cui vale la legge di Ohm, la legge di Joule si scrive in maniera pi\u00f9 semplice:\nIl limitare la legge di Joule al solo effetto termico \u00e8 pratica comune nei testi scolastici.\nNel caso di circuiti in corrente alternata pi\u00f9 che la potenza istantanea che viene trasformata ha interesse la potenza media formula_15fornita al carico, quindi la legge di Joule viene scritta nella forma:\ndove coseno dell'angolo \"\u03c6\" di sfasamento tra la corrente e la tensione viene chiamato fattore di potenza.\nForma microscopica.\nDa un punto di vista microscopico, considerando i singoli portatori di carica formula_17 a causa del moto viscoso la loro velocit\u00e0 di deriva formula_18locale \u00e8 costante nel campo elettrico formula_19 presente localmente. Secondo le leggi della meccanica del punto, la potenza dissipata dal campo elettrico per ogni portatore di carica \u00e8 pari a:\nTale espressione ha un valore generale anche se non vale la legge di Ohm, ma si pu\u00f2 definire una velocit\u00e0 di deriva costante nel tempo localmente. Esplicitando formula_21in termini di formula_22(la densit\u00e0 di corrente elettrica) e moltiplicando per il numero formula_23di cariche presenti nel volume formula_24, dove la densit\u00e0 numerica delle cariche \u00e8 formula_22, la potenza dissipata in tale volume infinitesimo \u00e8:\nQuindi, per unit\u00e0 di volume:\nformula_27\nQuindi, in un volume formula_28, la potenza totale dissipata vale:\nNotiamo che, in questo caso microscopico, ci siamo limitati, data l'ipotesi iniziale di moto viscoso, alla sola dissipazione dell'energia elettrica in calore.\nSe vale la legge di Ohm in forma locale, la potenza totale dissipata si riduce a:\nLa formula microscopica ha interesse nella formulazione della legge di Joule in senso riduttivo, cio\u00e8 nella trasformazione in calore, in quanto il calore dissipato per unit\u00e0 di volume ha un ruolo essenziale. A temperatura ambiente, come regola generale, si pu\u00f2 affermare che una potenza dissipata maggiore di qualche decina di formula_31richiede in genere metodi di dissipazione del calore particolari per evitare che i conduttori si scaldino eccessivamente.\nSfruttando la legge di Joule in questa forma si realizzano dei semplici limitatori di corrente elettrica, mediante fili sottili e sospesi, che sono detti nel linguaggio comune fusibili: quando sono attraversati da una corrente superiore a un certo valore, il metallo di cui \u00e8 costituito il filo si fonde per effetto Joule e interrompe il circuito elettrico in cui \u00e8 inserito il limitatore.\nLegame con la termodinamica.\nLa legge di Joule nella formulazione pi\u00f9 generale implica la trasformazione di energia elettrica in altre forme di energia in cui il calore sviluppato \u00e8 solo un effetto non voluto e nei limiti del possibile da rendere trascurabile, alcuni esempi di trasformazioni di energia regolate dalla legge di Joule: energia meccanica (motori elettrici), luce (lampada a scarica, LED), onde elettromagnetiche (antenne, laser), chimica (elettrochimica)...\nIn tale formulazione pi\u00f9 generale della legge di Joule, da un punto di vista di principio, il prodotto della tensione per la corrente trasforma l'energia elettrica in altre forme di energia in linea di principio in maniera reversibile, senza quindi le limitazioni imposte dalla termodinamica. \nAd esempio nei motori elettrici in cui l'energia elettrica \u00e8 trasformata in energia meccanica, si pu\u00f2 definire una efficienza come rapporto tra la potenza elettrica (legge di Joule formula_32) e la potenza meccanica, anche se attualmente i pi\u00f9 efficienti motori elettrici non superano il 50% di efficienza a causa della resistenza elettrica del rame, il pi\u00f9 usato e tra i migliori conduttori elettrici, si \u00e8 dimostrata la possibilit\u00e0 di una maggiore efficienza con i motori con avvolgimenti superconduttori\n. Quindi \u00e8 possibile concepire una trasformazione reversibile in cui tutta l'energia elettrica venga trasformata in energia meccanica.\nNel caso delle antenne si definisce proprio efficienza di antenna il rapporto tra potenza irradiata e potenza media alternata di alimentazione e in questo caso si raggiungono efficienze superiori al 90%.\nIl discorso \u00e8 pi\u00f9 complicato per quanto riguarda la luce in quanto l'efficienza luminosa \u00e8 legata al rapporto tra la potenza dissipata per effetto Joule e la energia luminosa utile alla percezione dell'occhio umano. In questo caso mentre le comuni lampade a incandescenza hanno un'efficienza tipica del 2%, una lampada a scarica pu\u00f2 avere una efficienza luminosa del 29%. Se potessimo trovare un meccanismo efficiente di trasformazione di energia elettrica nella luce verde (quella per cui la percezione umana \u00e8 massima) l'efficienza luminosa sarebbe del 100%. \nQuindi le limitazioni del secondo principio della termodinamica non si applicano alla legge di Joule se viene interpretata in maniera non riduttiva.\nRelazione con il calore.\nformula_33\nLa quantit\u00e0 di calore prodotto da una intensit\u00e0 di corrente (i) a valor efficace costante che passa attraverso un conduttore (di resistenza formula_34) in un determinato intervallo di tempo, equivale alla resistenza moltiplicata per il quadrato dell'intensit\u00e0 di corrente moltiplicata per l'intervallo di tempo.\nEsempi.\nFacciamo due esempi chiarificatori:\nPrimo esempio.\nUna tensione alternata sinusoidale di formula_35 (valore efficace) applicata a un circuito costituito da una resistenza formula_34 di formula_37 e una reattanza formula_38 di formula_39 in serie. Si ha che la impedenza totale vale formula_40 (visto che formula_41) e quindi formula_42 (visto che formula_43) e la corrente efficace (formula_44) vale formula_45 (visto che formula_46).\nIn questo caso quindi la potenza media dissipata vale formula_47. \nMa anche in questo caso formula_48.\nEsempio di tensione continua.\nTensione continua di formula_49\nformula_50&lt;br&gt;formula_51&lt;br&gt;formula_52&lt;br&gt;\nformula_53\nformula_54 \nformula_55\nCon i due esempi sopra riportati abbiamo visto come si calcola la potenza nei circuiti elettrici. Vediamo ora come si calcola l'energia.\nCome \u00e8 stato detto all'inizio l'energia \u00e8 proporzionale alla potenza per il tempo. Se la potenza \u00e8 misurata in formula_56 (watt) e il tempo \u00e8 misurato in formula_57 (secondi) il loro prodotto determina l'energia misurata in formula_58 (joule).\nFacciamo un esempio.&lt;br&gt;formula_59&lt;br&gt;formula_60\nformula_61"}
{"id": "83079", "revid": "1305772", "url": "https://it.wikipedia.org/wiki?curid=83079", "title": "Herschel", "text": ""}
{"id": "83081", "revid": "599", "url": "https://it.wikipedia.org/wiki?curid=83081", "title": "Friedrich Wilhelm Herschel", "text": ""}
{"id": "83082", "revid": "599", "url": "https://it.wikipedia.org/wiki?curid=83082", "title": "John Frederick William Herschel", "text": ""}
{"id": "83085", "revid": "9", "url": "https://it.wikipedia.org/wiki?curid=83085", "title": "Giovanni di Sacrobosco", "text": ""}
{"id": "83086", "revid": "4", "url": "https://it.wikipedia.org/wiki?curid=83086", "title": "Tessile", "text": ""}
{"id": "83090", "revid": "305330", "url": "https://it.wikipedia.org/wiki?curid=83090", "title": "Tito Larcio", "text": "Biografia.\nFratello di Spurio Larcio, che fu accanto ad Orazio Coclite nella difesa del \"pons Sublicius\" contro gli Etruschi di Porsenna, due volte console, fu scelto come primo dittatore della storia romana.\nQuando era console nel 501 a.C. fu scelto come dittatore (si trattava della prima volta che fu attribuita la carica) per comandare l'esercito contro le trenta citt\u00e0 latine che avevano giurato di reintegrare Tarquinio il Superbo a Roma, cui si temeva si sarebbero alleati i Sabini, mentre come \"magister equitum\" fu scelto Spurio Cassio Vecellino. Nonostante i preparativi per la guerra, e i tentativi del console dittatore di recuperare qualche citt\u00e0 latina alla causa romana, questa non avrebbe avuto inizio che nel 499 a.C.\nFu eletto console di nuovo tre anni pi\u00f9 tardi, nel 498 a.C. con il collega Quinto Clelio Siculo; mentre il console collega curava la politica in citt\u00e0, Larcio condusse le forze romane contro Fidenae, riuscendo a ottenerne la resa dopo averla cinta d'assedio, e nel 494 a.C. gli fu affidato il controllo della citt\u00e0 mentre le dieci legioni romane in armi ne uscivano per affrontare i Volsci, i Sabini e gli Equi.\nContrast\u00f2 le misure dure contro i Latini ed inoltre si interess\u00f2 al miglioramento della sorte dei plebei."}
{"id": "83091", "revid": "1728", "url": "https://it.wikipedia.org/wiki?curid=83091", "title": "Tito Larcio Flavo", "text": ""}
{"id": "83093", "revid": "2128848", "url": "https://it.wikipedia.org/wiki?curid=83093", "title": "Alchimia", "text": "Lalchimia \u00e8 un antico sistema filosofico esoterico che si espresse attraverso il linguaggio di svariate discipline come la chimica, la fisica, l'astrologia, la metallurgia e la medicina lasciando numerose tracce nella storia dell'arte. Il pensiero alchemico \u00e8 altres\u00ec considerato da molti il precursore della chimica moderna prima della nascita del metodo scientifico.\nIl termine \"alchimia\" deriva dall'arabo \"al-kh\u012bmiyya\" o \"al-k\u012bmiyya\" (\u0627\u0644\u0643\u064a\u0645\u064a\u0627\u0621 o \u0627\u0644\u062e\u064a\u0645\u064a\u0627\u0621), composto dell'articolo determinativo \"al-\" e della parola \"k\u012bmiyya\" che significa \u00abchimica\u00bb, e che a sua volta sembrerebbe discendere dal termine greco \"khymeia\" (\u03c7\u03c5\u03bc\u03b5\u03af\u03b1) dal significato di \u00abfondere\u00bb, \u00abcolare insieme\u00bb, \u00absaldare\u00bb, \u00aballegare\u00bb, ecc. (da \"khumatos\", \u00abche \u00e8 stato colato\u00bb, di un lingotto). \nUn'altra etimologia collega la parola con \"al-kemi\", che deriverebbe da \"Kemet\", termine con cui gli antichi Egizi indicavano nella loro lingua il colore del suolo su cui abitavano, ossia \u00abterra nera\u00bb, e che in seguito ha assunto il significato di \u00abarte egizia\u00bb, dato che costoro erano considerati potenti maghi in tutto il mondo antico. Il vocabolo potrebbe anche derivare da \"kim-iya\", termine cinese che significa \u00absucco per fare l'oro\u00bb.\nDiversi sono i grandi obiettivi che si proponevano gli alchimisti: conquistare l'onniscienza, raggiungendo il massimo della conoscenza in tutti i campi del sapere; creare la panacea universale, un rimedio cio\u00e8 per curare tutte le malattie, generare e prolungare indefinitamente la vita; la trasmutazione delle sostanze e dei metalli, ovvero la ricerca della pietra filosofale.\nOltre ad essere una disciplina fisica e chimica, l'alchimia implicava un'esperienza di crescita o meglio un processo di liberazione spirituale dell'operatore. In quest'ottica la scienza alchemica viene a rappresentare una conoscenza metafisica e filosofica, assumendo connotati mistici e soteriologici, nel senso che i processi e i simboli alchemici, oltre al significato materiale, relativo alla trasformazione fisica, possiedono un significato interiore, relativo allo sviluppo spirituale.\nIntroduzione.\nL'alchimia \u00e8 una scienza esoterica il cui primo fine era trasformare il piombo, ovvero ci\u00f2 che \u00e8 negativo, in oro, ovvero ci\u00f2 che \u00e8 positivo nell'uomo, per fargli riscoprire la sua vera \"natura interna\", il proprio Dio. Gli alchimisti cercavano di nascondersi, di rendersi occulti usando allegorie, per preservare le loro conoscenze da quanti erano ancora impreparati a comprenderle e risultavano perci\u00f2 esposti al pericolo di farne un cattivo uso.\nPer comprendere l'alchimia, bisogna considerare come la conversione di una sostanza in un'altra, che form\u00f2 la base della metallurgia fin dal suo apparire verso la fine del Neolitico, veniva spiegata, in una cultura poco interessata agli aspetti puramente materiali della fisica e della chimica, come risultante dal concorso di pi\u00f9 cause. Nei tempi remoti, una fisica priva di una componente metafisica sarebbe stata parziale ed incompleta al pari di una metafisica sprovvista di manifestazione fisica. Pertanto, per gli alchimisti non vi fu ragione alcuna di separare la dimensione materiale da quella simbolica o filosofica.\nLa trasmutazione dei metalli di base in oro (ad esempio con la \"pietra filosofale\" o \"grande elisir\" o \"quintessenza\" o \"pietra dei filosofi\" o \"tintura rossa\") simboleggia un tentativo di arrivare alla perfezione e superare gli ultimi confini dell'esistenza. Gli alchimisti credevano che l'intero universo stesse tendendo verso uno stato di perfezione, e l'oro, per la sua intrinseca natura di incorruttibilit\u00e0, era considerato la sostanza che pi\u00f9 si avvicinava alla perfezione. Era anche logico pensare che riuscendo a svelare il segreto dell'immutabilit\u00e0 dell'oro si sarebbe ottenuta la chiave per vincere le malattie ed il decadimento organico; da ci\u00f2 l'intrecciarsi di tematiche chimiche, spirituali ed astrologiche che furono caratteristiche dell'alchimia medievale.\nLa scienza dell'alchimia ebbe inoltre una notevole evoluzione nel tempo, iniziando quasi come un'appendice metallurgico-medicinale della religione, maturando in un ricco coacervo di studi, trasformandosi in scienza sapienziale, ed alla fine fornendo alcune delle fondamentali conoscenze empiriche nel campo della chimica e della medicina moderne, le quali tuttavia sono state interpretate anche come una sua forma di decadenza.\nFino al XVIII secolo, l'alchimia era considerata una scienza razionale in Europa; per esempio, Isaac Newton dedic\u00f2 molto pi\u00f9 tempo allo studio dell'alchimia piuttosto che a quello dell'ottica o della fisica per le quali divenne famoso. Tuttavia Newton mantenne sempre un notevole riserbo intorno ai suoi studi alchemici, e non pubblic\u00f2 mai opere sull'argomento. Fu l'economista John Maynard Keynes che nel 1936 rese pubblici manoscritti newtoniani sull'alchimia, dei quali era entrato in possesso ad un'asta.\nAltri eminenti alchimisti del mondo occidentale furono Ruggero Bacone, artisti come il Parmigianino, Thomas Browne, e non ultimo Cagliostro. Si interessarono di alchimia anche San Tommaso d'Aquino, Marsilio Ficino, Giambattista della Porta, Giordano Bruno.\nIl declino dell'alchimia inizi\u00f2 nel XVIII secolo con la nascita della chimica moderna, che si limit\u00f2 ad una struttura pi\u00f9 concreta e misurabile matematicamente per comprendere le trasmutazioni della materia, e la medicina, con un nuovo disegno dell'universo basato sul materialismo razionale.\nLa storia dell'alchimia \u00e8 diventata un prolifico campo per speculazioni accademiche. Via via che si riteneva di poter decifrare l\"ermetico\" linguaggio degli alchimisti, gli storici hanno cominciato a trovare connessioni intellettuali tra quella disciplina ed altre componenti della storia culturale occidentale, come le societ\u00e0 esoteriche, ad esempio quella dei Rosacroce, la stregoneria e naturalmente l'evoluzione della scienza e della filosofia.\nProcesso alchemico.\nL\"opus alchemicum\" per ottenere la pietra filosofale avveniva mediante sette procedimenti, divisi in quattro operazioni, Putrefazione, Calcinazione, Distillazione e Sublimazione, e tre fasi, Soluzione, Coagulazione e Tintura.\nAttraverso queste operazioni la \"materia prima\", mescolata con lo zolfo ed il mercurio e scaldata nella fornace (\"atanor\"), si trasformerebbe gradualmente, passando attraverso vari stadi, contraddistinti dal colore assunto dalla materia durante la trasmutazione.\nIl numero di queste fasi, variabile da tre a dodici a seconda degli autori di trattati alchimistici, \u00e8 legato al significato magico dei numeri.\nI tre stadi fondamentali sono:\nIl concetto di \"sulphur et mercurius\".\nSi tratta, letteralmente, di \"zolfo e mercurio\", cio\u00e8, nel linguaggio simbolico dell'alchimia, di due essenze primordiali viste nel quadro di un sistema dualistico che ritiene qualsiasi materiale come miscela di questi due componenti, vale a dire di un elemento \"in combustione\" (zolfo ) e di uno \"volatile\" (mercurio ), dotati di gradi diversi di purezza e in un diverso rapporto di mescolanza tra loro.\nDa Paracelso (1493-1541) venne poi aggiunto un terzo elemento, il \"sal\" (il sale ), che doveva costituire la \"tangibilit\u00e0\": quando il legno \u00e8 in combustione, la fiamma prende origine dal \"sulphur\", il \"mercurius\" trapassa in evaporazione, mentre il \"sal\" ne \u00e8 la cenere residua.\nSimboli alchemici.\nL'universo alchemico \u00e8 pervaso di simboli, che, intrecciandosi in mutue relazioni, permeano le varie operazioni e gli ingredienti costitutivi del processo per ottenere la pietra filosofale.\nCos\u00ec per esempio l'oro e l'argento acquisiscono nell'iconografia alchemica i tratti simbolici del Sole e della Luna, della luce e delle tenebre, del principio maschile e femminile, che si uniscono (sizigia) nella \"coniunctio oppositorum\" della Grande Opera (\"Rebis\").\nA parte i simboli degli elementi primati, vale a dire i sette metalli corrispondenti ai sette pianeti dell'astrologia classica, l'iconografia alchemica \u00e8 ricca di simboli che rimandano a strumenti e tecniche di trasformazione della materia la quale, \u00e8 bene ricordarlo, non \u00e8 mai identificata dagli alchimisti con la \"materia volgare\". In altre parole gli alchimisti si riferivano, con le loro allegorie, alla trasformazione psichica e spirituale dell'essere umano, che in seguito ad una serie di progressivi processi di perfezionamento giungeva a trasformare se stesso da vile piombo in \"Oro filosofico\".\nIl \"Rosarium philosophorum\" attribuito ad Arnaldo da Villanova, il \"Commentarius \"attribuito a Raimondo Lullo, la \"Duodecim Claves philosophic\u00e6\" attribuita a Basilio Valentino sono tra le opere che hanno ispirato, nei secoli, il maggior numero di interpretazioni iconografiche.\nSimboli astrologici.\nGli elementi cosmici avevano grande importanza non solo per la loro influenza sui processi alchemici, ma anche per il parallelismo che li legava agli elementi naturali, in base al principio analogico dell'ermetismo secondo cui \u00abci\u00f2 che sta in basso \u00e8 come ci\u00f2 che sta in alto\u00bb.\nTradizionalmente, ognuno dei sette corpi celesti del sistema solare conosciuti dagli antichi era associato con un determinato metallo.\nLa lista del dominio dei corpi celesti sui metalli \u00e8 la seguente:\nSia i metalli che i corpi celesti erano in relazione con l'anatomia umana e i sette visceri dell'uomo.\nSimboli animali.\nNelle illustrazioni dei trattati medievali e di epoca rinascimentale compaiono spesso figure animali e fantastiche.\nI tre principali stadi attraverso i quali la materia si trasformava, la \"nigredo\", l\"albedo\" e la \"rubedo\" erano rispettivamente simboleggiati dal corvo, dal cigno e dalla fenice.\nQuest'ultima, per la sua capacit\u00e0 di rinascere dalle proprie ceneri, incarna il principio che \u00abnulla si crea e nulla si distrugge\u00bb, tema centrale della speculazione alchimistica.\nEra inoltre sempre la fenice a deporre l'uovo cosmico, che a sua volta raffigurava il contenitore in cui era posta la sostanza da trasformare.\nAnche il serpente \"ouroboros\", che si mangia la coda, ricorre spesso nelle raffigurazioni delle opere alchemiche, in quanto simbolo della ciclicit\u00e0 del tempo e dell'\"Uno il Tutto\" (\"En to Pan\").\nStoria.\nL'alchimia abbraccia alcune tradizioni filosofiche che si sono propagate per quattro millenni e tre continenti, e la loro generale inclinazione per un linguaggio criptico e simbolico rende difficile tracciare le mutue influenze e relazioni.\nSi possono distinguere due grandi canali, che sembrano essere in gran parte indipendenti, almeno nelle tappe pi\u00f9 remote: l'alchimia orientale, attiva in Cina e nella zona della sua influenza culturale, e l'alchimia occidentale, il cui centro nei millenni \u00e8 slittato tra Egitto, Grecia, Roma, il mondo islamico ed alla fine l'Europa. L'alchimia cinese fu strettamente connessa al Taoismo, mentre quella occidentale svilupp\u00f2 un proprio sistema filosofico, connesso solo superficialmente con le maggiori religioni occidentali. Se queste due tipologie abbiano avuto una comune origine e fino a che punto si siano influenzate l'una con l'altra \u00e8 tuttora oggetto di questione.\nAlchimia cinese.\nMentre quella occidentale fu pi\u00f9 concentrata sulla trasmutazione dei metalli, l'alchimia cinese ebbe una maggiore connessione con la medicina. La pietra filosofale degli alchimisti europei pu\u00f2 essere comparata con l'elisir dell'immortalit\u00e0 cercato dagli alchimisti cinesi. Comunque, da un punto di vista ermetico, questi due interessi non erano separati e la pietra dei filosofi era spesso equiparata all'elisir di lunga vita.\nLa Cina appare il centro di una tradizione alchemica molto antica, risalente forse al IV-III secolo a.C., ma documentata con sicurezza per la prima volta nel \"Ts'an T'ung Ch'i\", scritto verso il 142 a.C. da Wei Po-Yang, sotto forma di commentario all'I-Ching, \"Libro delle Mutazioni\". In quest'opera, classico del Canone taoista, l'autore afferma che i contenuti del \"Libro delle Mutazioni\", delle dottrine taoiste e dei procedimenti alchemici siano variazioni di un'unica materia sotto il travestimento di nomi diversi. \nEgli fonda il processo alchemico sulle dottrine dei cinque stati di mutamento, impropriamente chiamati \"elementi\" (acqua, fuoco, legno, metallo e terra) e dei due principi contrari (\"yin\" e \"yang\"): degli ultimi due, il primo \u00e8 associato alla Luna ed il secondo al Sole, e dalla loro dinamica si originano gli elementi, associati agli altri cinque pianeti dell'astrologia. Ogni elemento di tipo \"yang\" \u00e8 attivo e maschile, a differenza di quello \"yin\", passivo e femminile. Il testo, di non facile interpretazione, per le sue interferenze con dottrine cosmologiche e magiche, presenta una concezione evolutiva dei metalli e il loro trasferimento su piani non sperimentali, ora psichici, ora cosmici. \nNel IV secolo l'alchimia ha un nuovo grande maestro in Ko Hung, autore dello \"Pao-p'u-tzu\", che aggiunge alle tecniche indicate alcuni particolari metodi taoisti destinati alla conquista dell'immortalit\u00e0. Questo fu l'avvio di una sempre pi\u00f9 stretta connessione con forme taoiste di medicina tradizionale cinese ed una ricca fioritura di opere fino al XIII secolo.\nLe scuole di alchimia cinese, pur avendo come obiettivo comune la ricerca dell'immortalit\u00e0, si differenziavano per i metodi di ricerca:\nLa medicina tradizionale cinese ha ereditato dall'alchimia esterna le basi di farmacologia tradizionale, e dall'alchimia interna la parte relativa al \"Qi Gong\" ed alle ginnastiche mediche. In queste discipline molti dei termini utilizzati sono di chiara derivazione alchemica.\nAlchimia indiana.\nL'alchimia gioc\u00f2 un ruolo di spicco fin dalle origini del pensiero indiano.\nGianluca Magi nota come:\nA questa prima fase soteriologica del pensiero alchemico indiano, ne segu\u00ec una seconda \u2013 descritta da al-Biruni, scienziato e viaggiatore persiano dell'XI secolo \u2013, dovuta all'influsso musulmano, che port\u00f2 a numerose scoperte chimiche importanti. A partire dal XIV secolo: \nIl padre dell'alchimia indiana \u00e8 considerato \u015ar\u012bman N\u0101g\u0101rjuna Siddha (XIII secolo, o anteriore), figura semileggendaria, ritenuto l'autore di alcuni testi alchemici quali il trattato di magia \"Kak\u1e63apu\u1e6da Tantra\", quello sul mercurio \"Rasendramangalam\" e il \"Susruta Samhita\". Il migliore esempio di un testo basato su questa scienza \u00e8 il \"Vaishashik Darshana\" di Ka\u1e47\u0101da, che si ritiene abbia introdotto in oriente la teoria atomica.\nAlchimia nell'antico Egitto.\nGli alchimisti occidentali generalmente fanno risalire l'origine della loro arte all'antico Egitto. Metallurgia e misticismo erano inesorabilmente legati insieme nel mondo antico, in cui una cosa come la trasformazione dell'oro grezzo in un metallo scintillante doveva sembrare un atto governato da regole misteriose.\nLa citt\u00e0 di Alessandria in Egitto fu un centro di conoscenza alchemica, e conserv\u00f2 la propria preminenza fino al declino della cultura egiziana antica. Sfortunatamente non esistono documenti originali egizi sull'alchimia. Questi scritti, qualora fossero esistiti, andarono perduti nell'incendio della Biblioteca di Alessandria, nel 391. L'alchimia egiziana \u00e8 per lo pi\u00f9 conosciuta attraverso le opere di antichi filosofi greci, sopravvissute solamente in traduzioni islamiche.\nLa leggenda vuole che il fondatore dell'alchimia egiziana fosse il dio Thot, chiamato Ermes-Thoth o Ermes il tre volte grande (\"Ermete Trismegisto\") dai Greci. Secondo la leggenda il dio avrebbe scritto i quarantadue libri della conoscenza, che avrebbero coperto tutti i campi dello scibile, fra cui anche l'alchimia. Il simbolo di Ermes era il caduceo, che divenne uno dei principali simboli alchemici. La \"Tavola di smeraldo\" di Ermes Trismegistus, che \u00e8 nota solamente attraverso traduzioni greche ed arabe, \u00e8 generalmente considerata la base per la pratica e la filosofia alchemica occidentale.\nAlchimia greco-alessandrina.\nLe dottrine alchimistiche della scuola greca passarono attraverso tre fasi evolutive: l'alchimia come tecnica, cio\u00e8 l'arte prechimica degli artigiani egizi, l'alchimia come filosofia ed infine quella religiosa. I Greci si appropriarono delle dottrine ermetiche degli Egiziani, mescolandole, nell'ambiente sincretistico della cultura alessandrina, con le filosofie del pitagorismo e della scuola ionica e successivamente dello gnosticismo. La filosofia pitagorica consiste essenzialmente nella credenza che i numeri governino l'universo e costituiscano l'essenza di tutte le cose, dal suono alle forme.\nIl pensiero della scuola ionica era basato sulla ricerca di un principio unico e originario per tutti i fenomeni naturali; questa filosofia, i cui esponenti principali furono Talete ed Anassimandro, fu poi sviluppata da Platone ed Aristotele, le cui opere finirono per diventare parte integrante dell'alchimia. Si delinea, come base della nuova scienza, la nozione di una \u00abmateria primordiale\u00bb (\"arch\u00e8\") che forma l'universo, e pu\u00f2 essere spiegata solamente attraverso attente indagini filosofiche. Un concetto molto importante, introdotto in quel tempo da Empedocle, \u00e8 che tutte le cose nell'universo erano formate solamente da quattro elementi: \"terra\", \"aria\", \"acqua\" e \"fuoco\". A questi elementi Aristotele aggiunge l'etere, la materia di cui sono formati i cieli, denominata anche \"quintessenza\". La terza fase si differenzia dalla precedente speculazione filosofica per le caratteristiche di una religione esoterica, per l'abbondanza di rituali misteriosi e per il linguaggio. Nei primi secoli dell'et\u00e0 imperiale, in et\u00e0 ellenistica, si svilupp\u00f2 una letteratura di carattere filosofico-soteriologico-religiosa, di vario carattere, accomunata dalla pretesa rivelazione da parte del dio Thot-Ermete, da cui il nome di letteratura ermetica raccolta nell'omonimo \"corpus\". Il supporto dottrinale di questa letteratura \u00e8 una forma di metafisica che si rif\u00e0 al neoplatonismo ed al neopitagorismo.\nNel II secolo sarebbero stati scritti anche gli \"Oracoli caldaici\", dei quali sono pervenuti solo frammenti, che presentano molte analogie con gli scritti ermetici. In questo momento storico, quindi, si sarebbe operata una fusione tra il patrimonio filosofico greco e la gnosi ermetica, nella quale la \"grande opera\" assume connotati di tecnica tesa alla realizzazione in senso interiore e cosmico.\nTra gli alchimisti ellenistici vanno citati la figura storica-leggendaria di Maria l'ebrea e quelle di Bolo di Mende, Ostane e Zosimo di Panopoli, il primo autore che abbia scritto opere alchemiche in modo sistematico e firmando la propria creazione.\nAlchimia nel mondo islamico.\nLa distruzione del Serapeo e della Biblioteca di Alessandria segn\u00f2 la fine del centro culturale greco, spostando il processo dello sviluppo alchemico verso il Vicino Oriente. L'alchimia islamica \u00e8 molto meglio conosciuta perch\u00e9 meglio documentata e molti dei testi antichi giunti sino a noi si sono preservati come traduzioni islamiche.\nAlchimisti islamici come al-Raz\u012b (in latino Rasis o Rhazes) diedero un contributo fondamentale alle scoperte chimiche, come la tecnica della distillazione, e ai loro esperimenti si devono l'acido muriatico (l'antico nome dell'acido cloridrico), l'acido solforico e l'acido nitrico e l'uranio, oltre alla soda (\"al-natrun\") e potassio (\"al-qali\"), da cui derivano i nomi internazionali di sodio e potassio, \"Natrium\" e \"Kalium\". L'apporto di nomenclatura alchimistica a tutta la posteriore cultura occidentale \u00e8 di origine araba: termini arabi sono infatti \"alchimia\", \"atanor\" (\u00abfornace\u00bb), \"azoth\" (forma corrotta da \"al-zawq\", \u00abmercurio\u00bb), \"alcool\" (da \"al-kohl\", indicante una polvere per il trucco ricavata dall'antimonio), \"elisir\" (da \"al-iks\u012br\", \u00abpietra\u00bb filosofale) e \"alambicco\". La scoperta che l'acqua regia, un composto di acido nitrico e muriatico, potesse dissolvere il metallo nobile - l'oro - accese l'immaginazione degli alchimisti per il millennio a venire. L'alchimia islamica inoltre sostenne la possibilit\u00e0 di mutare il ferro in platino.\nI filosofi islamici diedero anche grandi contributi all'ermetismo alchemico. Al riguardo la pi\u00f9 grande e influente figura \u00e8 probabilmente J\u0101bir b. \u1e24ayy\u0101n (in arabo \u062c\u0627\u0628\u0631 \u0625\u0628\u0646 \u062d\u064a\u0627\u0646, il Geber o Geberus dei Latini). Questo importante alchimista, nato agli inizi dell'VIII secolo, fu il primo, a quanto sembra, ad aver analizzato gli elementi secondo le quattro qualit\u00e0 base di \"caldo\", \"freddo\", \"secco\" e \"umido\". J\u00e2bir ipotizz\u00f2 che, siccome in ogni metallo due di queste qualit\u00e0 erano interne e due esterne, mescolando le qualit\u00e0 di un metallo, si sarebbe ottenuto un altro metallo. La grande serie di scritti che gli vengono attribuiti esercit\u00f2 un'enorme influenza sulle correnti alchimistiche europee.\nAlchimia nell'Europa medievale.\nDopo essere caduta alquanto in disuso durante l'alto Medioevo, l'Occidente riprende contatto con la tradizione alchemica greca attraverso gli Arabi. L'incontro tra la cultura alchemica araba ed il mondo latino avviene per la prima volta in Spagna, probabilmente ad opera di Gerberto di Aurillac, che pi\u00f9 tardi divenne Papa Silvestro II, (morto nel 1003). Nel XII secolo va ricordata la figura del pi\u00f9 importante dei traduttori di opere arabe, Gerardo da Cremona, che interpret\u00f2 Averro\u00e8, tradusse l\"Almagesto\", e forse alcune opere di Razes e Geberus.\nIl rientro vero e proprio dell'alchimia in Europa viene in genere fatto risalire al 1144, quando Roberto di Chester tradusse dall'arabo il \"Liber de compositione alchimiae\", un libro dai forti connotati iniziatici, mistici e esoterici, nel quale un saggio, Morieno, erede del sapere di Ermete Trismegisto, insegna al Re Calid.\nIl materiale alchimistico dei testi arabi verr\u00e0 rielaborato durante tutto il XIII secolo.\nAlberto Magno (1193-1280) affronta la tematica alchemica nel \"De mirabilibus mundi\" e nel \"Liber de Alchemia\" di incerta attribuzione.\nA Tommaso d'Aquino (1225-1274) vengono attribuiti alcuni opuscoli alchemici, nei quali \u00e8 dichiarata la possibilit\u00e0 della produzione dell'oro e dell'argento.\nIl primo vero alchimista dell'Europa medievale deve essere considerato Ruggero Bacone (1241-1294) un francescano che esplor\u00f2 i campi dell'ottica e della linguistica oltre agli studi alchemici.\nLe sue opere, il \"Breve Breviarium\", il \"Tractatus trium verborum\" e lo \"Speculum Alchimiae\", oltre ai numerosi pseudo-epigrafi a lui attribuiti, furono utilizzate dagli alchimisti dal XV al XIX secolo.\nAlla fine del XIII secolo l'alchimia si svilupp\u00f2 in un sistema strutturato di credenze, grazie anche al \"Rosarium philosophorum\" erroneamente attribuito a Arnaldo da Villanova (ca. 1240-ca. 1312), e soprattutto con le opere apocrife in materia attribuite a Raimondo Lullo (1235-1315), che divenne presto una leggenda per la sua presunta abilit\u00e0 alchemica\nNel XIV secolo l'alchimia ebbe una flessione a causa dell'editto di Papa Giovanni XXII (\"Spondent Pariter\") che vietava la pratica alchemica, fatto che scoraggi\u00f2 gli alchimisti appartenenti alla Chiesa dal continuare gli esperimenti.\nL'alchimia fu comunque tenuta viva da uomini come Nicolas Flamel, il quale \u00e8 degno di nota solamente perch\u00e9 fu uno dei pochi alchimisti a scrivere in questi tempi travagliati. Flamel visse dal 1330 al 1419 e sarebbe servito da archetipo per la fase successiva della pratica alchemica. Il suo unico interesse per l'alchimia ruotava intorno alla ricerca della pietra filosofale; in anni di paziente lavoro riusc\u00ec a tradurre il mitico \"Libro di Abramo l'ebreo\", che avrebbe acquistato nel 1357, e che gli avrebbe rivelato i segreti per la costruzione della pietra dei filosofi.\nAlchimia nel Rinascimento e nell'et\u00e0 moderna.\nNel contesto delle idee del Cinquecento \u00e8 impossibile delimitare una disciplina scientifica dall'altra, come anche tracciare molte linee di separazione tra il complesso delle scienze da un lato e la riflessione speculativa e magico-astrologica dall'altro. In questo periodo magia e medicina, alchimia e scienze naturali e addirittura astrologia e astronomia operano in una sorta di simbiosi, legate le une alle altre in modo spesso inestricabile.\nAgli inizi del XVI secolo uno dei maggiori interpreti di questo coacervo di discipline scientifiche fu il medico, astrologo, filosofo e alchimista Heinrich Cornelius Agrippa von Nettesheim, 1486-1535.\nCostui affermava di essere un mago e di essere capace di evocare gli spiriti. La sua influenza fu di modesta entit\u00e0, ma come Flamel, produsse opere, fra le quali il \"De occulta philosophia\", alle quali fecero riferimento tutti gli alchimisti posteriori. Ancora come Flamel fece molto per cambiare l'alchimia da una filosofia mistica ad una magia occultista. Inoltre mantenne vive le filosofie degli antichi alchimisti, che includevano scienza sperimentale, numerologia, ecc., aggiungendovi la teoria magica, che rinforzava l'idea di alchimia come credenza occultista.\nIl nome pi\u00f9 importante di questo periodo \u00e8, senza dubbio, Paracelso (Theophrastus Bombastus von Hohenheim, 1493-1541), il quale diede una nuova forma all'alchimia, spazzando via un certo occultismo che si era accumulato negli anni e promuovendo l'utilizzo di osservazioni empiriche ed esperimenti tesi a comprendere il corpo umano. Rigett\u00f2 le tradizioni gnostiche e le teorie magiche, pur mantenendo molto delle filosofie ermetiche, neoplatoniche e pitagoriche. In particolare si concentr\u00f2 sullo sviluppo medicinale dell'alchimia, ponendo ai margini della dottrina la ricerca metallurgica sui metalli preziosi.\nPer Paracelso l'alchimia era la scienza della trasformazione dei metalli reperibili in natura per produrre composti utili per l'umanit\u00e0. La sua iatrochimica era basata sulla teoria che il corpo umano fosse un sistema chimico nel quale giocano un ruolo fondamentale i due tradizionali principi degli alchimisti, e cio\u00e8 lo zolfo ed il mercurio, ai quali lo scienziato ne aggiunse un terzo: il sale. Paracelso era convinto che l'origine delle malattie fosse da ricercare nello squilibrio di questi principi chimici e non dalla disarmonia degli umori, come pensavano i galenici. La salute, quindi, secondo lui, poteva essere ristabilita utilizzando rimedi di natura minerale e non di natura organica.\n\u00c8 in questo periodo che viene pubblicata la prima storia dell'alchimia, nel 1561 a Parigi. L'autore \u00e8 Robert Duval.\nAnche molti artisti, come per esempio il Parmigianino, e persino personalit\u00e0 politiche del periodo si interessarono all'alchimia. Tra questi: Caterina Sforza, Francesco I de' Medici, nel cui studiolo di Palazzo Vecchio fece dipingere allegorie alchimistiche da Giovanni Stradano, e Cosimo I de' Medici.\nIn Inghilterra, l'alchimia nel XVI secolo \u00e8 spesso associata al dottor John Dee (1527-1608), meglio conosciuto per il suo ruolo di astrologo, crittografo ed in generale \"consulente scientifico\" della regina Elisabetta I d'Inghilterra. Dee si interess\u00f2 anche di alchimia tanto da scrivere un libro sull'argomento (\"Monas Hieroglyphica\", 1564) influenzato dalla Cabala.\nIl declino dell'alchimia occidentale.\nIl declino dell'alchimia in Occidente fu causato dalla nascita della scienza moderna con i suoi richiami a rigorose sperimentazioni scientifiche ed al concetto di materialismo; l'avvio del metodo scientifico nelle investigazioni chimiche, alla base di un nuovo approccio alla comprensione della trasformazione della materia, di fatto rivel\u00f2 la futilit\u00e0 delle ricerche alchemiche della pietra filosofale.\nUno degli ultimi scienziati che si avvicinarono all'alchimia fu nel XVII secolo Robert Boyle, il quale, credendo che la trasmutazione dei metalli potesse essere possibile, port\u00f2 avanti una serie di esperimenti nella speranza di effettuarla.\nAnche gli enormi passi avanti compiuti dalla medicina nel periodo seguente la iatrochimica di Paracelso, supportati dagli sviluppi paralleli della chimica organica, diedero un duro colpo alle speranze dell'alchimia di reperire elisir miracolosi, mostrando l'inefficacia se non la tossicit\u00e0 dei suoi rimedi.\nRidotta ad un sistema filosofico privo di fondamento scientifico, distante dalle pressanti faccende del mondo moderno, l\"Ars magna\" sub\u00ec il fato comune ad altre discipline esoteriche quali l'astrologia e la cabala; esclusa dagli studi universitari, l'alchimia venne banalizzata, ridotta ai suoi procedimenti materiali, e messa al bando dagli scienziati quale epitome della superstizione.\nA livello popolare, tuttavia, l'alchimista era ancora considerato come il depositario di grandi saperi arcani. Facendo leva sulla credulit\u00e0 popolare, molti imbroglioni si attribuirono titoli di guaritore e per dimostrare effettive capacit\u00e0 produssero manuali manoscritti che imitavano, nel gergo e nelle illustrazioni, i trattati di famosi autori alchemici (in tal modo, nacquero anche i cosiddetti \"erbari dei falsi alchimisti\", come ad esempio l'erbario di Ulisse Aldovrandi o l'Erbario di Trento, analizzati in modo attento dagli studiosi.\nDopo aver goduto per millenni di un grande prestigio intellettuale e materiale, l'alchimia scomparve in tal modo dalla gran parte del pensiero occidentale, per tornare, per\u00f2, ad essere approfondita nelle opere di pensatori come lo psicoanalista Carl Gustav Jung, oppure di insigni studiosi di occultismo come Julius Evola o Giuliano Kremmerz.\nInfluenza culturale.\nNella psicoanalisi.\nIl simbolismo alchemico \u00e8 stato occasionalmente utilizzato nel XX secolo dagli psicoanalisti, uno dei quali, Jung, ha riesaminato la teoria ed il simbolismo alchemico ed ha iniziato a mettere in luce il significato intrinseco del lavoro alchemico come ricerca spirituale.\nL'esposizione junghiana della teoria dei rapporti intercorrenti tra alchimia ed inconscio si trova in varie sue opere che abbracciano un arco di tempo che va dai primi anni 1940 alla sua morte avvenuta nel 1961:\nLa tesi dello psicoanalista svizzero consiste nell'identificazione delle analogie esistenti tra i processi alchemici e quelli legati alla sfera dell'immaginazione ed in particolare a quella onirica.\nSecondo Jung, le fasi attraverso le quali avverrebbe l\"opus alchemicum\" avrebbero una corrispondenza nel processo di individuazione, inteso come consapevolezza della propria individualit\u00e0 e scoperta dell'essere interiore.\nMentre l'alchimia non sarebbe altro che la proiezione nel mondo materiale degli archetipi dell'inconscio collettivo, il procedimento per ottenere la pietra filosofale rappresenterebbe l'itinerario psichico che conduce alla coscienza di s\u00e9 ed alla liberazione dell'io dai conflitti interiori."}
{"id": "83094", "revid": "93556", "url": "https://it.wikipedia.org/wiki?curid=83094", "title": "Pierre Chareau", "text": "Biografia.\nStudi\u00f2 all'Ecole des Beaux-Arts a Parigi dal 1900 al 1908. Prima di mettersi in proprio nel 1919, aveva lavorato nella sede parigina della ditta inglese Waring and Gillow.\nNel 1925 partecip\u00f2 all'Esposizione internazionale delle Arti decorative dove presenta il famoso ufficio-biblioteca per un ambasciatore. Presente a La Sarraz nel 1928, partecip\u00f2 alla fondazione dei Congr\u00e8s Internationaux d'Architecture Moderne (CIAM) e, due anni dopo, fu anche membro fondatore dell'Union des Artistes Modernes (UAM). Partecip\u00f2 anche alla creazione della rivista \"Architecture d'Aujourd'hui\" nel 1930 e fu membro del comitato di redazione.\nLa casa di vetro, che si trova a Parigi in rue Saint-Guillaume (VII \"arrondissement\"), \u00e8 l'unica sua opera di architettura che sia rimasta.\nChareau partecip\u00f2 anche alla creazione di scenografie per i film di Marcel L'Herbier, \"L'Inhumaine\" (1924), \"Le Vertige\" (1927) e \"L'Argent\" (1928).\nNel 1940 lasci\u00f2 la Francia per New York, dove rimase fino alla sua morte. Nel 1947 realizz\u00f2 la casa-studio per il pittore Robert Motherwell a East Hampton.\nNei suoi mobili ha adoperato forme semplici e sobrie, realizzate con materiali nobili (palissandro, mogano, noce, pero) e finiture perfette."}
{"id": "83097", "revid": "2128848", "url": "https://it.wikipedia.org/wiki?curid=83097", "title": "Lucrezia (antica Roma)", "text": "La leggenda.\nSecondo la versione di Tito Livio sull'istituzione della Repubblica, l'ultimo re di Roma, Tarquinio il Superbo, aveva un figlio di nome Sesto Tarquinio. Durante l'assedio della citt\u00e0 di Ardea, i figli del re assieme ai nobili, per ingannare il tempo, tornando di nascosto a Roma, si divertivano a vedere ci\u00f2 che facevano le proprie mogli durante la loro assenza. Collatino sapeva che nessuna moglie poteva battere la sua Lucrezia in quanto a pacatezza, laboriosit\u00e0 e fedelt\u00e0. Cos\u00ec port\u00f2 con s\u00e9 gli altri nobili, tra cui Sesto Tarquinio, a visitarla nel pieno della notte: poterono constatare che Lucrezia stava tessendo la lana con le sue ancelle, mentre le nuore del re si divertivano in banchetti e orge.\nTito Livio racconta che Sesto Tarquinio, invitato a cena da Collatino, conobbe la nobildonna, se ne invagh\u00ec per la bellezza e la provata castit\u00e0, e fu preso dal desiderio di averla a tutti i costi. Qualche giorno pi\u00f9 tardi, Sesto Tarquinio, all'insaputa di Collatino, and\u00f2 a \"Collatia\" da Lucrezia che, ignorando le sue reali intenzioni, lo accolse in modo ospitale. Terminata la cena, and\u00f2 a coricarsi nella stanza degli ospiti. Nel pieno della notte si rec\u00f2 nella stanza di Lucrezia con la spada e la immobilizz\u00f2, dicendole:\nMentre Sesto le dichiarava il suo amore, alternando suppliche a minacce, la povera donna, colta da terrore, cap\u00ec che rischiava la morte. Vedendo che Lucrezia era irremovibile, Sesto minacci\u00f2 di ucciderla e di disonorarla: avrebbe infatti sgozzato un servo e glielo avrebbe accostato nudo accanto, facendo credere che avesse avuto un rapporto adulterino vergognoso. Lucrezia cedette e Sesto ripart\u00ec soddisfatto. \nLucrezia invi\u00f2 un messaggero al padre a Roma e al marito ad Ardea, pregandoli di raggiungerla al pi\u00f9 presto, insieme a un amico fidato, poich\u00e9 era successa una cosa tremenda. Spurio Lucrezio giunse insieme a Publio Valerio, figlio di Voleso, e Collatino insieme a Lucio Giunio Bruto. In presenza dei suoi cari, Lucrezia in lacrime raccont\u00f2 l'accaduto e si trafisse il petto con un pugnale, che nascondeva sotto la veste:\nIl marito Collatino, il padre e il suo grande amico Lucio Giunio Bruto decisero di vendicarla, provocando e guidando una sommossa popolare, che cacci\u00f2 i Tarquini da Roma e li costrinse a rifugiarsi in Etruria.\nCos\u00ec nacque la \"res publica romana\", i cui primi due consoli furono Lucio Tarquinio Collatino e Lucio Giunio Bruto, artefici della sollevazione contro quello che fu l'ultimo re di Roma."}
{"id": "83098", "revid": "827882", "url": "https://it.wikipedia.org/wiki?curid=83098", "title": "Chiave pubblica", "text": "Una chiave pubblica, nella crittografia, \u00e8 una chiave crittografica utilizzata in un sistema di crittografia asimmetrica; ogni chiave pubblica \u00e8 associata ad una chiave privata.\nLa caratteristica dei crittosistemi asimmetrici \u00e8 che ogni coppia di chiavi \u00e8 formata in modo tale che ci\u00f2 che viene cifrato con una, pu\u00f2 essere decifrato solo con l'altra. Le due chiavi sono, a priori, perfettamente interscambiabili, ma generalmente una delle due viene definita \"pubblica\" e una \"privata\" perch\u00e9 il poter distribuire una (e una sola!) delle due \u00e8 il principale vantaggio dei crittosistemi asimmetrici.\nLe chiavi pubbliche possono essere scambiate anche su un canale non sicuro (via e-mail, tramite un key server, su una pagina web ecc.), l'importante \u00e8 sapere che una chiave pubblica non \u00e8 di per s\u00e9 associata a una \"persona\", ma esclusivamente ad una chiave privata. Per associarla ad una persona si fa generalmente uso di un certificato digitale.\nIl \"fingerprint\" \u00e8 un \"hash\" (valore di lunghezza fissa) di 128 bit (32 cifre esadecimali) della chiave pubblica a 1024 bit e la identifica in modo univoco. Quando vi arriva la chiave pubblica di una persona potete confrontare il fingerprint, da voi gi\u00e0 conosciuto, con il fingerprint ottenuto dalla sua chiave: se coincidono \u00e8 una garanzia di autenticit\u00e0."}
{"id": "83100", "revid": "1842072", "url": "https://it.wikipedia.org/wiki?curid=83100", "title": "Chiave privata", "text": "Una chiave privata \u00e8 una chiave crittografica utilizzata in un sistema di crittografia asimmetrica; ogni chiave privata \u00e8 associata ad una chiave pubblica.\nLa caratteristica dei crittosistemi asimmetrici \u00e8 che ogni coppia di chiavi \u00e8 formata in modo tale che ci\u00f2 che viene cifrato con una, pu\u00f2 essere decifrato solo con l'altra. Le due chiavi sono, a priori, perfettamente interscambiabili, ma generalmente una delle due viene definita \"pubblica\" e una \"privata\" perch\u00e9 il poter distribuire una (e una sola!) delle due \u00e8 il principale vantaggio dei crittosistemi asimmetrici. Le chiavi private non devono essere scambiate n\u00e9 conosciute da nessuno che non sia il legittimo proprietario. Per maggiore sicurezza la maggior parte dei programmi memorizza su disco le chiavi private solo dopo averle cifrate con una password definita dall'utente.\nQuando si teme che una chiave privata sia stata letta da terzi, la cosa migliore da fare \u00e8 generare una nuova coppia di chiavi e chiedere la revoca di eventuali certificati riguardanti la precedente coppia."}
{"id": "83101", "revid": "5", "url": "https://it.wikipedia.org/wiki?curid=83101", "title": "Colecisti", "text": ""}
{"id": "83102", "revid": "4", "url": "https://it.wikipedia.org/wiki?curid=83102", "title": "Iuta", "text": ""}
{"id": "83104", "revid": "2224234", "url": "https://it.wikipedia.org/wiki?curid=83104", "title": "Cozy Powell", "text": "Durante la sua carriera ha militato in diversi gruppi di primo piano (come gli Whitesnake, Emerson, Lake &amp; Powell, i Rainbow e i Black Sabbath), ha prestato la sua opera come turnista ed ha lavorato ai suoi progetti solisti con il suo gruppo Cozy Powell's Hammers. Considerato uno dei batteristi pi\u00f9 influenti del rock moderno, il suo hobby erano i motori e le corse: \u00e8 stato corridore di Formula 3 e tifava in Formula 1 per la Ferrari, come possiamo anche leggere nella copertina interna di \"Tilt\" dove appare la scritta \"Forza Ferrari!\"... Sar\u00e0 proprio questa passione sfrenata a portarlo alla morte all'et\u00e0 di cinquanta anni il 5 aprile 1998 per un incidente automobilistico.\nBiografia.\nGiovent\u00f9.\nA diciassette anni viene espulso dalla scuola perch\u00e9 ritenuto un \"cattivo soggetto\" e quindi si dedica a tempo pieno alla batteria iniziando una lunga gavetta che lo porta a suonare con tantissime band della sua zona. Tra le altre nel 1965 i Sorcerors del bassista Danny Ball (futuro membro di Yardbirds e Jeff Beck); la band si sposta in Germania e poi in Turchia per suonare presso basi militari USAF;\nNel 1968 suona con Casey Jones &amp; The Engineers e dopo alcuni mesi ritorna nei Sorcerors che cambiano nome in Youngblood. Form\u00f2 un trio, gli Ideal Milk che incisero alcuni nastri di prova e una BBC session, che sar\u00e0 poi materiale per i Bedlam. Con l'entrata nel gruppo di Ace Kefford (ex star dei The Move) la band prende il nome di Ace Kefford Stand; iniziano a suonare dal vivo nel 1968 e ad incidere nel 1969 con la Atlantic Records. Il gruppo si scioglie e Cozy tenta di formare un nuovo trio, i Big Bertha di fine 1969. La formazione varia un paio di volte ed a questo punto Cozy convince l'amico Danny Ball a tentare un trio con Jeff Beck. Provano a suonare qualche volta assieme in showcase organizzati ad hoc e la cosa funziona tanto che i due entrano nel gruppo Jeff Beck Group.\nGli anni settanta.\nLa svolta arriva agli inizi del 1970 quando Jeff Beck lo vuole nel suo gruppo, compongono assieme vari brani al Motown Studios e vanno a vivere assieme nel cottage di Beck nel Kent. Nel frattempo un promoter aveva voluto mettere sotto contratto i Big Bertha per un tour in Germania e cos\u00ec Cozy nel 1971 partecipa anche a quella tourn\u00e9e (che verr\u00e0 registrata e pubblicata come album nel 1999). Cozy inizia a far sul serio con Beck per due anni e altrettanti album, \"Rough and Ready\" del 1971 e \"Jeff Beck Group\" del 1972. Poi sostituisce Ed Cassidy negli Spirit per un breve periodo.\nIl 1973 \u00e8 l'anno di una nuova band, i Bedlam, nati dalla fusione tra Ideal Milk e Big Bertha. Originariamente si chiamarono The Beast ma poi cambiarono nome in Bedlam, per non confondersi con un altro gruppo. Il complesso promuove un genere hard rock psichedelico di grande impatto sonoro che, grazie all'album omonimo, manda in classifica tre singoli, \"Main in black\", \"Na Na Na\" e soprattutto \"Dance with the devil\". Scioltisi i Bedlam e raggiunta un'invidiabile capacit\u00e0 tecnica, Cozy Powell mostra tutta la sua strana personalit\u00e0 abbandonando la batteria e dedicandosi ai motori.\nNel 1975 Powell ritorna sulle scene, sostituendo Gary Driscoll nei Rainbow di Ritchie Blackmore, ex Deep Purple. Il batterista rimane nei Rainbow fino al 1980 e realizza con loro tre album in studio, \"Rising\", \"Long Live Rock 'N' Roll\", \"Down to Earth\" ed un album live, \"On Stage\" (1977).\nGli anni ottanta.\nAbbandonati i Rainbow agli inizi del 1980 a causa dei rapporti conflittuali con Blackmore, tra il 1979 e il 1983 Powell realizza tre album da solista (sotto il nome di Cozy Powell's Hammers), \"Over the Top\", \"Tilt\" e \"Octopuss\", in cui percuote con violenza e dolcezza insieme la sua Yamaha.\nIl primo lustro degli anni ottanta mostra un attivissimo Powell offrire le sue ambite prestazioni a vari e celeberrimi artisti del rock inglese e non solo. Tra il 1981 ed il 1982 partecipa a \"Line-Up\", disco di un altro ex Rainbow, Graham Bonnet.\nRealizza due album con la band del tedesco Michael Schenker, M.S.G. ed il doppio live \"One Night at Budokan\" registrato in Giappone.\nNel 1983 passa agli Whitesnake con i quali inizialmente incide l'album \"Slide It in\", ma nel 1985 decider\u00e0 di lasciare il gruppo in seguito ad alcune discrepanza con il cantante David Coverdale.\nOltre gli anni ottanta.\nPowell \u00e8 molto attivo anche nella seconda met\u00e0 degli ottanta e si divide tra vari gruppi e generi. Nel 1986 si cimenta per la prima volta nel rock progressivo sostituendo Carl Palmer negli Emerson, Lake &amp; Palmer (divenuti quindi Emerson, Lake &amp; Powell) mentre l'anno dopo collabora con il jazzista Peter York per un album di sola batteria, \"Super Drumming\".\nNel 1988 suona nell'album \"Long Cold Winter\" dei Cinderella, mentre nel 1989, dopo aver partecipato ad \"After the War\" di Gary Moore, entra nei Black Sabbath con i quali realizza tre album, \"Headless Cross\" (1989), \"Tyr\" (1990) e \"Forbidden\" (1995).\nNel frattempo comunque Powell ha continuato la sua carriera solistica nei Cozy Powell's Hammers con \"The Drums Are Back\" (1992), ed ha offerto i suoi servizi al chitarrista dei Queen, Brian May, per \"Back to the Light\" (1992) e per un live del 1994. Il 1997 \u00e8 un anno di incredibile produttivit\u00e0 per Powell che fa uscire un suo \"Best of\", suona nel debutto discografico della S.A.S. Band, e collabora con il chitarrista dei Judas Priest Glenn Tipton (\"Baptizm of fire\"), con l'ex Fleetwood Mac Peter Green (Peter Green Splinter Group) e con lo svedese Yngwie Malmsteen (\"Facing the Animal\").\nLa morte.\nSul finire degli anni '90 il batterista, Ronnie James Dio e Ritchie Blackmore sono intenti in trattative per la rifondazione dei Rainbow, ma la notte del 5 aprile del 1998 Powell commette il grave sbaglio di porsi alla guida con un tasso alcolemico leggermente alto e in un momento di forte pioggia per raggiungere la compagna, che lo aveva convocato d'urgenza in seguito a una lite con l'ex marito. Mentre \u00e8 al telefono con la donna per confermarle l'imminenza del suo arrivo, perde il controllo della sua Saab 9000 e muore in seguito ad un violentissimo urto contro lo spartitraffico centrale dell'autostrada M4 tra le uscite 18 e 19 vicino a Bristol.\nDopo la sconvolgente notizia della sua scomparsa, Blackmore e Dio rinunciano definitivamente a riformare i Rainbow. Nel giugno dello stesso anno Brian May fa uscire un disco con le ultime fatiche di Powell al suo fianco, \"Another World\"."}
{"id": "83105", "revid": "5", "url": "https://it.wikipedia.org/wiki?curid=83105", "title": "Calcolosi biliare", "text": ""}
{"id": "83108", "revid": "695564", "url": "https://it.wikipedia.org/wiki?curid=83108", "title": "John Bonham", "text": "\u00c8 considerato uno dei pi\u00f9 grandi e influenti batteristi della storia della musica rock. Il suo stile, basato su un'alchimia di estro e aggressivit\u00e0, creativit\u00e0 e tecnica, ha contribuito a innovare e stravolgere il modo di concepire la batteria e le percussioni: i nove album che compongono la discografia dei Led Zeppelin, caratterizzati dalle architetture percussionistiche di Bonham, costituiscono tuttora una delle basi su cui si fonda la batteria nel rock e nell'hard rock. Per questo motivo nel 2011, a seguito di un sondaggio condotto tra i lettori, \"Rolling Stone\" lo ha insignito del titolo di \"miglior batterista di tutti i tempi\", collocandolo al primo posto nella sua personale classifica; medesimo risultato hanno raggiunto i sondaggi condotti nel corso degli anni da fanzine e riviste specializzate come \"Rocklist\", \"Stylus Magazine\", \"Modern Drummer\", \"Gigwise\" e altri.\nBiografia.\nInfanzia, adolescenza e primi approcci con la musica (1948 - 1968).\nJohn Bonham nacque il 31 maggio 1948 da Joan e Jack Bonham. A 5 anni Bonham desiderava gi\u00e0 una batteria, inizi\u00f2 con un piccolo drum kit fatto di lattine di caff\u00e8, imitando i suoi idoli Buddy Rich e Gene Krupa. A 10 anni sua madre Joan gli regal\u00f2 il suo primo rullante. A 15 anni suo padre gli regal\u00f2 un drum kit della Premier Percussion. Bonham non prese nessuna lezione di batteria, si limit\u00f2 a chiedere consiglio ad altri batteristi della sua citt\u00e0. Tra il 1962-1963 entr\u00f2 a far parte dei Blue Star Trio (un gruppo creato con amici di scuola) ed i Gerry Levene &amp; the Avengers. Nel 1964 terminata la scuola and\u00f2 a lavorare con suo padre come falegname apprendista e suonava in varie band locali. Nello stesso anno Bonham entr\u00f2 a far parte di una band semi-professionale chiamata Terry Webb and the Spiders, e nello stesso periodo incontr\u00f2 la sua futura moglie Pat Phillips. Entr\u00f2 a fare parte anche in band come The Nicky James Movement e The Senators (che ebbe anche un discreto successo col singolo \"She's a Mod\"). E cos\u00ec divenne un batterista a tempo pieno. Entr\u00f2 a far parte dei Crawling King Snakes, con un giovane Robert Plant al microfono. Bonzo e Plant divennero amici e non persero i contatti anche dopo che la band si sciolse, cos\u00ec nel 1968 venne invitato nella nuova band di Plant chiamata Band Of Joy e lui accett\u00f2.\nBonham incontr\u00f2 non poche difficolt\u00e0 nella sua carriera da batterista perch\u00e9 veniva inevitabilmente ritenuto troppo rumoroso, e per un periodo i locali della sua zona giunsero addirittura a non far suonare \"gruppi che avessero John Bonham alla batteria\".\nNonostante l'ambiente rurale dove crebbe, Bonham non trascur\u00f2 mai la sua travolgente passione per i tamburi, anche a costo di venir meno a promesse fatte; quando la sua ragazza, Pat, rimase incinta, and\u00f2 a vivere con lei in una roulotte: nonostante le avesse promesso di lasciare la batteria per cercarsi un lavoro, pur iniziando a lavorare e persino smettendo di fumare per arrivare a sbarcare il lunario, continu\u00f2 comunque a dedicarsi anima e corpo, con caparbiet\u00e0 quasi maniacale, al culto delle percussioni e alla personale idea di \"sound\" che andava ricercando.\nLa consacrazione e gli eccessi con i Led Zeppelin (1968 - 1980).\nNell'ottobre del 1968, i Led Zeppelin registrano in sole trenta ore il loro primo album, dal titolo omonimo. \u00c8 l'inizio, per Bonham, della scalata verso il successo mondiale.\nPersonaggio bizzarro, Bonham trascorse tutti gli anni settanta vivendo di eccessi. All'inizio della carriera, John era talmente mansueto da venire soprannominato \"Bonzo\" come il cane di un cartone animato; il lavoro con gli Zeppelin lo costrinse a vivere lontano dalla famiglia, che amava profondamente, e questo provoc\u00f2 in lui un vero shock, perch\u00e9 da ragazzo della campagna inglese quale era, si ritrov\u00f2 a essere una superstar acclamata da milioni di persone, perennemente in viaggio lontano da casa.\nIn particolare, fu per lui un duro colpo l'anno in cui gli Zeppelin si trasferirono in esilio fiscale negli Stati Uniti a causa delle leggi economiche inglesi.\nIn breve, Bonham svilupp\u00f2 a dismisura la sua gi\u00e0 intensa dedizione agli alcolici, con risvolti a cavallo tra il tragico e il comico. I \"roadies\" e gli stessi membri del gruppo raccontano che, una volta ubriaco, il batterista era preda di violenti cambiamenti di personalit\u00e0 al punto da guadagnarsi il soprannome \"The Beast\" (La Bestia).\nA farne regolarmente le spese erano stanze d'albergo, locali, camerini e ignari malcapitati che osavano tentare di riportarlo alla ragione. Per questo, da un certo momento in poi, gli altri membri del gruppo iniziarono a prenotare negli alberghi in cui si recavano delle stanze apposite, non note al batterista, ove trovare riparo in attesa che la sbornia gli passasse.\nBonham non era solito rendersi protagonista di particolari danni, quando andava da solo per locali, dopo i concerti, semplicemente si sedeva a bere. I problemi cominciavano quando veniva seguito dalla banda dei \"roadies\" o accompagnato dal famigerato Richard Cole, tour manager e factotum dei Led Zeppelin per dieci anni: le serate si concludevano inevitabilmente con risse, orge, alberghi devastati, locali puntualmente sfasciati e depravazioni di ogni genere.\nPer il resto John Bonham amava la quiete familiare e la placida campagna inglese, e quando non era in \"tour\" viveva ritirato nella sua fattoria e trascorreva lunghe ore al pub del suo paese.\nAmava molto le auto e le moto: il suo garage poteva vantare decine di pezzi unici o rari, acquistati in giro per gli Stati Uniti e la Gran Bretagna durante i vari tour del gruppo.\nLa morte.\nIl 25 settembre del 1980, nel periodo in cui i Led Zeppelin stavano progettando il ritorno sulla scena, si rec\u00f2, pi\u00f9 ubriaco del solito, nella villa di Page a Windsor per le prove, durante le quali continu\u00f2 a bere. Essendo troppo alterato per continuare a suonare, venne trasportato in una stanza e lasciato l\u00e0 a dormire. Benji LeFevre (che aveva rimpiazzato Richard Cole come manager del tour dei Led Zeppelin) e John Paul Jones lo ritrovarono morto la mattina successiva, soffocato dal suo stesso vomito. Bonham aveva solo 32 anni.\nI Led Zeppelin, Jimmy Page in primis, decisero che senza di lui non potevano andare avanti. Il 4 dicembre 1980 il gruppo diram\u00f2 la notizia del suo definitivo scioglimento mediante il seguente comunicato stampa:\nDalla met\u00e0 degli anni ottanta, il gruppo si \u00e8 ritrovato in alcune rare occasioni: le circostanze hanno riguardato ragioni di beneficenza (come il Live Aid del 1985) con Phil Collins alla batteria, o di celebrazione (come per il quarantennale dalla fondazione della Atlantic Records, o per l'introduzione dei Led Zeppelin nella Rock and Roll Hall of Fame), questa volta con Jason, il figlio di Bonham, alla batteria.\nJohn Bonham riposa nel cimitero della chiesa di Saint Michael, a Rushock.\nStile musicale e strumentazione.\nStile.\nLa rivista \"Rolling Stone\" ha definito John Bonham come \"il pi\u00f9 grande batterista rock di tutti i tempi\"; si tratta di una attribuzione che gli viene riconosciuta in modo pressoch\u00e9 pacifico, e non tanto per la sua tecnica quanto per le enormi innovazioni da lui apportate in ambito batteristico.\nHa imparato a suonare ascoltando i suoi miti, tra cui Buddy Rich e Ginger Baker, e assimilando le sensazioni trasmessegli da oscuri batteristi che sentiva suonare in vecchi dischi soul. La sua conoscenza musicale, dal punto di vista teorico, si arrest\u00f2 nel momento in cui inizia a suonare con i gruppi:\nIl suo stile era estremamente incisivo e, soprattutto, personale: il suo modo di approcciare la batteria in senso creativo e musicale ha rappresentato una svolta radicale nella musica rock, consacrando definitivamente il potenziale solista di uno strumento fino ad allora relegato, salvo rarissimi casi, a semplice mezzo di accompagnamento ritmico.\nSebbene autodidatta, aveva una grande tecnica e ha creato dei \"grooves\" assai attuali e che, a oltre quarant'anni di distanza, continuano a influenzare batteristi di ogni genere.\nRacconta lo stesso Bonham come all'inizio gli capitasse molto spesso di rompere le pelli, per ottenere il suono che voleva. La svolta giunse quando scopr\u00ec che foderando l'interno dei suoi tamburi di carta stagnola riusciva a ottenere una maggiore risonanza, fin quando non trov\u00f2 il suo modo per accordare le pelli e di colpirle con una certa inclinazione: cos\u00ec facendo riusciva a conferire estrema potenza al suono anche con un colpo di ordinaria intensit\u00e0. Da notare anche la sua predilezione per batterie vintage con meccaniche ossidate, caratteristica che donava al suono compattezza e ne risaltava le armoniche basse;\nIl fattore della particolare accordatura delle pelli e dell'inclinazione delle bacchette e del polso durante l'assestamento del colpo erano alla base del suono unico e perfettamente riconoscibile che Bonham produceva: come ha ricordato Dave Mattacks, batterista dei Fairport Convention,\nNon aveva, per sua stessa ammissione, una particolare passione per i piatti, e nel primo periodo utilizz\u00f2 addirittura un solo timpano da batteria. La cosa pi\u00f9 particolare del suo \"set\", per\u00f2, erano i bongo nel primo periodo e timpani sinfonici successivamente, sempre collocati alla sua sinistra; questo, assieme alle sue accortezze nell'accordatura delle pelli e al suo tocco inimitabile, gli permetteva di ottenere un suono che lui stesso definiva \"monumentale\", caratterizzato da estrema potenza ed eccezionale risonanza:\nAveva la grande capacit\u00e0 di passare da un suono potente e aggressivo (\"Dazed and Confused\", \"Rock and Roll\", \"Immigrant Song\", \"Black Dog\") a un tocco raffinato e melodico (apprezzabile in brani come \"Since I've Been Loving You\" o \"The Lemon Song\"). Il groove eseguito nel brano \"Fool In The Rain\", considerato assai innovativo per i suoi tempi, \u00e8 tuttora oggetto di studio da parte di molti batteristi per via dell'estrema cura prestata all'espressione sonora.\nCeleberrima inoltre \"Moby Dick\", brano strumentale dove Bonham esegue un assolo di batteria divenuto leggendario. Tale assolo divenne rapidamente uno dei momenti cardine nelle esibizioni dal vivo dei Led Zeppelin, tanto amato dai fan al punto da risultare una delle poche presenze fisse nelle scalette durante l'intera storia del gruppo: la ragione di ci\u00f2, prima che nella teatralit\u00e0 delle sue costruzioni tamburistiche, \u00e8 da riscontrarsi principalmente nell'armonia, nella timbrica e nell'inconfondibile sonorit\u00e0 che conferiva alle sue improvvisazioni, fino ad allora ritenute impensabili da concepire con uno strumento dal suono \"sordo\" come la batteria.\nOttime testimonianze dell'incredibile impatto visivo, oltre che sonoro, del batterista, sono contenute nei video \"The Song Remains the Same\" e nel recente \"Led Zeppelin DVD\" del 2003, da cui emergono con sconcertante evidenza tanto la sua tecnica quanto - soprattutto - la sua creativit\u00e0 e la sua musicalit\u00e0: proprio in virt\u00f9 di questo concetto accadeva spesso che Bonham, nella furia dell'improvvisazione, gettasse via le bacchette e continuasse picchiando a mani nude sulle pelli e sui piatti per conferire uno stile pi\u00f9 fisicamente percussivo al suo \"sound\".\nLa grande innovazione concettuale apportata da \"Bonzo\" risiede proprio nell'aver stravolto il modo di concepire la percussione, incentrata per la prima volta sul \"timbro\" e sulla \"musicalit\u00e0\" del colpo stesso e dell'insieme piuttosto che sulla tecnica, delineando gran parte degli stili caratteristici della batteria contemporanea.\n\"Drumset\".\nAgli esordi, Bonham era solito usare batterie Premier. Nella seconda met\u00e0 degli anni sessanta venne introdotto alle batterie Ludwig dal batterista Carmine Appice dei Vanilla Fudge: dopo averne apprezzato la fattura, il suono e la risonanza, Bonham decider\u00e0 di mantenersi fedele alla scelta delle Ludwig nel corso di tutta la sua carriera.\nDal vivo Bonham era solito fare uso di una gamma piuttosto ampia di batterie, anche se per lo pi\u00f9 delle stesse misure. Dal 1970 in poi fece ricorso a una grancassa 14\u00d726\u02ba la quale, viste le dimensioni considerevoli, risult\u00f2 essere il pezzo pi\u00f9 caratteristico del suo \"set\": nondimeno \u00e8 arrivato a utilizzare timpani di dimensioni 16\u00d716\u02ba o 16\u00d718\u02ba, e in determinate esibizioni dal vivo un timpano 18\u00d720\u02ba, occasionalmente variando i tom-tom con misure da 10\u00d714\u02ba, 12\u00d714\u02ba e 12\u00d715\u02ba.\n1969\u20131970 - Studio e Live\nPer un brevissimo lasso temporale Bonham ha anche utilizzato una doppia cassa, visibile nel \"promo\" video di \"Communication Breakdown\", cui non ha comunque mai fatto ricorso n\u00e9 in studio n\u00e9 dal vivo. Il \"set\" con doppia cassa fu utilizzato una sola volta agli esordi, durante un tour con i Vanilla Fudge e includeva anche un timpano da 20\u02ba.\n1970\u20131973 - Studio e Live\nStando a quanto da lui stesso dichiarato al resto del gruppo, la Green Sparkle era il \"set\" da lui preferito e dal suono a lui pi\u00f9 congeniale, al punto da essere scelto per la registrazione di tutti i dischi da \"Led Zeppelin IV\" in poi, eccezion fatta per \"Presence\", per la registrazione del quale ha fatto ricorso al Ludwig Silver Sparkle \"set\".\n1973\u20131975 - \"(The Song Remains The Same)\"\nSembra che Bonham avesse sempre con s\u00e9 una cassa di ricambio, in questo periodo, vista una certa tendenza alla rottura della stessa.\n\"Tourn\u00e9e\" 1977\u20131980\nPiatti.\nBonham ha fatto esclusivamente ricorso a piatti Paiste; non era comunque un grande estimatore del suono dei piatti, trovando pi\u00f9 stimolante il suono che si poteva ricavare dalla pelle di un tamburo.\nA partire dal 1970, i suoi \"drumsets\" includevano piatti Paiste Giant Beat.\nIn studio:\nDal vivo:\nPelli.\nBonham ha utilizzato pelli Remo nel corso di tutta la sua carriera.\nPedali.\nIl pedale Ludwig Speed King, con la molla ad alta tensione, ha accompagnato costantemente Bonham nei suoi vari kit batteristici. Le sue celeberrime terzine di cassa - eseguite in modo intercambiabile con doppie e singole e divenute un vero e proprio marchio di fabbrica dopo essere state rese celebri nel pezzo \"Good Times Bad Times\" - venivano suonate mediante l'utilizzo di un singolo pedale: a differenza di molti batteristi suoi contemporanei, Bonham preferiva non utilizzare la doppia cassa.\n\u00c8 possibile sentire il cigolio del pedale in varie registrazioni, in particolare nell'introduzione strumentale di \"Since I've Been Loving You\" ma anche in \"The Ocean\", \"The Rain Song\", \"Houses of the Holy\", \"Ten Years Gone\", \"Bonzo's Montreux\", \"All My Love\" e nella versione dal vivo di \"I Can't Quit You Baby\" presente in \"Coda\" e nel \"Live at the Royal Albert Hall 1970\", tratto da Led Zeppelin DVD.\nJimmy Page ha avuto modo di commentare:\nDiscografia.\nDiscografia dei Led Zeppelin.\nAlbum studio"}
{"id": "83113", "revid": "125707441", "url": "https://it.wikipedia.org/wiki?curid=83113", "title": "Color field", "text": "Il Color field (o \"color field painting\". In inglese: Pittura a campi di colore) \u00e8 un movimento pittorico caratterizzato dall'uso di grandi tele di canapa coperte interamente da estensioni invariate di colore, che escludono qualsiasi interesse per il valore del segno, della forma o della materia.\nOrigini e affermazione della tendenza.\nLa definizione \u00e8 dovuta al critico Clement Greenberg che la utilizz\u00f2 per la prima volta nel 1955. Il color field \u00e8 collegato al Suprematismo e in parte alla corrente sviluppatasi negli stessi anni, l'espressionismo astratto. Le origini della pittura a campi di colore si pu\u00f2 ricondurre agli anni venti, all'artista russo Kazimir Severinovi\u010d Malevi\u010d, esponente del suprematismo; nella sua poetica l'arte doveva essere la \"supremazia della forma\", espressa attraverso la purezza dei colori e forme geometriche elementari.\nIl color field painting \u00e8 un'accezione molto generica per essere una corrente artistica, dato che si \u00e8 manifestata in modi molto diversi, a seconda della nazione in cui si \u00e8 sviluppata. Si pu\u00f2 dividere pertanto in due grandi tendenze: una, il cui pi\u00f9 grande esponente \u00e8 Mark Rothko, nella quale si tendeva a utilizzare contrasti tra diversi campi di colore. Le opere di Rothko sono infatti caratterizzate da fasce di due o tre colori contrastanti tra di loro, rappresentate come entit\u00e0 gassose. Un'altra tendenza riguarda invece lo studio di un solo colore, e la ricerca del monocromo.\nIl pi\u00f9 grande artista di questa tendenza \u00e8 stato Yves Klein, che approfond\u00ec gli studi sul blu, fino a brevettarne una particolare sfumatura, oggi chiamata blu Klein. Notevoli anche le ricerche di artisti italiani come Lucio Fontana ed Enrico Castellani, appartenenti al movimento spazialista, e a Piero Manzoni, che approfond\u00ec il tema dell'assenza di colore, attraverso una serie di opere chiamate Achrome. Ebbe una rilevante importanza la rivista fondata dall'artista milanese, Azimuth, che approfond\u00ec le poetiche legate ai campi di colore.\nAlcuni importanti artisti color field sono:"}
{"id": "83114", "revid": "123400075", "url": "https://it.wikipedia.org/wiki?curid=83114", "title": "Matematica babilonese", "text": "La prima forma di calcolo usata \u00e8 stato quella contare con la mente, ma quando si avevano grandi quantit\u00e0 non si riusciva a tenere tutto a mente, perci\u00f2 si cominci\u00f2 a contare con le mani, prima con un sistema \"quinario\", poi con il sistema decimale e in qualche cultura anche con i piedi, sistema \"vigesimale\". Sono quindi le dita il primo abaco della storia. Successivamente si \u00e8 sviluppato il concetto di numero: si cominciarono a inventare segni grafici che rappresentavano dei numeri a partire dalle unit\u00e0.\nLa base del calcolo dei sumeri, cui si ispirarono in seguito i babilonesi, era 60, un numero notevole perch\u00e9: era il prodotto degli interi da 3 e 5 e aveva molti divisori (2,3,4,5,6,10,12,15,20,30).\nLa matematica nell'antica Mesopotamia.\nCi sono stati dei ritrovamenti, soprattutto in Mesopotamia, di segni grafici riconducibili al concetto di numero, scritti su tavolette d'argilla. Su queste tavolette erano segnati calcoli di tasse, le nascite, le morti e tutti quei calcoli che servivano per mantenere l'organizzazione di una citt\u00e0-stato.\nLa matematica dei Babilonesi.\nI documenti babilonesi, ma pi\u00f9 in generale anche quelli mesopotamici, venivano scritti prevalentemente con dei cunei (scrittura cuneiforme) ed incisi su tavolette d'argilla morbida poi cotta in appositi forni o lasciata essiccare al sole. Tali documenti hanno quindi resistito anche alle intemperie a differenza, ad esempio, dei papiri egizi. Di conseguenza oggi disponiamo di pi\u00f9 documentazione sulla matematica mesopotamica che su quella egizia. \nSolo nel tardo XX secolo si \u00e8 cominciato a decifrare le prime tavolette con le esposizioni della matematica mesopotamica, ma soprattutto di quella babilonese. In queste tavolette risalenti all'epoca della dinastia di Hammurabi\n\u00e8 illustrato il sistema sessagesimale, cio\u00e8 il sistema a base 60 utilizzato non solo dai babilonesi ma anche in tutto il resto della Mesopotamia; un sistema sessagesimale che viene utilizzato ancora oggi per indicare la misura del tempo e degli angoli.\nPer scrivere tutti i numeri fino a 59, si utilizzano 14 simboli di cui 5 orizzontali, ognuno rappresentante 1 decina, che potevano quindi avere anche un valore doppio, triplo e via dicendo in base alla loro posizione. Poi ce n'erano 9 verticali, rappresentanti ognuno 1 unit\u00e0. Lo zero inizialmente era indicato con uno spazio, successivamente, ai tempi di Alessandro il Grande si usavano due cunei obliqui per indicare il vuoto per\u00f2 non c'erano mai numeri per lo zero.\nPossiamo dire quindi che la numerazione dei Babilonesi era basata sulla ripetizione dei segni.\nQuesto popolo sapeva calcolare l'addizione, la sottrazione, la moltiplicazione, la divisione, la potenza di un numero, l'area del cerchio e le terne pitagoriche.\nUna novit\u00e0 introdotta nel sistema di calcolo fu la notazione posizionale con la quale con tre gruppi di due cunei verticali separati da uno spazio si possono rappresentare formula_1. La notazione posizionale fu anche estesa alle frazioni, per\u00f2 in questo campo aumentava l'ambiguit\u00e0 in quanto due gruppi di 2 cunei verticali potevano indicare formula_2 oppure formula_3. Comunque i babilonesi avevano una capacit\u00e0 di calcolo pari a quella della moderna notazione frazionaria decimale. Si pu\u00f2 quindi affermare che la matematica mesopotamica era ad un livello molto pi\u00f9 alto della matematica dei contemporanei Egizi.\nInfatti questi ultimi avevano grossi problemi ad effettuare gi\u00e0 semplici calcoli mentre i Babilonesi sapevano eseguire calcoli complessi ad esempio la divisione, che veniva calcolata moltiplicando il dividendo per il reciproco del divisore, basandosi su apposite tavole dei reciproci. \nIn conclusione si pu\u00f2 inoltre dire che i Babilonesi sono stati autori di grandi scoperte matematiche che in futuro avrebbero preso i nomi dei loro cosiddetti inventori come l'Algoritmo di Newton e le terne di Pitagora.\nTesti cuneiformi, problemi algebrici e aritmetici continueranno ad essere scritti fino agli inizio dell'Era Cristiana.\nPunti chiave.\nL'origine della scrittura risale alla civilt\u00e0 Sumera, sviluppatasi nelle citt\u00e0 stato della Mesopotamia fin dal IV millennio a.C. Contestualmente all'invenzione della scrittura appaiono i primi documenti di scrittura dei numeri, utilizzando il sistema dell'incisione su tavolette di argilla fatte poi essiccare al sole. \nLa matematica babilonese, che prese le mosse (come tutta la cultura babilonese) dalla tradizione sumera, svilupp\u00f2 una raffinatezza ed una precisione ineguagliate per millenni. Questi i punti chiave:"}
{"id": "83117", "revid": "2149966", "url": "https://it.wikipedia.org/wiki?curid=83117", "title": "Abbazia di San Galgano", "text": "Labbazia di San Galgano \u00e8 un'abbazia cistercense, sita a una trentina di chilometri da Siena, nel comune di Chiusdino.\nIl sito \u00e8 costituito dall'eremo (detto \"Rotonda di Montesiepi\") e dalla grande abbazia, ora completamente in rovina e ridotta alle sole mura, meta di flusso turistico. La mancanza del tetto - che evidenzia l'articolazione della struttura architettonica - accomuna in questo l'abbazia a quelle di Melrose, di Kelso e di Jedburgh in Scozia, di Tintern in Galles, di Cashel in Irlanda, di Eldena in Germania, di Beauport a Paimpol (Bretagna) e del Convento do Carmo a Lisbona. In Italia, un paragone, almeno estetico, pu\u00f2 compiersi con il Complesso della Santissima Trinit\u00e0 detta \"Incompiuta\" di Venosa (Potenza), che, per\u00f2 non cadde in rovina: i lavori di edificazione non vennero mai completati.\nIl tetto croll\u00f2 nel 1786 quando un fulmine colp\u00ec il campanile dell'abbazia. Tre anni dopo fu sconsacrata e da l\u00ec in poi venne usata come stalla, fino a quando nel 1926 lo Stato italiano ne riconobbe il valore culturale, tutelandola.\nCulto di San Galgano.\nDi san Galgano, titolare del luogo che si festeggia il 3 dicembre, si sa che mor\u00ec nel 1181 e che, convertitosi dopo una giovinezza disordinata, si ritir\u00f2 a vita eremitica per darsi alla penitenza, con la stessa intensit\u00e0 con cui si era prima dato alla dissolutezza.\nIl momento culminante della conversione avvenne nel giorno di Natale del 1180, quando Galgano, giunto sul colle di Montesiepi, infisse nel terreno la sua spada, allo scopo di trasformare l'arma in una croce; in effetti nella Rotonda c'\u00e8 un masso dalle cui fessure spuntano un'elsa e un segmento di una spada corrosa dagli anni e dalla ruggine, ora protetto da una teca di polimetilmetacrilato. L'evidente eco del mito arturiano non ha mancato di sollevare curiosit\u00e0 e, ovviamente, qualche ipotesi ardita su possibili relazioni fra la mitologia della Tavola Rotonda e la storia del santo chiusdinese.\nIn molte biografie di San Galgano, compresa la \"Vita Sancti Galgani de Senis\" si accenna a contatti che il santo avrebbe avuto con l'eremo di San Guglielmo di Malavalle (Castiglione della Pescaia in provincia di Grosseto). Molte sono le affinit\u00e0 tra i due personaggi: entrambi cavalieri, decisero di votarsi alla vita eremitica abbandonando la milizia terrena, entrambi avevano legami con la materia arturiana. San Galgano infigge la spada nella roccia, con gesto simile, ma inverso a quello di Art\u00f9 che la estrae. Guglielmo, secondo una tradizione popolare antica in certi comuni della zona (Castiglione della Pescaia, Tirli, Buriano, Vetulonia) sarebbe in realt\u00e0 Guglielmo X d'Aquitania, padre di Eleonora alla cui corte oper\u00f2 Chr\u00e9tien de Troyes, autore de Le Roman de Perceval ou le conte du Graal nel quale compare per la prima volta il Santo Graal. Guglielmo X duca d'Aquitania mor\u00ec nel 1137 mentre stava recandosi in pellegrinaggio a Santiago di Compostela, ma nessuno mai vide la sua salma. Lasci\u00f2 erede del suo vastissimo dominio la figlia Eleonora. Potrebbe essere il santo di Malavalle che compare in Maremma alcuni anni dopo questi fatti. Per la prima volta se ne fa menzione nella \"Vita S. Guilelmi\" scritta dopo il 1210. I risultati di indagini scientifiche eseguite sulle reliquie di san Guglielmo, compresa quella del DNA mitocondriale, rendono fortemente probabile l'origine nordica del personaggio.\nStoria.\nPer volont\u00e0 del vescovo di Volterra Ugo Saladini nel luogo della morte di san Galgano fu edificata una cappella terminata intorno al 1185. Il vescovo a lui succeduto, Ildebrando Pannocchieschi, promosse invece la costruzione di un vero e proprio monastero. Negli ultimi anni della sua vita Galgano era entrato in contatto con i Cistercensi e furono proprio loro a essere chiamati a fondar la prima comunit\u00e0 di monaci che risulta gi\u00e0 attiva nel 1201; a quel tempo la chiesa di Montesiepi risultava come una filiazione dell'abbazia di Casamari.\nSotto l'impulso di questo primitivo nucleo monastico, ai quali si erano uniti molti nobili senesi e alcuni monaci provenienti direttamente dall'abbazia di Clairvaux nel 1218 si iniziarono i lavori di costruzione dell'abbazia nella sottostante piana della Merse. Il progettista sembra sia stato \"donnus Johannes\" che l'anno precedente aveva portato a termine i lavori nell'abbazia di Casamari.\nI lavori andarono avanti speditamente, nel 1227 sono testimoniate una chiesa superiore (Montesiepi) e una inferiore. Nel 1228 una delle infermerie era stata completata e l'anno successivo terminarono i lavori di costruzione della cella abbaziale. A dare l'impulso ai lavori fu soprattutto l'enorme patrimonio fondiario che i monaci erano risusciti ad accumulare, grazie a donazioni e lasciti e anche grazie a numerose concessioni ecclesiastiche che permise loro di entrare in possesso dei beni delle abbazie benedettine dei dintorni, tanto che alla met\u00e0 del XIII secolo l'abbazia di San Galgano era la pi\u00f9 potente fondazione cistercense in Toscana. Essa fu inoltre protetta e generosamente beneficiata dagli imperatori Enrico VI, Ottone IV e dallo stesso Federico II, che confermarono sempre i privilegi concessi aggiungendone via via degli altri, ivi compreso il diritto di monetazione. Il papa Innocenzo III esent\u00f2 l'abbazia dalla decima.\nNel 1262 i lavori erano quasi completati e nel 1288 venne consacrata. La grande ricchezza dell'abbazia port\u00f2 i suoi monaci ad assumere una notevole importanza economica e culturale tanto da spingere la Repubblica di Siena a stringere stretti legami con la comunit\u00e0. Gi\u00e0 nel 1257 il monaco Ugo era stato nominato camerlengo di Biccherna, cio\u00e8 responsabile dell'erario della Repubblica. Il monaco Ugo fu solo il primo di tutta una serie di monaci di San Galgano che occuparono quella carica. Ma i rapporti non furono solo economici. La Repubblica dette infatti ai monaci il compito di studiare un acquedotto che dalla valle della Merse dovesse portare l'acqua a Siena e inoltre i monaci furono tra i primi operai della cattedrale senese; tra gli operai va segnalato frate Melano che nel 1266 stipul\u00f2 il contratto con Nicola Pisano per la realizzazione del celebre pulpito della cattedrale. Anche nel territorio circostante i monaci fecero degli interventi: dettero inizio ai lavori di prosciugamento e bonifica delle paludi circostanti e regimentarono il corso della Merse per sfruttarne l'energia idraulica; il monastero infatti possedeva un mulino, una gualchiera per la lavorazione dei panni e una ferriera.\nNel XIV secolo la situazione incominci\u00f2 a peggiorare: prima la carestia del 1328 poi la peste del 1348, che vide i monaci duramente colpiti dal morbo, port\u00f2 all'arresto dello sviluppo del cenobio. Nella seconda met\u00e0 del secolo l'abbazia, come tutto il contado senese, venne pi\u00f9 volte saccheggiata dalle compagnie di ventura, tra le quali per ben due volte da quelle di Giovanni Acuto, che scorrazzavano per il territorio. Tali vicende portarono a una profonda crisi nella comunit\u00e0 monastica, tanto che alla fine del secolo essa si era ridotta a sole otto persone.\nLa crisi continu\u00f2 anche nel XV secolo. Nel 1474 i monaci fecero edificare a Siena il cosiddetto Palazzo di San Galgano e vi si trasferirono, abbandonando il monastero. Il patrimonio fondiario rimaneva tuttavia intatto e tale da scatenare una contesa tra la Repubblica di Siena e il Papato. Nel giugno del 1506 papa Giulio II scagli\u00f2 l'interdetto contro Siena perch\u00e9 aveva contrapposto il cardinale di Recanati al candidato papale Francesco da Narni per l'assegnazione dei benefici abbaziali. In questo contrasto politico, la Repubblica di Siena, guidata da Pandolfo Petrucci, resistette ordinando ai sacerdoti la celebrazione regolare di tutte le funzioni liturgiche.\nNel 1503 l'abbazia venne affidata a un abate commendatario, una scelta che acceler\u00f2 la decadenza e la rovina di tutto il complesso. Il governo degli abati commendatari si rivel\u00f2 scellerato, tanto che uno di loro, alla met\u00e0 del secolo, fece rimuovere per poi vendere la copertura in piombo del tetto della chiesa: a quel punto le strutture deperirono rapidamente. Risulta da una relazione fatta nel 1576 che abitasse presso il monastero un solo monaco, che neanche portava l'abito di frate, che le vetriate dei finestroni era tutte distrutte, che le volte delle navate erano crollate in molti punti e che, presso il cimitero, rimanevano solo parte delle rovine delle infermerie, demolite all'inizio del Cinquecento. Nel 1577 furono avviati dei lavori di restauro, ma furono interventi inutili che non riuscirono minimamente ad arrestare il progressivo degrado. Nella relazione fatta nel 1662 si legge che \"La chiesa non pu\u00f2 essere tenuta in peggior grado di quello che si trova e vi piove da tutte le parti\".\nNella prima met\u00e0 del Settecento il complesso risultava ormai crollato in pi\u00f9 parti e quelle ancora in piedi lo erano ancora per poco. Infatti nel 1781 croll\u00f2 quanto rimaneva delle volte e nel 1786, dopo che un fulmine lo aveva colpito, croll\u00f2 anche il campanile; si salv\u00f2 la campana maggiore, opera del Trecento, ma per poco, infatti pochi anni dopo venne fusa e venduta come bronzo. Negli anni seguenti l'abbazia venne trasformata addirittura in una fonderia, fino a che nel 1789 la chiesa fu definitivamente sconsacrata e abbandonata. I locali del monastero invece diventarono la sede di una fattoria e vennero parzialmente restaurati gi\u00e0 nei primi decenni del XIX secolo.\nVerso la fine dell'Ottocento l'interesse verso il monumento riprese. Si inizi\u00f2 a ipotizzare il restauro, si fece un rilievo delle strutture architettoniche e tutto l'edificio fu al centro di un corposo studio storico al quale si accompagn\u00f2 una campagna fotografica eseguita dai Fratelli Alinari di Firenze.\nNel 1924 si inizi\u00f2 il restauro eseguito con metodo conservativo per opera di Gino Chierici, che si ispir\u00f2 ai principi di John Ruskin. Non furono, quindi, realizzate ricostruzioni arbitrarie o integrazioni: si decise semplicemente di consolidare quanto rimaneva del monastero.\nArchitettura e patrimonio artistico.\nL'ipotesi che trova attualmente maggiori riscontri \u00e8 che l'esecuzione della chiesa sia incominciata a partire dall'abside. Questa \u00e8 la parte che maggiormente rispetta i canoni cistercensi: in special modo nella zona del coro e del braccio meridionale del transetto caratterizzati dall'uso di travertino e dalle aperture minori. Nel braccio settentrionale e nelle ultime campate della chiesa le aperture sono pi\u00f9 grandi. Per quanto riguarda l'attribuzione, si pensa che la parte orientale sia stata realizzata da \"donnus Johannes\" mentre la parte occidentale da frate Ugolino di Maffeo, documentato nel 1275.\nUbicazione.\nLa chiesa rispetta perfettamente i canoni della abbazie cistercensi; tali canoni erano stabiliti dalla regola di San Bernardo e prevedevano norme precise per quanto riguarda la localizzazione, lo sviluppo planimetrico e lo schema distributivo degli edifici.\nLa abbazie dovevano sorgere lungo le pi\u00f9 importanti vie di comunicazione (in questo caso la via Maremmana) per render pi\u00f9 agevoli le comunicazioni con la casa madre; inoltre in genere erano poste vicino a fiumi (qui la Merse) per poterne sfruttare la forza idraulica; e infine in luoghi boscosi o paludosi per poterli bonificare e poi sfruttarne il terreno per coltivazioni. Dal punto di vista architettonico gli edifici dovevano essere caratterizzati di una notevole sobriet\u00e0 formale.\nEsterno.\nLa chiesa \u00e8 perfettamente orientata, cio\u00e8 ha l'abside volta a est, e ha una facciata a doppio spiovente che dall'esterno fa capire la divisione spaziale interna, in questo caso a tre navate. Nella parte inferiore della facciata vi sono quattro semicolonne addossate a lesene che avevano il compito di sostenere un portico, peraltro mai realizzato; l'ingresso all'aula liturgica \u00e8 affidato a tre portali con arco a tutto sesto ed estradosso a sesto acuto, oggi chiusi da inferriate. Il portale maggiore \u00e8 decorato con un fregio in cui sono scolpite delle figure fitomorfe a foglie di acanto. Nella parte superiore della facciata, forse rimasta incompiuta, sono collocate due finestre a sesto acuto; la parte terminale \u00e8 stata reintegrata all'inizio del XX secolo con laterizi.\nLe fiancate laterali permettono una completa lettura delle caratteristiche salienti dell'edificio. Nella parte inferiore, per tutta l'altezza delle navate laterali, vi sono aperture realizzate con monofore strombate con arco a tutto sesto mentre nella parte superiore, corrispondenti alle pareti della navata centrale, sono presenti delle grandi bifore, tranne che nelle due ultime campate vicino al transetto, dove le bifore sono sostituite da monofore ad arco a tutto sesto sovrastate da un oculo; tutte le colonnette di divisione delle bifore sono andate perdute, con l'eccezione di una finestra posta sul fianco destro.\nNel fianco sinistro, caratterizzato dall'assoluta omogeneit\u00e0 e accuratezza costruttiva del paramento murario, risulta notevole il prospetto del transetto, che mostra elementi architettonici di grande rilievo come la trifora, il contrafforte di sinistra aperto da piccole feritoie e al cui interno \u00e8 posta una piccola scala a chiocciola e il portale che immetteva nel cimitero. Il cimitero era posto lungo questa fiancata e il suo limite era costituito dalla cappella del XIII secolo costruita in mattoni che \u00e8 ancora presente.\nMassima opera architettonica \u00e8 l'abside, la prima parte della chiesa che vedeva chi arrivava dalla via Maremmana. Si presenta racchiusa tra due contrafforti e mostra due ordini di aperture di tre monofore ad arco a sesto acuto; in alto \u00e8 conclusa da un grande oculo sopra il quale ve ne \u00e8 uno pi\u00f9 piccolo; entrambe le cornici di questi oculi sono riccamente decorate. Lo stesso motivo della monofora sovrastata da un oculo si ritrova nel prospetto laterale del transetto; due di questi oculi, uno visibile dalla parte posteriore e uno dalla fiancata destra, mostrano ancora la decorazione originale. Nella parte sinistra dell'abside si trovano una porta e una monofora. Questo \u00e8 quanto rimane del campanile crollato nel 1786, Va detto che nelle abbazie cistercensi la presenza della torre campanaria era un fatto assolutamente eccezionale.\nSulla fiancata destra si sviluppava il chiostro, attorno al quale ruotava tutta la vita dell'abbazia. Il chiostro risultava completamente distrutto gi\u00e0 nel XVIII secolo, ma durante i restauri degli anni venti si decise di ricostruirne, con i materiali originari, almeno una piccola parte, composta da arcate con colonne binate che permettono di intuire la notevole bellezza originaria. Nella fiancata destra si possono ancora notare le mensole su cui si appoggiava la struttura portante del portico.\nInterno.\nL'interno della chiesa si presenta privo della copertura e del pavimento, sostituito da terra battuta che in primavera si trasforma in un manto erboso.\nLa chiesa ha una pianta a croce latina di 69 metri di lunghezza per 21 di larghezza ed \u00e8 conclusa con un ampio transetto. Lo spazio interno \u00e8 diviso longitudinalmente in tre navate di 16 campate di pilastri cruciformi.\nIl transetto \u00e8 suddiviso in tre navate, con quella orientale trasformata in quattro cappelle rettangolari poste due a due laterali a quella maggiore, la quale presenta una semplice abside rettangolare. Sia le cappelle sia le campate minori del transetto mostrano ancora l'originaria copertura con volte a crociera poggianti su costoloni. In queste cappelle venivano effettuate delle funzioni liturgiche: a testimonianza di ci\u00f2 nelle pareti sono visibili due nicchie, la minore usata per custodire le ampolle e la maggiore come lavabo. Nella parete di fondo del transetto sinistro vi sono due porte: una d\u00e0 accesso alla scala a chiocciola che conduceva nel sottotetto e l'altra al cimitero. Nella parete di fondo del transetto destro si trova la porta che dava accesso alla sagrestia e una apertura posta in alto sulla destra grazie alla quale i monaci, usando una scala in legno, potevano accedere direttamente alla chiesa dal dormitorio per svolgere le funzioni notturne e mattutine. Il campanile si trovava in corrispondenza della prima cappella del transetto di destra.\nIl transetto e le prime due campate del braccio longitudinale erano la zona riservata ai monaci; all'altezza della seconda campata di destra nel 1288 venne costruito un altare eliminando la base della semicolonna mentre la parte superiore venne ornata con una calotta decorata a figure fitoformi. Notevoli nella navata centrale sono gli archi a sesto acuto a doppia ghiera, le semicolonne da cui partivano le volte che coprivano le navate, la doppia cornice sopra le arcate e le decorazioni floreali sui capitelli. Tra i capitelli il pi\u00f9 interessante \u00e8 quello del primo pilastro di sinistra decorato con una figura antropomorfa, che potrebbe anche raffigurare l'ultimo architetto della chiesa, Ugolino di Maffeo.\nSulla parete di destra all'altezza dell'ultima campata vi \u00e8 un portale che originariamente dava accesso al chiostro e che attualmente costituisce l'ingresso principale alla chiesa.\nChiostro e sacrestia.\nDel chiostro \u00e8 visibile solo il lato orientale, allineato con il transetto sud: gi\u00e0 nel XVIII secolo era completamente distrutto e gli attuali resti risalgono agli anni venti, quando fu deciso di ricostruire alcune arcate con colonne binate utilizzando i materiali originari.\nLa sacrestia \u00e8 posta al piano terreno ed \u00e8 il primo ambiente che si trova venendo da sinistra. La sacrestia \u00e8 coperta con due grandi volte a crociera e in questa sala sono ancora visibili tracce di affreschi dell'originaria decorazione pittorica. Attraverso una porta con arco a sesto acuto si accede all'archivio, il cui l'interno \u00e8 coperto con volta a crociera.\nSala capitolare.\nVi si accede da un portale con arco a sesto acuto. La sala capitolare era uno degli ambienti pi\u00f9 importanti dell'abbazia in quanto vi si riuniva il capitolo dei monaci per deliberare gli atti che riguardavano il governo della comunit\u00e0. Si tratta di un ambiente molto vasto, diviso in sei campate da colonne abbastanza basse che sorreggono altrettante volte a crociera. Traeva l'illuminazione da due grandi bifore con colonne binate aperte sul chiostro e da tre piccole monofore con arco a tutto sesto poste sulla parete di fondo.\nAltri ambienti del complesso.\nDalla sala capitolare si accede a un ambiente che \u00e8 stato identificato come il parlatorio. All'estremit\u00e0 meridionale del piano terreno si trovava lo scriptorium, dove i monaci copiavano i manoscritti. \u00c8 un ambiente molto vasto, diviso in due navate da cinque pilastri cruciformi che sorreggono delle volte a crociera con decorazioni a girali.\nAl piano superiore si trovava il dormitorio dei monaci, suddiviso in celle, e una cappella.\nIl resto del complesso oggi \u00e8 scomparso. Nel lato opposto alla chiesa probabilmente si trovavano il refettorio, le cucine, il focolare, i vari annessi e le latrine. Il quarto lato del chiostro era occupato dalla dispensa, dai magazzini e dai locali destinati ai conversi, che la regola imponeva fossero distinti da quelli dei monaci. Dietro il cimitero e l'abside della chiesa si trovavano le infermerie dei laici, che erano separate soprattutto per motivi igienici.\nFilmografia.\nIl suggestivo sito dell'abbazia \u00e8 stato utilizzato per ambientare i film \"Nostalghia\" di Andrej Arsen'evi\u010d Tarkovskij (1983), \"Il paziente inglese\" di Anthony Minghella (1996),\" Paolo Barca, maestro elementare, praticamente nudista\" con Renato Pozzetto (1975) e la scena finale del film \"Il riposo del guerriero\" di Roger Vadim (1962).\nAll'interno della chiesa \u00e8 stato anche girato il videoclip dei Pooh \"La casa del Sole\" dell'album Beat ReGeneration. Inoltre nell'abbazia \u00e8 stata girata una scena del film di Checco Zalone \"Sole a catinelle\". L'interno della chiesa appare, anche, nel film di Flavio Mogherini \"La ragazza dei lill\u00e0\".\nNel 2020 \u00e8 uscito nelle sale il documentario \"Andrej Tarkovskij - Il cinema come preghiera\", di Andrej Andreevi\u010d Tarkovskij, figlio di Andrej Arsen'evi\u010d, con alcune scene girate all'interno della chiesa."}
{"id": "83120", "revid": "172", "url": "https://it.wikipedia.org/wiki?curid=83120", "title": "Matematica Babilonese", "text": ""}
{"id": "83131", "revid": "2175", "url": "https://it.wikipedia.org/wiki?curid=83131", "title": "Temperatura di fusione", "text": ""}
{"id": "83132", "revid": "709406", "url": "https://it.wikipedia.org/wiki?curid=83132", "title": "Temperatura di ebollizione", "text": ""}
{"id": "83137", "revid": "1318658", "url": "https://it.wikipedia.org/wiki?curid=83137", "title": "Khun Sa", "text": "Nacque col nome di Chan Shee-fu nel distretto di Lashio, nella parte settentrionale dello Stato Shan, da padre cinese e madre shan.. Adott\u00f2 il nome \"Khun Sa\", che significa \"Principe Prosperoso\", quando la madre spos\u00f2 un principe shan. In giovent\u00f9 prest\u00f2 servizio nel Kuomintang (KMT), l'esercito dei nazionalisti cinesi di Chiang Kai-shek rifugiatosi negli Stati Shan dopo la conquista del potere in Cina da parte dei comunisti di Mao Zedong. Lasci\u00f2 il KMT per formare un suo esercito di poche centinaia di uomini. Nel 1963 lo riform\u00f2 nel Ka Kwe Ye, una milizia locale leale al governo birmano. Il Ka Kwe Ye ricevette soldi, uniformi e armi in cambio della lotta contro i ribelli shan.\nQuando Khun Sa espanse il suo esercito a 800 uomini, smise di cooperare con il governo birmano, prese il controllo di una estesa area degli Stati Shan e Wa nei pressi del confine cinese e si dedic\u00f2 a estendere la produzione dell'oppio, installando una delle prime raffinerie di eroina della zona. Si trov\u00f2 in concorrenza con lo stesso KMT, che con la copertura della CIA da diversi anni aveva il controllo del 90% della produzione di oppio nella zona, chiedendo tra l'altro pedaggi a chiunque ne trasportasse. \nNel 1967 Khun Sa sfid\u00f2 le truppe del KMT organizzando una carovana che trasport\u00f2 sedici tonnellate di oppio in Laos. Il breve conflitto che ne segu\u00ec, chiamato \"guerra dell'oppio del 1967\", culmin\u00f2 nella famosa battaglia di Ban Khwann, sulla riva laotiana del Mekong, che ebbe fine con il violento intervento armato delle truppe regolari laotiane comandate dal generale Ouane Rattikone, che gi\u00e0 da qualche anno controllava il traffico di oppio nel versante laotiano del Triangolo d'oro. Il generale Rattikone si appropri\u00f2 del carico e prese il controllo anche della maggior parte dei traffici gestiti dal KMT nella zona laotiana.\nDopo la sconfitta subita e le ingenti perdite di uomini e di soldi, Khun Sa cerc\u00f2 di riorganizzarsi mettendosi in contatto con i capi di diversi gruppi di ribelli shan ma fu intercettato dal governo birmano che lo fece catturare e imprigionare. Torn\u00f2 in libert\u00e0 nel 1974 quando il suo vice-comandante rap\u00ec due dottori russi e per rilasciarli chiese la liberazione di Khun Sa. Ricostru\u00ec il proprio impero riprendendo il controllo del territorio, delle truppe e dei traffici che erano stati suoi. Con i proventi finanzi\u00f2 la lotta per l'autonomia degli shan, con l'Esercito Unito dello Shan. Si stima che nel 1977 avesse venduto una quantit\u00e0 di oppio ed eroina tale da soddisfare per un anno il fabbisogno dell'intero mercato statunitense, e che nel 1996, anno in cui si arrese all'esercito birmano, il suo esercito contasse su 10.000 unit\u00e0.\nNel 1985 Khun Sa un\u00ec le sue forze con il Consiglio rivoluzionario della terra Tai di Moh Heng. Attraverso questa alleanza ottenne il controllo di tutta l'area del confine birmano-thailandese da Mae Hong Son a Mae Sai, diventando una delle principali figure del traffico di oppio nel Triangolo d'Oro.\nNel 1989 Khun Sa venne accusato da una corte di New York d'aver cercato di esportare negli Stati Uniti d'America 1.000 tonnellate d'eroina. Propose quindi agli statunitensi di acquistare l'intera produzione di oppio per evitare che venisse venduto sul mercato internazionale dei narcotici.\nNel 1993 venne intervistato dal giornalista e scrittore Tiziano Terzani, che la incluse nel suo libro \"Un indovino mi disse\" (1995). \nKhun Sa si arrese agli ufficiali birmani nel gennaio 1996, apparentemente per evitare di affrontare le accuse di narcotraffico negli USA. I funzionari statunitensi avevano promesso 2 milioni di dollari di ricompensa per il suo arresto. Le autorit\u00e0 birmane rifiutarono di estradarlo.\nMalato di diabete e pressione alta, mor\u00ec a Rangoon il 29 ottobre 2007."}
{"id": "83140", "revid": "838137", "url": "https://it.wikipedia.org/wiki?curid=83140", "title": "227 a.C.", "text": ""}
{"id": "83143", "revid": "1305772", "url": "https://it.wikipedia.org/wiki?curid=83143", "title": "Kuala Lumpur", "text": "Kuala Lumpur (in tamil: \u0b95\u0bcb\u0bb2\u0bbe\u0bb2\u0bae\u0bcd\u0baa\u0bc2\u0bb0\u0bcd, in cinese semplificato: \u5409\u9686\u5761) \u00e8 la pi\u00f9 grande citt\u00e0 della Malaysia e la capitale della Federazione.\nAll'interno della Malaysia il nome viene spesso abbreviato in KL. Gli uffici del Governo sono stati spostati a Putrajaya, ma la residenza del capo dello Stato (\"Yang di-Pertuan Agong\"), il Parlamento e il potere giudiziario hanno tutti sede a Kuala Lumpur.\nKuala Lumpur \u00e8 uno dei tre Territori Federali della Malaysia e un'enclave nello Stato di Selangor.\nL'aeroporto principale del paese \u00e8 l'Aeroporto di Kuala Lumpur o (KLIA).\nStoria.\nKuala Lumpur \u00e8 stata fondata nel 1857 alla confluenza dei fiumi Gombak e Kelang, e in lingua malese il nome significa \"confluenza fangosa\". L'insediamento inizi\u00f2 a prosperare quando Raja Abdullah, un membro della famiglia reale di Selangor, apr\u00ec la valle del Kelang alle ricerche minerarie.\nCon l'espansione della citt\u00e0, il Regno Unito che dominava la Malesia all'epoca nomin\u00f2 un rappresentante (chiamato Capitano dei Cinesi) per amministrare l'insediamento. Il primo fu Hiu Siew, ma fu con il terzo Capitano, Yap Ah Loy, che la citt\u00e0 si espanse fino a diventare la pi\u00f9 importante nel Selangor. In questa fase, Kuala Lumpur fu al centro della Guerra Civile del Selangor e ne fu devastata, ma successivamente fu ricostruita da Yap e ripopolata con minatori cinesi provenienti da altre zone dello stato. Fu quindi nel 1880 che la citt\u00e0 divenne la capitale del Selangor e nel 1896 dei nuovi Stati Federati della Malesia.\nDurante la seconda guerra mondiale Kuala Lumpur fu occupata, dopo una breve battaglia, dall'esercito imperiale giapponese l'11 gennaio 1942. Nonostante che i danni subiti durante la battaglia contro l'operazione di occupazione giapponese fossero stati lievi, nel periodo in cui la citt\u00e0 sub\u00ec il dominio giapponese (gennaio 1942 \u2013 agosto 1945) essa vide la perdita di un gran numero di vite umane. Almeno 5000 cinesi furono uccisi a Kuala Lumpur nelle prime settimane di occupazione e migliaia di indiani furono inviati ai avori forzati per la costruzione della ferrovia della Birmania, nel corso dei quali un gran numero di essi mor\u00ec. I giapponesi occuparono la citt\u00e0 fino al 15 agosto 1945, quando il comandante in capo della Settima Armata Giapponese a Singapore e in Malesia, Seishir\u014d Itagaki si arrese agli Inglesi a seguito dei bombardamenti atomici di Hiroshima e Nagasaki.\nDopo l'indipendenza nel 1957 (in malese \"merdeka\", da cui il nome della piazza principale), Kuala Lumpur fu scelta come capitale della Federazione della Malesia e successivamente della rinominata Malaysia nel 1963. Nel 1974 la citt\u00e0 fu separata dal Selangor per diventare un Territorio Federale.\nArte.\nLa citt\u00e0 vanta moschee, musei e siti di importanza internazionale tra i quali meritano menzione il Museo Nazionale della Malesia, il Museo d'arte islamica e anche la Galleria d'arte nazionale della Malesia.\nMedia.\n\u00c8 sede di numerose televisioni quali: CNN International Asia Pacific, BBC World News, STAR World, FOX Movies Premium e HBO Asia, e anche Al Jazeera.\nEconomia.\nKuala Lumpur \u00e8 il centro economico, culturale e finanziario di tutta la Malesia; per quanto riguarda il ramo finanziario la citt\u00e0 \u00e8 sede della Bank Negara Malaysia (National Bank of Malaysia), e di altre banche come Al-Rajhi Bank e della Kuwait Finance House e infine della Borsa di Malesia (Bursa Malaysia); importantissimo il turismo, infatti Kuala Lumpur \u00e8 tra le citt\u00e0 pi\u00f9 visitate in tutto il mondo con oltre 10 milioni di persone registrate nel 2014. La citt\u00e0 offre svariati servizi per ogni esigenza, con numerosi hotel, bar, discoteche, locali notturni, e non mancano i siti storici come le moschee, i musei, le piazze e i palazzi governativi. Per quanto riguarda il commercio la citt\u00e0 \u00e8 sede di numerosi negozi e centri commerciali e di numerosi mercati tra i quali spicca il Kuala Lumpur's Central Market.\nInfrastrutture e trasporti.\nAeroporti.\nKuala Lumpur \u00e8 servita da due aeroporti internazionali: il primo \u00e8 l'Aeroporto Internazionale di Kuala Lumpur, scalo tra i pi\u00f9 tecnologicamente avanzati al mondo, che movimenta oltre 34 milioni di persone smistando il traffico aereo della Malesia; il secondo \u00e8 l'Aeroporto Sultano Abdul Aziz, che smista il traffico aereo interno \"low cost\".\nTelecomunicazioni.\nLa citt\u00e0 \u00e8 servita dalla KL Tower, una torre di trasmissione completata nel 1995.\nSport.\nMotociclismo e automobilismo.\nA pochi chilometri da Kuala Lumpur \u00e8 situata Sepang, sede del Circuito di Sepang, dove si disputano il Gran Premio della Malesia e il Gran Premio motociclistico della Malesia; l'impianto \u00e8 anche usato per altre competizioni di automobilismo e motociclismo di livello internazionale."}
{"id": "83145", "revid": "1437331", "url": "https://it.wikipedia.org/wiki?curid=83145", "title": "Vapore acqueo", "text": "Con il termine vapore acqueo si fa riferimento all'acqua nel suo stato di vapore. Invisibile, inodore e incolore, \u00e8 uno dei componenti dell'atmosfera terrestre. Quando il vapore acqueo si raccoglie in gran quantit\u00e0 e si mescola a polveri, gas vari, pollini, residui della combustione, diventa allora meno trasparente, dando luogo al fenomeno della foschia o della caligine.\nCondizioni termodinamiche del vapore acqueo.\nA seconda delle condizioni (temperatura, pressione e umidit\u00e0) a cui il vapore acqueo si trova, si parla di:\nPer gli usi tecnologici fa molta differenza la distinzione tra saturo umido, saturo secco e surriscaldato, perch\u00e9 l'impiego del vapore nelle macchine termiche utilizza il salto termico, cio\u00e8 del calore che trasporta (il vapore surriscaldato, considerata la temperatura pi\u00f9 alta, ne trasporta il maggior quantitativo), e dunque a pari quantit\u00e0 di vapore utilizzato, quelle goccioline d'acqua riducono fortemente l'energia disponibile e, nel caso di macchine veloci come le turbine a vapore, quelle goccioline battono violentemente sul metallo, rovinando le macchine.\nEsempi.\nAlla pressione di 1 atmosfera, la temperatura del vapore della pentola \u00e8 sempre uguale a 100\u00a0\u00b0C, perch\u00e9 questa temperatura \u00e8 una condizione fisica tipica dell'acqua (e il vapore possiede una densit\u00e0 che \u00e8 circa 1/1800 di quella dell'acqua). Per\u00f2 nella pentola a pressione la cottura \u00e8 pi\u00f9 rapida perch\u00e9 quando il vapore \u00e8 in pressione pu\u00f2 raggiungere temperature pi\u00f9 alte, perci\u00f2 il rapporto delle densit\u00e0 varier\u00e0. La temperatura dell'acqua, nella pentola a pressione, raggiunge e rimane alla stessa temperatura del vapore (con cui si trova a contatto), e perci\u00f2 il cibo cuoce pi\u00f9 in fretta. Anche nella pentola a pressione, il vapore \u00e8 sempre \"vapore saturo\", perch\u00e9 \u00e8 in presenza di acqua. \u00c8 un vapore saturo sempre a circa 110\u00a0\u00b0C, perch\u00e9 la valvola mantiene costante una certa pressione. Non pu\u00f2 aumentare di temperatura, perch\u00e9 la presenza di acqua funziona da \"termostato\".\nMa se per caso si lascia sul fuoco la pentola per troppo tempo e si asciuga tutta l'acqua, quel vapore raggiunge 150-200\u00a0\u00b0C, il metallo della pentola annerir\u00e0 ed il cibo brucer\u00e0. Inoltre, la pentola potrebbe esplodere nel caso in cui la valvola di sfiato (che \u00e8 generalmente l'unico dispositivo di sicurezza) non funzioni correttamente. \u00c8 invece il vapore che vi \u00e8 in essa a mutare di tipo, cio\u00e8 a raggiungere una temperatura pi\u00f9 alta di quella che dovrebbe avere a quella pressione. Cos\u00ec avremo prodotto in casa il \"vapore surriscaldato\". Nelle caldaie industriali si raggiungono pressioni di 50-60 atmosfere e si surriscalda il vapore a 450\u00a0\u00b0C. Il vapore d'acqua, saturo o surriscaldato, \u00e8 il fluido di lavoro delle macchine a vapore, in cui l'espansione del vapore viene utilizzata per muovere un pistone o una turbina cos\u00ec da produrre un lavoro meccanico.\nImportanza.\nIl vapore acqueo atmosferico \u00e8 parte del ciclo idrologico, un sistema chiuso di circolazione dell'acqua dagli oceani e dai continenti verso l'atmosfera e viceversa, in un ciclo continuo di evaporazione, traspirazione, condensazione e precipitazione. La sua concentrazione in atmosfera \u00e8 fortemente variabile nello spazio e nel tempo in funzione delle condizioni meteorologiche.\nEffetto serra e vapore acqueo.\nIl vapore acqueo \u00e8 il gas serra a pi\u00f9 alta concentrazione in atmosfera (in media 0,33% fino ad arrivare in certi periodi al 4%) ed \u00e8 quello che contribuisce maggiormente all'effetto serra (con un contributo stimato del 70%, che raggiunge il 98% se viene considerato anche l'effetto creato dalle nuvole). La stessa teoria dell'effetto serra \u00e8 nata ai primi del 1800 proprio per spiegare il ruolo determinante del vapore acqueo nell'atmosfera. Nell'atmosfera, le molecole di acqua catturano il calore irradiato dalla Terra diramandolo in tutte le direzioni, riscaldando cos\u00ec la superficie della Terra prima di essere irradiato nuovamente nello spazio.\nTecnologia del vapore.\nLa tecnologia del vapore (come viene detto per antonomasia il vapore d'acqua) \u00e8 stata sviluppata dal secolo XVII ed ha ricevuto applicazione effettiva nella seconda met\u00e0 del secolo XVIII, ad opera soprattutto di scienziati ed ingegneri inglesi e francesi, tra cui si devono citare Denis Papin e James Watt. Il vapore d'acqua si ottiene mediante evaporazione per ebollizione dell'acqua in apposite apparecchiature dette caldaie o pi\u00f9 precisamente generatori di vapore.\nCaratteristica fondamentale del vapore d'acqua \u00e8 la capacit\u00e0 di trasporto di calore: alla pressione di 10 bar (1000\u00a0kPa) un chilo di vapore richiede 2013,6\u00a0kJ per cambiare di stato, e rende 2013,6\u00a0kJ condensando. Considerando che la temperatura di ebollizione a 10 bar \u00e8 di 179,8\u00a0\u00b0C, e che quindi raffreddando da 179,8 a 0\u00a0\u00b0C 1\u00a0kg d'acqua si ottengono poco meno di 750\u00a0kJ, \u00e8 evidente che trasporto 4 volte pi\u00f9 energia usando vapore di quanta ne trasporti l'acqua."}
{"id": "83147", "revid": "1982", "url": "https://it.wikipedia.org/wiki?curid=83147", "title": "Vapore d'acqua", "text": ""}
{"id": "83151", "revid": "129019", "url": "https://it.wikipedia.org/wiki?curid=83151", "title": "Taifa", "text": "Con il termine re delle Taifa () sono indicati i piccoli Stati sorti nella penisola iberica a seguito della dissoluzione (iniziata con l'abdicazione del califfo di Cordova, Hish\u0101m II, nel 1009, che apr\u00ec un periodo di caos politico, con nove califfi in circa vent'anni) e la seguente abolizione del califfato della dinastia degli Omayyadi nel 1031, con la deposizione di Hish\u0101m III.\nStoria.\nDurante il periodo di caos sopra citato, si resero indipendenti dal califfato: Almer\u00eda, Murcia, Alpuente, Arcos, Badajoz, Carmona, D\u00e9nia, Granada, Huelva, Mor\u00f3n, Silves, Toledo, Tortosa, Valencia e Saragozza. Quando l'ultimo califfo, Hish\u0101m III, fu deposto e a Granada fu proclamata la repubblica, tutte le province di al-Andalus, che ancora non lo erano, si autoproclamarono indipendenti e furono rette da famiglie arabe, berbere o di origine slava.\nTaifa indicava la base familiare e tribale di questi regni; ogni taifa, all'inizio, si identific\u00f2 con una famiglia, clan o dinastia: cos\u00ec si ebbe la taifa dei Giahwaridi a Cordova, degli amiridi (discendenti di Almanzor) a Valencia; degli Hudidi e dei Tugibidi a Saragozza; degli Aftasidi a Badajoz; dei Birzalidi a Carmona; degli Ziridi a Granada; degli Hammudidi ad Algeciras e a Malaga e degli Abbadidi a Siviglia.\nCon il passare degli anni i regni di taifa di Siviglia (che aveva conquistato tutta l'Andalusia occidentale e parte di quella orientale), Badajoz, Toledo e Saragozza, costituirono le potenze islamiche della penisola iberica. Non avendo le truppe necessarie, i regni di taifa assoldavano truppe mercenarie, inclusi guerrieri cristiani (che servendo re musulmani, combattevano anche contro i re cristiani), come el Cid Campeador, per lottare contro gli Stati vicini o i regni cristiani del nord. Questi regni arrivarono ad essere pi\u00f9 di trenta (sino a trentanove) e il loro numero proporzionale alla loro debolezza fu uno dei fattori che favor\u00ec la Reconquista cristiana della Spagna.\nI regni di taifa si mantennero indipendenti sino all'inizio del XII secolo, quando la dinastia almoravide del Marocco li conquist\u00f2 e li inglob\u00f2. Con il dissolvimento dell'impero almoravide, si ebbe un secondo periodo di regni di Taifa tra il 1144 ed il 1170, quando si impose, un'altra dinastia sempre proveniente dal Maghreb, che cre\u00f2 un altro impero magrebino-andaluso, quello degli Almohadi. Al termine del periodo almohade, dopo la Battaglia di Las Navas de Tolosa, del 1212, si ebbe un terzo periodo di regni di Taifa, di breve durata, che termin\u00f2 con la fondazione del sultanato di Granada ad opera della dinastia nasride, che capitol\u00f2 il 2 gennaio 1492, ponendo fine alla Reconquista."}
{"id": "83154", "revid": "2225", "url": "https://it.wikipedia.org/wiki?curid=83154", "title": "Catalina Sandino", "text": ""}
{"id": "83155", "revid": "298055", "url": "https://it.wikipedia.org/wiki?curid=83155", "title": "Eriadan", "text": ""}
{"id": "83156", "revid": "123357050", "url": "https://it.wikipedia.org/wiki?curid=83156", "title": "Catalina Sandino Moreno", "text": "Ha ricevuto una candidatura ai Premi Oscar come migliore attrice e vinto l'Orso d'argento per la migliore attrice al Festival di Berlino per \"Maria Full of Grace\".\nBiografia.\nNasce a Bogot\u00e0 il 19 aprile del 1981, figlia di un veterinario e di una patologa.\nDopo essere stata rifiutata per diversi ruoli in telenovelas nel suo Paese, esordisce nel 2004 con un ruolo da protagonista nel film \"Maria Full of Grace\" di Joshua Marston, grazie al quale consegue l'Orso d'argento per la migliore attrice, \"ex aequo\" con Charlize Theron, al Festival di Berlino e una nomination all'Oscar come miglior attrice l'anno successivo.\nNel 2006 recita nel film di Richard Linklater \"Fast Food Nation\", basato sull'omonimo e controverso best seller di Eric Schlosser, ove impersona un'immigrata messicana sottopagata e, nello stesso anno, \u00e8 protagonista, nella parte di una baby-sitter sudamericana immigrata a Parigi, del segmento \"Loin du 16\u00e8me\", scritto e diretto da Walter Salles e Daniela Thomas, del film collettivo \"Paris, je t'aime\".\nNel 2007 \u00e8 invece co-protagonista, al fianco di Mark Webber, ne \"L'amore giovane\" diretto dall'attore Ethan Hawke. Sempre nel 2007, prende parte all'omonima trasposizione cinematografica del romanzo \"L'amore ai tempi del colera\" di Gabriel Garc\u00eda M\u00e1rquez.\nNel 2008 veste i panni di Aleida March, rivoluzionaria cubana e seconda moglie di Che Guevara, nel dittico sul celeberrimo guerrigliero diretto da Steven Soderbergh \"Che - L'argentino\" e \"Che - Guerriglia\".\nVita privata.\nNel 2006 si \u00e8 sposata con David Elwell, un tecnico delle luci statunitense, con una piccola cerimonia a Cartagena de Indias.\nNel 2009 ha dato alla luce il suo primogenito a New York.\nRiconoscimenti.\n2004\n2005\n2006\n2014"}
{"id": "83158", "revid": "547034", "url": "https://it.wikipedia.org/wiki?curid=83158", "title": "Gerbera", "text": "Gerbera \u00e8 un genere di piante angiosperme eudicotiledoni erbacee della famiglia delle Asteraceae, originario dell'Africa, dell'Asia e del Sudamerica.\nEtimologia.\nIl nome deriva dal naturalista tedesco Traugott Gerber, amico di Linneo (pr. \"gerb\u00e8ra\").\nDescrizione.\nLe gerbere sono piante perenni con portamenti erbacei (anche legnosi) scaposi. L'habitus in genere \u00e8 lanoso o villoso (gli steli sono coperti da una leggera peluria bianca).\nIn genere sono presenti sia foglie basali che cauline. Le foglie lungo il caule sono disposte in modo alternato. Quelle basali spesso formano delle rosette (disposizione rosulata). La forma delle lamine \u00e8 intera e semplice con contorno pi\u00f9 o meno ellittico, ovato o subcircolare ma sono presenti anche forme pennatifide o pennate. I margini possono essere da dentellati a dentati. La consistenza \u00e8 erbacea o coriacea. Invecchiando, le foglie diventano pubescenti nella pagina inferiore e si abbassano per lasciare spazio alle nuove piccole foglie che, nei primi giorni si presentano bianche e pelose.\nLe infiorescenze sono composte da capolini terminali solitari e scaposi. I capolini possono essere radiati ed eterogami e sono formati da un involucro a forma da cilindrica a obconica o largamente campanulata o emisferica composto da brattee (o squame) all'interno delle quali un ricettacolo fa da base ai fiori di due tipi (pi\u00f9 o meno): tubulosi e ligulati. Le brattee, simili a foglie, disposte su 2 o pi\u00f9 serie in modo embricato sono di vario tipo e consistenza. Il ricettacolo, pubescente, a forma da piatta a convessa e poco alveolato, \u00e8 nudo (senza pagliette).\nI fiori sia quelli tubulosi che ligulati sono tetra-ciclici (ossia sono presenti 4 verticilli: calice \u2013 corolla \u2013 androceo \u2013 gineceo) e pentameri (ogni verticillo ha 5 elementi). I fiori sono ermafroditi, actinomorfi o zigomorfi e fertili. I fiori del raggio (quelli periferici) sono femminili e disposti in modo uniseriale, con corolla di tipo ligulato (o radiata). I fiori del disco (quelli centrali), sono ermafroditi, con corolle bilabiate.\nI frutti sono degli acheni con pappo. La forma dell'achenio in genere \u00e8 fusiforme (a forma di uno stretto fiasco) con alcune coste longitudinali. Il pericarpo pu\u00f2 essere di tipo parenchimatico, altrimenti \u00e8 indurito (lignificato) radialmente; la superficie \u00e8 setolosa o glabra. Il carpopodium \u00e8 assente, oppure ha delle forme anulari. Il pappo, formato da una o pi\u00f9 serie di setole piumose o barbate, decidue o persistenti, \u00e8 direttamente inserito nel pericarpo o connato in un anello parenchimatico posto sulla parte apicale dell'achenio. Il colore del pappo \u00e8 bianco, crema, paglierino, rosato o rossastro.\nDistribuzione e habitat.\nIl genere \"Gerbera\" \u00e8 presente allo stato spontaneo in Africa, Madagascar, Asia tropicale e Sud America.\nSistematica.\nLa famiglia di appartenenza di questa voce (Asteraceae o Compositae, \"nomen conservandum\") probabilmente originaria del Sud America, \u00e8 la pi\u00f9 numerosa del mondo vegetale, comprende oltre 23.000 specie distribuite su 1.535 generi, oppure 22.750 specie e 1.530 generi secondo altre fonti (una delle checklist pi\u00f9 aggiornata elenca fino a 1.679 generi). La famiglia attualmente (2021) \u00e8 divisa in 16 sottofamiglie.\nFilogenesi.\nLa sottofamiglia Mutisioideae, nell'ambito delle Asteraceae occupa una posizione \"basale\" (si \u00e8 evoluta precocemente rispetto al resto della famiglia) ed \u00e8 molto vicina alla sottofamiglia Stifftioideae. La trib\u00f9 Mutisieae con la trib\u00f9 Nassauvieae formano due \"gruppi fratelli\" ed entrambe rappresentano il \"core\" della sottofamiglia.\nIl genere \"Gerbera\" \u00e8 descritto all'interno della trib\u00f9 Mutisieae, raggruppamento che la classificazione tradizionale collocava all'interno della sottofamiglia Cichorioideae e che la moderna classificazione filogenetica ha ricollocato, ridisegnandone i confini, all'interno della sottofamiglia Mutisioideae. Provvisoriamente il genere fa parte del gruppo informale Gerbera Complex.\nAll'interno del \"Gerbera Complex\" il genere di questa voce, da un punto di vista filogenetico e quindi evolutivo, appartiene al \"Clade B\" formato dai generi \"Chaptalia\", \"Gerbera\", \"Leibnitzia\", \"Oreoseris\", \"Piloselloides\" e \"Perdicium\" ed \u00e8 in posizione pi\u00f9 o meno vicina al \"core\" del clade. Le possibili date relative alla divergenza di questo genere dal clade B variano da 12 a 5 milioni di anni fa.\nI caratteri distintivi per le specie di questo genere sono:\nIl numero cromosomico delle specie di questo genere \u00e8: 2n = 46 e 50.\nElenco specie.\nQuesto genere comprende le seguenti 22 specie:\nColtivazione.\nLe gerbere amano posizioni molto luminose, moderatamente asciutte e ben ventilate. Tollerano la luce solare diretta ma il sole estivo delle regioni pi\u00f9 calde pu\u00f2 rovinare gravemente le foglie. Il terriccio dev'essere particolarmente drenante: non sopportano ristagni idrici che possono provocare in poco tempo la comparsa di marciumi e morte della pianta. Per questo motivo le innaffiature dovranno essere moderate: in ogni caso \u00e8 opportuno aspettare che il substrato si asciughi completamente (anche in profondit\u00e0) prima di innaffiare nuovamente.\nDurante la fase di crescita somministrare raramente e in dosi molto blande un buon concime NPK (azoto, fosforo e potassio) bilanciato.\nLa gerbera sopporta bene l'inverno se tenuta al riparo dalle piogge, dalle gelate e innaffiata molto poco. \nLa pianta reagisce a temperature stabilmente inferiori a 13\u00a0\u00b0C andando in stasi vegetativa (dormienza) durante la quale potr\u00e0 perdere interamente la parte aerea per produrla nuovamente all'arrivo dei primi tepori primaverili.\nOltre che come graziose piante ornamentali dalla facile coltura, le specie del genere \"Gerbera\" (soprattutto la \"G. jamesonii\") vengono coltivate industrialmente per la produzione del fiore reciso.\nMoltiplicazione.\nLa gerbera pu\u00f2 essere riprodotta effettuando delicatamente una divisione dei cespi per gli esemplari pi\u00f9 sviluppati oppure con la semina in semenzai o terrine mantenute a una buona temperatura e tenute scarsamente umide. Le piccole piantine nate da seme dovranno essere messe a dimora allo sviluppo completo qualche foglia oltre ai cotiledoni.\nAvversit\u00e0.\nIn generale, la gerbera \u00e8 una pianta abbastanza robusta e viene raramente attaccata da insetti parassiti, che possono essere perlopi\u00f9 afidi eliminabili con un buon insetticida specifico o con la lotta biologica.\nLa minaccia pi\u00f9 importante \u00e8 invece data dagli attacchi fungini che in generale si presentano in casi di elevatissima umidit\u00e0 ambientale, mancanza di ventilazione e di luminosit\u00e0. \u00c8 importante prevenire questi attacchi dosando bene le innaffiature e l'umidit\u00e0 ambientale.\nIn caso di attacco da marciume radicale (provocato dal Fusarium, da thielaviopsis basicola e phytium), i primi sintomi sono macchie marroni sulle foglie, che si espandono e portano al rapido deperimento della pianta. In questo caso trattare con prodotti al rame o ziram. In caso di Oidio, o Mal Bianco, trattare con prodotti allo zolfo o con prodotti specifici."}
{"id": "83160", "revid": "287204", "url": "https://it.wikipedia.org/wiki?curid=83160", "title": "Cyperus", "text": "Cyperus \u00e8 un genere di piante acquatiche della famiglia delle Cyperaceae, diffuso nelle zone temperate della Terra. Erroneamente chiamato di recente cipero per l'uso comune che ne hanno fatto alcune aziende.\nDescrizione.\nComprende piante erbacee annuali o perenni con radici fascicolate o rizomatose. Sono caratterizzate da lunghi steli diritti e senza nodi che portano nella parte terminale un ciuffo di brattee riunite ad ombrella.\nSpecie.\nAl genere appartengono pi\u00f9 di 600 specie e la pi\u00f9 conosciuta \u00e8 il \"Cyperus papyrus\" noto come papiro da cui nell'antico Egitto si ricavava una fibra che veniva utilizzata per la tessitura dei papiri, che con la pergamena costituivano l'unica \"carta\" disponibile.\nIn Italia il \"C. papyrus\" si \u00e8 acclimatato in Sicilia alla fonte Aretusa, sull'isola di Ortigia, o, sempre nei pressi di Siracusa, alla foce del fiume Ciane.\nAltra specie molto diffusa come pianta ornamentale \u00e8 la \"Cyperus alternifolius\", con fusti alti e sottili che portano foglie dalle brattee a raggiera simili alle bacchette di un ombrello aperto, la variet\u00e0 \"gracilis\" viene coltivata in vaso in coltura idroponica\nUsi.\nViene principalmente utilizzato come pianta ornamentale nelle vasche o stagni dei giardini, per l'eleganza e il portamento del fogliame, o negli appartamenti in vasi idroponici.\nColtivazione.\nTeme il freddo, preferisce esposizioni a mezz'ombra, clima caldo, terreno ricco, melmoso, misto a sabbia.\nLa coltura in vaso richiede ambienti caldi, luce solare filtrata, concimazioni mensili con fertilizzante liquido, mantenere costantemente bagnate le radici ponendo il vaso in un recipiente pieno d'acqua, rinvasare o rinterrare in primavera quando le radici invadono completamente il vaso, usando terriccio universale miscelato a carbone di legna\nLa moltiplicazione avviene per divisione dei cespi o per talea fogliare."}
{"id": "83161", "revid": "2228759", "url": "https://it.wikipedia.org/wiki?curid=83161", "title": "Arthur Rimbaud", "text": "\u00c8 il poeta che con Charles Baudelaire e G\u00e9rard de Nerval ha pi\u00f9 contribuito alla trasformazione del linguaggio della poesia moderna. L'opera di Rimbaud comincia con versi legati per arrivare al verso libero e alla poesia in prosa. Ma ci\u00f2 che in Baudelaire era enunciato con la compostezza degli alessandrini e trasparenti simbolismi, in Rimbaud diventa lirica che attinge alla libert\u00e0 dell'immaginario, ai sensi, alla visione irreale. L'ordine sintattico ne risulta spezzato, il ritmo ricreato al di l\u00e0 della tradizione. In Rimbaud \u00ablo sguardo poetico penetra attraverso una realt\u00e0 coscientemente frantumata fin nel vuoto del mistero\u00bb scrive Hugo Friedrich.\nBiografia.\nLa famiglia.\nArthur Rimbaud nacque il 20 ottobre 1854 nella cittadina di Charleville, nelle Ardenne, al numero 12 di rue Napol\u00e9on (poi rue B\u00e9r\u00e9govoy). Il padre Fr\u00e9d\u00e9ric (1814-1878) era un capitano dell'esercito che partecip\u00f2 alle guerre d'Algeria e di Crimea, e nel 1854 fu decorato con la Legion d'onore. La madre Marie Catherine Vitalie Cuif (1825-1907) era figlia di proprietari terrieri di Roche, villaggio nei pressi di Attigny.\nSposati l'8 febbraio 1853, ebbero cinque figli: Fr\u00e9d\u00e9ric (1853-1911), Arthur, Victorine (1857, vissuta solo un mese), Vitalie (1858-1875) e Isabelle (1860-1917). Dopo la nascita dell'ultima figlia, Fr\u00e9d\u00e9ric Rimbaud, gi\u00e0 poco presente a causa dei suoi doveri militari, abbandon\u00f2 la famiglia ritirandosi a Digione.\nDopo la partenza del marito Vitalie prese a firmarsi \u00abla vedova Rimbaud\u00bb e visse con i figli in una modesta casa di rue de Bourbon, in un quartiere popolare di Charleville. Molto rigida e severa, le principali preoccupazioni erano la cura della rendita delle terre, l'educazione dei figli e la rispettabilit\u00e0 sociale. Proibiva ai bambini di giocare in strada con i figli di operai e tutte le domeniche la si poteva vedere, \u00abbusto eretto, corsetto nero e guanti di filaticcio\u00bb, chiudere la fila della famiglia diretta in chiesa: \u00abdavanti le due bambine che si tenevano per mano, poi i due maschietti, Fr\u00e9d\u00e9ric e Arthur, ciascuno con un ombrello di cotone blu\u00bb.\nGli studi.\nNel 1862 Arthur entr\u00f2 da esterno, come il fratello Fr\u00e9d\u00e9ric, all'Istituto Rossat. Durante l'anno scolastico scrisse una \"fantasia\" che ci \u00e8 conservata: sogna di essere a Reims nel 1503, il padre \u00e8 un ufficiale dell'esercito regio, \u00abspesso in collera\u00bb, la madre, diversamente dalla realt\u00e0, \u00e8 \u00abuna donna dolce, calma, che si spaventa per un nonnulla\u00bb. Quanto a s\u00e9, non gli piace studiare: la storia \u00e8 un supplizio, i Latini non sono forse nemmeno esistiti e, per quanto riguarda il Greco, \u00abnessuno al mondo parla il greco!\u00bb.\nNella realt\u00e0 Arthur era un allievo modello: nei tre anni passati all'Istituto Rossat vinse tredici premi e ottenne undici note di merito. Nella primavera del 1865 \"Madame\" Rimbaud, che nel frattempo aveva trovato una nuova casa nel rispettabile cours d'Orl\u00e9ans, decise di trasferire i due ragazzi al Collegio di Charleville. Arthur fu iscritto alla settima classe, e in ottobre era gi\u00e0 in sesta. L'anno dopo fu autorizzato a frequentare la quarta classe.\nNel 1869 il \u00abMoniteur de l'Enseignement secondaire\u00bb pubblic\u00f2 tre suoi componimenti in latino, \"Ver erat\", \"L'Ange et l'enfant\" e il \"Jugurtha\" che ottenne il primo premio al Concorso accademico. Il 2 gennaio 1870 nella \u00abRevue pour tous\u00bb comparvero i suoi primi versi francesi, \"Les \u00c9trennes des orphelins\", che rammentano \"L'Ange et l'enfant\" di Jean Reboul e \"Les Enfants trouv\u00e9s\" di Fran\u00e7ois Copp\u00e9e. Jules Desdouets, il preside del collegio, diceva allora di lui: \u00abIn questa testa non germina niente di ordinario. Diventer\u00e0 il genio del Male o il genio del Bene\u00bb, mentre uno dei suoi insegnanti, M. P\u00e9rette, era pi\u00f9 netto: \u00abfar\u00e0 una brutta fine\u00bb.\nDa gennaio venne a insegnare nel collegio Georges Izambard, un giovane professore di retorica. Aveva solo cinque anni pi\u00f9 di Rimbaud: ne divenne il confidente e gli fece conoscere Rabelais, Hugo, Banville e i parnassiani. Ora Rimbaud ha \u00abtre d\u00e8i: Leconte de Lisle, Banville, Gautier\u00bb, e la sua \"Invocation \u00e0 Venus\", traduzione del prologo lucreziano del \"De rerum natura\" stampata il 15 aprile dal \u00abBulletin de l'Acad\u00e9mie de Douai\u00bb, \u00e8 un plagio di versi recenti di Sully Prudhomme.\nCome scrive Izambard, Rimbaud gli sottoponeva spesso i suoi versi appena composti perch\u00e9 li esaminassero insieme. I primi furono i versi di \"Oph\u00e9lie\", scritti nel maggio del 1870 e ispirati a \"La Voie lact\u00e9e\" di Banville. \u00c8 anche probabile che Rimbaud conoscesse il quadro omonimo di Millais:\nMa in Rimbaud quella di Ofelia non \u00e8 una comune follia, come in Shakespeare e in Banville, ma \u00e8 indotta dalle sue visioni: essa \u00e8 \u00abuna veggente che ha intravisto grandi visioni\u00bb e ne \u00e8 stata annientata:\nLa passione per la poesia spinse Rimbaud, il 24 maggio 1870, a scrivere a Banville, \u00abun discendente di Ronsard, un fratello dei nostri maestri del 1830\u00bb, inviandogli tre poesie, \"Oph\u00e9lie\", \"Sensation\" e \"Soleil et chair\", sperando, con il suo appoggio, di vederle pubblicate nel mensile \u00abLe Parnasse contemporain\u00bb dell'editore Lemerre. Si attribuisce 17 anni, \u00abl'et\u00e0 delle speranze e delle chimere\u00bb, dichiara di amare \u00abtutti i poeti, tutti i buoni Parnassiani - poich\u00e9 il poeta \u00e8 un Parnassiano\u00bb e di adorare due d\u00e8e, \u00abMusa e Libert\u00e0\u00bb. Non si conosce la risposta di Banville, ma i suoi versi non furono pubblicati.\nDel resto, la sua ammirazione per i parnassiani, questi poeti del disimpegno politico, dell'impassibilit\u00e0 e del rigore formale, non dur\u00f2 a lungo: \u00abdopo tre mesi, ne parlava solo con l'acredine dell'innamorato deluso\u00bb. Egli continua bens\u00ec a utilizzare, senza troppi scrupoli, i loro versi, ma li deforma seguendo un'intenzione satirica o scandalosa. Cos\u00ec, nella \"V\u00e9nus Anadyom\u00e8ne\", tratta da \"Les Antres malsaines\" di Glatigny, dove questi immagina incise le parole \u00abClara Venus\u00bb sulle braccia di una donna, Rimbaud le colloca nel suo fondo schiena, e dove la classica d\u00e8a sorge dalla spuma del mare, la Venere di Rimbaud \u00abemerge lenta e stupida da una vecchia vasca da bagno\u00bb.\nOra i Rimbaud abitavano nel quai de la Madeleine. Il 19 luglio 1870 Napoleone III dichiar\u00f2 guerra alla Prussia e Fr\u00e9d\u00e9ric Rimbaud si arruol\u00f2 volontario, disapprovato dal fratello, che aveva gi\u00e0 giudicato l'imperatore \u00abmeritevole di galera\u00bb. Alla retorica patriottica che si diffuse in Francia, che evocava anche le glorie degli eserciti repubblicani della Rivoluzione, Rimbaud rispose col sonetto \"Morts de Quatre-vingt-douze et de Quatre-vingt-treize\", dove - scrive - \u00abnoi, curvi sotto i re come sotto un randello\u00bb lasciavamo dormire sotto la Repubblica i morti di Valmy, di Fleurus e d'Italia, e ora i corifei del bonapartismo osano rievocare questi soldati \u00abpallidi del bacio forte della libert\u00e0\u00bb.\nIl 6 agosto Rimbaud concluse l'anno scolastico guadagnando un nuovo premio. Il 13 agosto apparve sulla rivista satirica \u00abLa Charge\u00bb la sua poesia \"Premi\u00e8re soir\u00e9e\", una satira dell'amore lezioso, come la successiva \"Les Reparties de Nina\". Il 25 agosto scrisse a Izambard, in vacanza a Douai dalle zie, lamentando la propria condizione a Charleville. Era \u00abspaventoso\u00bb vedere \u00abi droghieri in pensione mettersi l'uniforme\u00bb, vedere \u00abtutte quelle pance\u00bb pattugliare la cittadina \u00abcon uno \"chassepot\" sul cuore\u00bb, vedere \u00abla patria in piedi\u00bb. Lui, Rimbaud, preferiva \u00abvederla seduta\u00bb, senza muovere gli stivali.\nLe prime fughe.\nIl 29 agosto acquist\u00f2 un biglietto ferroviario per Saint-Quentin, ma in realt\u00e0 la sua destinazione era la pi\u00f9 lontana Parigi. Alla Gare du Nord venne scoperto, consegnato alla polizia e, accusato di vagabondaggio, incarcerato nella prigione di Mazas in attesa di giudizio. Nel disordine delle comunicazioni in una Francia al collasso per la sconfitta, le sue lettere non raggiunsero la madre. Il 5 settembre Rimbaud scrisse a Izambard che pag\u00f2 il suo debito e l'ospit\u00f2 a Douai.\nQui frequent\u00f2 la redazione del giornale diretto da Izambard \u00abLe Lib\u00e9ral du Nord\u00bb, e vi conobbe il giovane poeta Paul Demeny, direttore di una piccola casa editrice di Parigi, la \u00abLibrairie artistique\u00bb, al quale affid\u00f2 quindici sue poesie. Caduto Napoleone III, la Francia era repubblicana e ancora in guerra con la Prussia. Il 25 settembre erano previste a Douai le elezioni comunali e Rimbaud si fece notare nei comizi elettorali per il suo radicalismo rivoluzionario, mettendo in imbarazzo il moderato Izambard. Una lettera di Rimbaud, che richiedeva il ritorno a casa del figlio, lo cav\u00f2 d'impaccio e il 27 settembre Izambard accompagn\u00f2 Arthur a Charleville.\nNon ci rimase a lungo. L'8 ottobre era nuovamente in viaggio, parte a piedi e parte in treno, diretto a Charleroi, in Belgio. Qui si present\u00f2 alla redazione del \u00abJournal de Charleroi\u00bb, diretto dal padre di un suo compagno di scuola, il senatore Louis-Xavier des Essarts, offrendo la sua collaborazione. Invitato a cena, scandalizz\u00f2 il senatore con la sua maleducazione e con le sue convinzioni politiche, e fu cacciato di casa.\nNon pare, per\u00f2, che si sia perso d'animo. Le poesie di questo periodo, \"R\u00eav\u00e9 pour l'hiver\", \"Au Cabaret-Vert\", \"La Maline\", \"Ma Boh\u00e8me\", raccontano della felicit\u00e0 del poeta vagabondo, il cui \u00abalbergo \u00e8 all'Orsa maggiore\u00bb e le stelle fanno \u00abun dolce frou-frou\u00bb:\nDa Charleroi raggiunse a piedi Bruxelles, dove fu ospitato per due giorni da Paul Durand, un amico d'Izambard. Da Bruxelles raggiunse in treno Douai presentandosi il 20 ottobre dalle zie d'Izambard, dove scrisse altri sette sonetti per l'editore Demeny, finch\u00e9 giunse una lettera di Mme Rimbaud che ingiungeva il riaccompagnamento forzato del figlio a casa e il 30 ottobre due gendarmi riportarono Arthur a Charleville. Il 2 novembre Rimbaud scrisse a Izambard promettendogli di non scappare pi\u00f9 di casa \u00abper meritare il suo affetto\u00bb, pur dichiarando di \u00abdecomporsi nello squallore, nella malvagit\u00e0, nel grigiore\u00bb.\nLa vicina cittadina di M\u00e9zi\u00e8res fu distrutta da un bombardamento prussiano il 1\u00ba gennaio 1871 e Charleville fu occupata poco dopo. Le scuole erano utilizzate come ospedali e l'anno scolastico sarebbe potuto riprendere soltanto il 23 aprile. Rimbaud non aveva alcuna intenzione di continuare gli studi e il 25 febbraio, venduto l'orologio, prese il treno per Parigi. Nella citt\u00e0 affamata dall'assedio vag\u00f2 per giorni, finch\u00e9 il 10 marzo riprese a piedi la via del ritorno a Charleville. Qui lo raggiunse la notizia che il 18 marzo a Parigi era stata proclamata la Comune. Ne fu felice e decise di ritornare nella capitale. Probabilmente part\u00ec da Charleville il 18 aprile e si sarebbe arruolato volontario tra i franchi tiratori della Comune {sebbene sembri strano visto che dalla sua partenza al suo ritorno trascorsero solo 26 giorni}. Altro non si sa di questo periodo della sua vita e certamente il 13 maggio Rimbaud era nuovamente a Charleville.\nAlla Comune Rimbaud dedic\u00f2 tre poesie, \"Chant de guerre parisien\", \"L'Orgie parisienne ou Paris se repeuple\" e \"Les Mains de Jeanne-Marie\". Nell\"Orgie parisienne\", i borghesi che avevano abbandonato Parigi nei giorni della Comune sono tornati da vincitori e dopo i massacri della \"Semaine sanglante\" festeggiano a modo loro nella citt\u00e0 stremata:\n\u00abIl veggente\u00bb.\nIl 13 maggio scrisse a Izambard: mentre tanti lavoratori stavano morendo nella battaglia di Parigi, Rimbaud si dichiarava in sciopero, o piuttosto, volendo essere un poeta, lavorava per rendersi \u00abveggente\u00bb. Per ottenere questo risultato occorreva immergersi nelle massime dissolutezze, perch\u00e9 \u00absi tratta di arrivare all'ignoto attraverso la sregolatezza di \"tutti i sensi\"\u00bb. \u00c8 un concetto ripetuto e sviluppato nella lettera del 15 maggio a Paul Demeny: \u00abIl primo studio dell'uomo che voglia diventare poeta \u00e8 la conoscenza di s\u00e9, intera; egli cerca la sua anima, l'indaga, la tenta, l'apprende. Dal momento che la conosce, deve coltivarla\u00bb.\nArrivato all'ignoto, il poeta potr\u00e0 anche impazzire, ma non importa: altri \u00abcominceranno dagli orizzonti\u00bb dove lui \u00e8 caduto. Le sue visioni saranno espresse nella lingua \u00abdell'anima per l'anima\u00bb, che riassumer\u00e0 tutto: \u00abprofumi, suoni, colori, pensiero che aggancia e tira il pensiero\u00bb. Si aprir\u00e0 una nuova era: \u00abQuando sar\u00e0 spezzata l'infinita schiavit\u00f9 della donna, quando vivr\u00e0 per se stessa e grazie a se stessa, l'uomo - finora abominevole - le avr\u00e0 dato il benservito, sar\u00e0 poeta anche lei! La donna trover\u00e0 l'ignoto!\u00bb.\nDopo i Greci, vi sono stati soltanto letterati e versificatori, e Racine, il \u00abdivino sciocco\u00bb, \u00e8 il loro pi\u00f9 puro rappresentante. I primi romantici sono stati veggenti senza rendersene conto, \u00abmolto veggenti\u00bb i romantici della seconda generazione e Baudelaire \u00e8 il primo veggente, \u00abun vero Dio\u00bb, ma la sua forma \u00e8 \u00abmeschina\u00bb: la nuova poesia che va alla scoperta dell'ignoto \u00abesige forme nuove\u00bb. La scuola parnassiana \u00abha due veggenti, Albert M\u00e9rat e Paul Verlaine, un vero poeta\u00bb.\nIn un'altra lettera inviata a Demeny il 10 giugno, Rimbaud alleg\u00f2 due nuove poesie, \"Les Po\u00e8tes de sept ans\" e \"Les Pauvres \u00e0 l'\u00e9glise\", e gli chiese di bruciare le venticinque poesie che gli aveva spedito fino all'ottobre scorso. Demeny non gli diede retta, non gi\u00e0 perch\u00e9 attribuisse gran valore a quei componimenti, ma perch\u00e9 quelle \u00absue prime elucubrazioni\u00bb gli sembravano \u00ababbastanza curiose da meritare di essere conservate\u00bb.\nLa madre di Arthur, ormai rassegnata a non vederlo continuare gli studi, premeva perch\u00e9 almeno si trovasse un lavoro, gli negava anche gli spiccioli e minacciava di cacciarlo di casa. Lui frequentava la biblioteca pubblica e il caff\u00e8, fumando la pipa e facendosi offrire birra e tabacco in cambio della sua conversazione e delle sue poesie. Al caf\u00e9 Dutherme conobbe un certo Charles Bretagne, che gli parl\u00f2 di Verlaine, incontrato tempo prima nella casa del poeta a Fampoux, e gli consigli\u00f2 di scrivergli, offrendo la propria raccomandazione.\nAi primi di settembre Rimbaud scrisse a Verlaine, spedendogli le poesie \"Les Effar\u00e9s\", \"Les Assis\", \"Les Douaniers\", \"Accroupissements\" e \"Le Coeur vol\u00e9\". Verlaine rimase entusiasta e gli rispose, offrendogli la propria ospitalit\u00e0 e inviandogli un biglietto ferroviario per Parigi. Rimbaud part\u00ec con in tasca le visioni del suo capolavoro, \"Le Bateau ivre\":\nJ'ai vu fermenter les marais \u00e9normes, nassesO\u00f9 pourrit dans les joncs tout un L\u00e9viathan!Des \u00e9croulements d'eaux au milieu des bonaces,Et les lointains vers les gouffres cataractant!\nGlaciers, soleils d'argent, flots nacreux, cieux de braises!\nEchouages hideux au fond des golfes brunsO\u00f9 les serpents g\u00e9ants d\u00e9vor\u00e9s des punaisesChoient, des arbres tordus, avec de noirs parfums!\nA Parigi.\nArrivato a Parigi il 24 settembre, Rimbaud fu ospitato nella casa dei suoceri di Verlaine a Montmartre, in rue Nicolet, dove il poeta, alcolista e con alcune esperienze omosessuali nel recente passato, viveva allora con la moglie Mathilde Maut\u00e9 de Fleurville (1853-1914), in avanzata attesa del loro primo figlio. Il 30 settembre Verlaine lo present\u00f2 ai \"Vilains Bonshommes\", un circolo di poeti parnassiani. Rimbaud impression\u00f2 gli astanti: per L\u00e9on Valade, quel \u00abpoeta terrificante\u00bb dalla faccia da bambino, \u00abselvaggio pi\u00f9 che timido\u00bb, affascinava o spaventava \u00abcon i suoi stupefacenti poteri e la sua depravazione\u00bb, per Ernest d'Hervilly era \u00abGes\u00f9 tra i dottori\u00bb, per un altro \u00abil diavolo\u00bb, e dunque, meglio, \u00abil diavolo tra i dottori\u00bb.\nTra i frequentatori dei \"Vilains Bonshommes\" era il fotografo \u00c9tienne Carjat, che gli fece due ritratti. Come a voler mettere in rilievo la controversa personalit\u00e0 del giovanissimo poeta, in uno - il pi\u00f9 noto dell'iconografia - Carjat presenta un Rimbaud dall'aspetto gi\u00e0 adulto, i cui occhi chiarissimi guardano l'orizzonte, mentre nell'altro rivela un Rimbaud dall'aspetto ancora infantile, che guarda quasi imbronciato l'obiettivo.\nL'autorevole Th\u00e9odore de Banville, l'autore del \"Petit trait\u00e9 de po\u00e9sie fran\u00e7aise\", al quale Rimbaud aveva ricordato le insufficienze del verso alessandrino, gli mise a disposizione una soffitta quando l'imminente arrivo del suocero fece ritenere pi\u00f9 prudente a Verlaine allontanarlo da casa: gi\u00e0 suo cognato Charles de Sivry aveva trovato Rimbaud \u00abun ignobile, vizioso, disgustoso, indecente piccolo scolaro\u00bb. Non si comport\u00f2 meglio da Banville e a met\u00e0 ottobre si trasfer\u00ec dal poeta e fotografo Charles Cros, altro amico di Verlaine, ma dopo due settimane, proprio quando era nato Georges, il figlio di Verlaine, scomparve.\nPass\u00f2 diversi giorni di vagabondaggio solitario per le strade di Parigi, cercando di mantenersi vendendo portachiavi agli angoli delle vie e offrendo ai giornali articoli che gli furono rifiutati. Poi si sistem\u00f2 all'H\u00f4tel des Etrangers, in boulevard Saint-Michel, dove un gruppo di artisti \"boh\u00e9miens\" aveva affittato uno stanzone. Chiamati \"Zutistes\", mettevano in ridicolo le poesie dei parnassiani. Di questi poeti resta un album al quale collabor\u00f2 anche Rimbaud, l\"Album zutique\", che raccoglie disegni satirici e poesie scherzose e oscene, soprattutto parodie di versi di Copp\u00e9e. Tra gli \"Zutistes\", vi era anche il musicista Ernest Cabaner, che si guadagnava da vivere suonando il pianoforte in un caf\u00e9. La sua teoria, secondo la quale alle note musicali corrispondevano una vocale e un colore particolare, fu utilizzata da Rimbaud nella poesia \"Voyelles\":\nUna relazione colore-musica era gi\u00e0 stata indicata da Voltaire nel 1738 nei suoi \"\u00c9l\u00e9ments de la philosophie de Newton\" e dal padre Castel nel 1740 nell\"Optique des couleurs\", mentre Baudelaire nel \"Salon de 1846\" aveva affrontato l'analogia tra colori, suoni e profumi, ripresa ancora nel sonetto \"Correspondances\". Ma Rimbaud si limita a indicare una corrispondenza tra vocali e colori, che potrebbe essergli stata semplicemente suggerita dagli abecedari del tempo, che illustravano le lettere dell'alfabeto con diversi colori e, secondo la testimonianza di Verlaine, nella realt\u00e0 Rimbaud \u00abse ne infischiava se A fosse rossa o verde\u00bb.\nVerlaine ritrov\u00f2 Rimbaud all'H\u00f4tel des Etrangers. Il 15 novembre si fecero vedere abbracciati nel foyer dell'Od\u00e9on, dove si recitava \"L'Abandonn\u00e9e\" di Copp\u00e9e e il giorno dopo Rimbaud apparve per la prima volta agli onori della cronaca: \u00abPaul Verlaine stava a braccetto con un'affascinante signorina, Mlle Rimbaut [\"sic\"]\u00bb. L'autore dell'articolo anonimo era Edmond Lepelletier, amante e futuro biografo di Verlaine, un giornalista omosessuale che, geloso di Rimbaud, arriv\u00f2 a definirlo \u00abun ragazzo sulla via del riformatorio\u00bb.\nI due poeti non nascondevano la loro relazione e Rimbaud ne descriveva pubblicamente i particolari. Un'esplicita dichiarazione \u00e8 anche il \"Sonnet du trou du cul\", scritto a due mani da Verlaine e Rimbaud parodiando \"L'Idole\" di Albert M\u00e9rat. Quest'ultimo rifiut\u00f2 di comparire con loro nel quadro di Fantin-Latour che li ritrae con altri poeti, e il pittore lo sostitu\u00ec con un vaso di fiori.\nChiuso il circolo degli \"Zutistes\", nel gennaio del 1872 Rimbaud and\u00f2 ad abitare insieme con il giovane pittore Jean-Louis Forain in una soffitta di rue Campagne-Premi\u00e8re, a Montparnasse. Quell'inverno Rimbaud accompagn\u00f2 spesso al Louvre il pittore che vi copiava i capolavori, non perch\u00e9 fosse interessato alla pittura, ma semplicemente perch\u00e9 il museo era ben riscaldato. Infatti, come riferisce Forain, Rimbaud non nascondeva il suo disprezzo per la pittura figurativa, e si augurava una sua completa trasformazione nel senso dell'astrazione: \u00abNoi strapperemo la pittura alla sua vecchia abitudine di ricopiare e le conferiremo sovranit\u00e0. Il mondo materiale non sar\u00e0 nient'altro che un mezzo per evocare impressioni estetiche. I pittori non replicheranno pi\u00f9 oggetti. Le emozioni saranno create con linee, colori e schemi presi dal mondo fisico, semplificato e sottomesso\u00bb. Rimbaud stesso conferma di aver trovato \u00abdegne di derisione le celebrit\u00e0 della pittura e della poesia moderna\u00bb.\nVerlaine e Rimbaud continuarono a frequentarsi, spesso ubriachi. Il 2 marzo 1872, in uno dei consueti pranzi dei \"Vilains Bonshommes\" seguiti dalla lettura delle poesie dei convitati, Rimbaud prese a deridere Auguste Creissels mentre questi recitava il suo \"Sonnet du combat\". Invitato a smetterla da Carjat, aggred\u00ec il fotografo con una \"canne-ep\u00e9e\", un bastone munito di una lama, senza tuttavia ferirlo. Fu messo al bando dal circolo e fece ritorno a Charleville.\nForse qui scrisse una delle sue pi\u00f9 belle e complesse poesie, \"M\u00e9moire\". Davanti alla Mosa, \u00abcorrente d'oro in cammino\u00bb che \u00abmuove le braccia d'erba nere, grevi e molli\u00bb, scorrono e si sovrappongono le immagini del passato. Sulla riva \u00e8 ritta una signora, dei bambini leggono un libro nel verde fiorito, \u00ablui\u00bb - il padre, il poeta stesso, il sole? - \u00abcome mille angeli bianchi che si separano sulla strada\u00bb, s'allontana oltre la montagna e l'acqua del fiume - o la donna? - corre \u00abfredda e nera dopo la partenza dell'uomo\u00bb.\nLui, Rimbaud, vittima di quell'\u00abocchio d'acqua cupa\u00bb, non pu\u00f2 scegliere e non pu\u00f2 evadere. Diversamente dal \"Bateau ivre\", egli \u00e8 una barca immobile, ancorata a chiss\u00e0 quale fondo di fango:\nVerlaine e Rimbaud si tenevano in contatto. Il 2 aprile Verlaine gli scriveva: \u00abAmami, proteggimi e dammi fiducia. Essendo molto debole, ho molto bisogno della tua bont\u00e0\u00bb. Rimbaud torn\u00f2 a Parigi alla fine di maggio, alloggi\u00f2 in tre modesti alberghi diversi e infine, insofferente dell'afa di Parigi, decise di partire per il Belgio. Per strada incontr\u00f2 casualmente Verlaine, che lo segu\u00ec senza dir nulla alla moglie. Il 10 luglio passarono clandestinamente la frontiera a Pussemange.\nI due fuggiaschi.\nDopo un lungo vagabondaggio, arrivarono a Bruxelles, dove frequentarono la numerosa colonia dei comunardi l\u00ec emigrati, tutti sorvegliati dalla polizia belga e dai servizi francesi. Verlaine, spesso incerto sulle sue decisioni, scrisse alla madre e alla moglie, chiedendo loro di raggiungerlo. Il 21 luglio 1872 le due donne lo incontrarono a Bruxelles contando di riportarlo a casa, ma all'ultimo momento Verlaine cambi\u00f2 idea, scendendo precipitosamente dal treno in partenza per la Francia.\nIl 6 agosto Rimbaud e Verlaine lasciarono Bruxelles e dopo un nuovo girovagare nel nord del Belgio, il 7 settembre raggiunsero Ostenda, dove per la prima volta Rimbaud vide il mare. Imbarcatisi per l'Inghilterra, il 10 settembre erano a Londra, altra citt\u00e0 che accoglieva molti rifugiati della Comune. Su indicazione del pittore F\u00e9lix R\u00e9gamey andarono ad abitare nella stanza appena lasciata libera da Eug\u00e8ne Vermersch in Howland street, a Soho.\nSempre sorvegliati dalla polizia, entrarono a far parte del socialista \"Cercle d'\u00c9tudes sociales\", dove conobbero, tra gli altri, Camille Barr\u00e8re, Lissagaray e Jules Andrieu, due protagonisti e storici della Comune, e si mantennero traducendo in francese lettere commerciali per conto di quotidiani americani. Verlaine era molto impegnato a una nuova raccolta di poesie, Rimbaud scopr\u00ec l'opera di Poe. A Rimbaud, Londra piaceva: citt\u00e0 moderna, \u00absalvata da tutto il gusto ritrito negli addobbi\u00bb, non vi si trovava \u00abtraccia di monumenti alla superstizione\u00bb e tanto la morale quanto la lingua erano \u00abridotte alla loro pi\u00f9 semplice espressione\u00bb.\nA met\u00e0 dicembre Rimbaud torn\u00f2 in Francia per passare le feste di Natale con la famiglia. Verlaine, depresso per la lontananza dell'amico-amante, si ammal\u00f2 e fu raggiunto dalla madre, che sped\u00ec a Rimbaud il denaro per il viaggio di ritorno in Inghilterra. A met\u00e0 gennaio Rimbaud era di nuovo a Londra. Il 25 marzo 1873, dichiarando di avere 21 anni, ottenne la tessera d'ingresso alla biblioteca del British Museum e divenne un assiduo frequentatore della sala di lettura del Museo.\nPer pochi giorni, per\u00f2: il 3 aprile Verlaine part\u00ec improvvisamente per stabilirsi da una zia a Jehonville, in Belgio, e trovare un accordo con la moglie Mathilde. Qualche giorno dopo anche Rimbaud lasci\u00f2 Londra e l'11 aprile, venerd\u00ec di Pasqua, si present\u00f2 a Roche, nella fattoria di Mme Rimbaud: \u00abLa giornata pass\u00f2 nell'intimit\u00e0 della famiglia\u00bb - ricorda la sorella Vitalie - \u00abe a visitare la propriet\u00e0 che Arthur non conosceva quasi per nulla\u00bb. In questo periodo inizi\u00f2 a scrivere \"Une saison en enfer\".\nRimbaud fu raggiunto da una lettera di Verlaine che il 18 maggio, da Bouillon, chiedeva d'incontrarlo, dopo che i suoi tentativi di riconciliarsi con la moglie erano falliti. Cos\u00ec, il 26 maggio, i due poeti s'imbarcarono nuovamente da Anversa per l'Inghilterra. A Londra si stabilirono in un appartamento di Great College street, nel quartiere di Camden Town, dove diedero qualche lezione privata di francese.\n\"Derniers vers\".\nCon il titolo di \"Derniers vers\" (Ultimi versi) si raccolgono diciannove poesie scritte da Rimbaud nel suoi diversi periodi di associazione con Verlaine, praticando il metodo della \"voyance\" e coltivando le \u00aballucinazioni\u00bb, secondo quanto egli stesso c'informa nella \"Saison en enfer\". Dodici di esse furono composte dal maggio all'agosto 1872, le altre non sono datate e dovrebbero essere successive.\nUna parte dei \"Derniers vers\" segnano una rottura con l'opera precedente. Come scrive Verlaine, Rimbaud lavor\u00f2 \u00abnel \"na\u00eff\", nell'espressione semplicissima, usando solo assonanze, parole vaghe, frasi infantili o popolari. Comp\u00ec cos\u00ec prodigi di tenuit\u00e0, di vero sfumato, di un delizioso quasi inapprezzabile a forza di essere gracile ed esile\u00bb. Un esempio evidente \u00e8 \"L'\u00c9ternit\u00e9\":\no anche \"\u00d4 saisons, \u00f4 ch\u00e2teaux!\":\nLa critica \u00e8 divisa su chi attribuire il merito di aver aperto la strada a questo genere di poesia che i due poeti coltivarono nello stesso periodo. Le \"Romances sans paroles\" di Verlaine furono pubblicate nel 1874 ma gi\u00e0 nel 1872 egli aveva scritto le \"Ariettes oubli\u00e9es\". Certamente il verso semplice e musicale \u00e8 pi\u00f9 congeniale a Verlaine e pu\u00f2 darsi che Rimbaud ne abbia preso ispirazione nella sua ricerca di nuove forme espressive. Del resto, nella \"Saison en enfer\", tra gli \u00aberrori\u00bb che Rimbaud denuncia essergli stati \u00absussurrati all'orecchio\u00bb, figurano anche \u00able musiche ingenue\u00bb.\nIl ferimento di Rimbaud.\nLa loro convivenza, costellata da continui litigi, si fece insostenibile. Il 3 luglio 1873 Verlaine abbandon\u00f2 improvvisamente Londra per il Belgio, lasciando Rimbaud senza un soldo. Scrisse a Rimbaud, all'amico Lepelletier e a Mme Rimbaud di essere deciso a uccidersi se sua moglie non fosse tornata con lui. L'8 luglio fu raggiunto da Rimbaud nell'albergo di Bruxelles dove si era stabilito con la madre. La mattina del 9 luglio Verlaine acquist\u00f2 pistola e munizioni e in piena notte, quando Rimbaud lo inform\u00f2 di voler partire per Parigi, scoppi\u00f2 un nuovo alterco. Presa la pistola, Verlaine spar\u00f2 due colpi contro Rimbaud, che fu ferito da un proiettile al polso sinistro.\nAccompagnato dai Verlaine, Rimbaud si fece medicare in ospedale. Tornati poi in albergo, Rimbaud fece i bagagli e a sera tutti s'incamminarono verso la stazione. Improvvisamente Verlaine, che non smetteva di implorare Rimbaud di restare, sembr\u00f2 voler afferrare nuovamente l'arma. Rimbaud fugg\u00ec via: trovato un poliziotto, fece arrestare Verlaine.\nRimbaud fu ricoverato per nove giorni in ospedale, dove fu interrogato: attenu\u00f2 le responsabilit\u00e0 di Verlaine e ritir\u00f2 la denuncia. Dimesso il 19 luglio, si trattenne ancora qualche giorno in una pensione, dove fu ritratto da un pittore dilettante, Jef Rosman, e finalmente fece ritorno nella fattoria materna di Roche. L'omosessualit\u00e0 e le opinioni politiche di Verlaine pesarono negativamente sul giudizio dei giudici, che l'8 agosto lo condannarono a due anni di prigione da scontare nel carcere di Mons. Per buona condotta, ne usc\u00ec dopo diciotto mesi di detenzione il 16 gennaio del 1875.\n\"Une saison en enfer\".\nRimbaud aveva iniziato a scrivere \"Une saison en enfer\" nell'aprile precedente, quando si trovava ancora a Roche. Lo aveva comunicato in maggio con una lettera a Delahaye: \u00ablavoro abbastanza regolarmente, faccio delle piccole storie in prosa, titolo generale: Libro pagano, o Libro negro. \u00c8 stupido e innocente. La mia sorte dipende da questo libro, per il quale devo ancora inventare una mezza dozzina di storie atroci\u00bb. Aveva continuato a lavorarvi a Londra e fin\u00ec l'opera dopo il suo ritorno a casa: il manoscritto \u00e8 datato \u00abaprile-agosto, 1873\u00bb.\nLa madre gli anticip\u00f2 il denaro per la pubblicazione, che fu stampata in ottobre a Bruxelles dalla tipografia Jacques Poot e C.ie. Rimbaud ne diede una copia a Delahaye, un'altra a Ernest Millot, un amico di Charleville, tre le invi\u00f2 a Parigi, per Forain e per i giovani poeti Raoul Ponchon e Jean Richepin, un altro esemplare lo port\u00f2 a Mons per Verlaine, lasciandolo alla portineria del carcere. Non avendo poi saldato il conto con l'editore, 500 copie rimasero in magazzino, dove furono scoperte soltanto nel 1901 dall'erudito belga L\u00e9on Losseau.\nL'\u00abinferno\u00bb \u00e8 la societ\u00e0 occidentale cristianizzata nella quale Rimbaud si trova a vivere, e \"Une saison en enfer\" \u00e8 il racconto del suo tentativo di uscirne. All'originaria condizione barbarica e pagana, alla condizione primitiva del buon selvaggio di Rousseau, libero e innocente, che ignora la civilt\u00e0 industriale e il cristianesimo, l'arrivo dei colonizzatori bianchi con il loro \"canon\", ha imposto con la forza la loro organizzazione sociale, le loro leggi, i loro costumi, la loro religione, la guerra e il lavoro.\nCos\u00ec Rimbaud si trova precipitato nell'inferno: \u00abCredo di essere in inferno, dunque ci sono. \u00c8 l'adempimento del catechismo. Sono schiavo del mio battesimo\u00bb. Egli si separa dal cristianesimo: \u00abnon sarei pi\u00f9 capace di chiedere il conforto d'una legnata. Non credo di essermi imbarcato per uno sposalizio, con Ges\u00f9 Cristo per suocero\u00bb, ma questo non significa ancora l'uscita dall'inferno, tanto pi\u00f9 che monsieur Proudhomme \u2013 il borghese conformista e filisteo \u2013 \u00ab\u00e8 nato insieme a Cristo\u00bb.\nAlla sua \"stagione infernale\" appartiene anche \u00ablo strano \"m\u00e9nage\"\u00bb vissuto con Verlaine, definito \u00abla Vergine folle\u00bb dall'\u00abesistenza scialba e vile\u00bb, al quale Rimbaud fa dire la propria volont\u00e0 di evasione dalla realt\u00e0 e la ricerca dei \u00absegreti\u00bb che possono \u00abcambiare la vita\u00bb. Non esisteva per\u00f2 nessun segreto, ma si trattava d'inventare un nuovo linguaggio, con il quale rappresentare un mondo diverso. Era questo un ulteriore tentativo di uscire dall'\u00abinferno\u00bb, modificando la realt\u00e0 mediante il linguaggio.\nLe pagine della \"Saison en enfer\" dedicate a questa \u00abfollia\u00bb sono significativamente intitolate \"Alchimie du Verbe\":\nTutta la sua poetica del \"veggente\" \u00e8 ora ripudiata: \u00ab\u00c8 finita. Oggi so salutare la bellezza\u00bb, ossia la poesia di Baudelaire e dei parnassiani. Nell'abbozzo della \"Saison\" Rimbaud \u00e8 ancora pi\u00f9 esplicito: \u00abOra odio gli slanci mistici e le bizzarrie di stile. Ora posso dire che l'arte \u00e8 una sciocchezza\u00bb, che non \u00e8 per\u00f2 un addio alla letteratura, ma a quella forma di letteratura.\nIl \u00abmalessere\u00bb di Rimbaud proviene dal suo vivere in una societ\u00e0 occidentale, e dalle \u00abpaludi dell'Occidente\u00bb non si esce mutando linguaggio o fingendo di vivere altrove, in un Oriente puramente mentale. \u00c8 inutile sognare \u00abamori mostruosi e universi fantastici, lagnandoci e disapprovando le apparenze del mondo\u00bb, \u00e8 stato inutile \u00abinventare nuovi fiori, nuovi astri, carni nuove, lingue nuove\u00bb, illudersi di \u00abpoter acquisire poteri soprannaturali\u00bb. Forse un giorno si potr\u00e0 \u00absalutare la nascita del nuovo lavoro, la saggezza nuova, la fuga dei tiranni e dei demoni, la fine della superstizione\u00bb.\nPreso atto della \u00abrugosa realt\u00e0\u00bb, lasciati alle spalle ricordi, rimpianti e vecchie menzogne, consapevole che \u00abbisogna essere assolutamente moderni\u00bb, Rimbaud pu\u00f2 guardare e procedere in avanti, senza intonare \u00abcantici\u00bb e mantenendo \u00abil passo conquistato\u00bb, in solitudine e certo di \u00abpossedere la verit\u00e0 in un'anima e un corpo\u00bb.\nNuovi viaggi.\nA novembre, Rimbaud fu a Parigi dove, conoscendo lo scandalo di Bruxelles, tutti i vecchi conoscenti gli voltarono le spalle, tranne Germain Nouveau, un giovane poeta suo ammiratore. Si accordarono per partire insieme per Londra nella primavera successiva. Rimbaud pass\u00f2 l'inverno a Charleville, poi alla fine del marzo del 1874 si stabil\u00ec con Nouveau a pensione dalla famiglia Stephens, in Stamford Street. Frequentarono la sala di lettura del British Museum, lavorarono per un mese come operai di una fabbrica di scatole di cartone, cercarono di insegnare francese. In giugno, Nouveau prefer\u00ec tornare in Francia. Ammalatosi, Rimbaud chiese alla madre di raggiungerlo e il 6 luglio Madame Rimbaud e la sorella Vitalie si stabilirono con lui in una pensione di Argyle square.\nI suoi familiari tornarono a Charleville il 31 luglio, quando egli sembr\u00f2 aver trovato lavoro fuori Londra, forse a Scarborough. A novembre era a Reading, insegnante di francese in una scuola privata, ma gi\u00e0 il 29 dicembre Rimbaud faceva ritorno a Charleville. Il 13 febbraio 1875, intenzionato ad apprendere il tedesco, part\u00ec a piedi per Stoccarda, dove alla fine di febbraio ricevette la visita di Verlaine: \u00abVerlaine \u00e8 arrivato qui l'altro giorno\u00bb - scrisse a Delahaye - \u00abcon un rosario tra le dita. Tre ore dopo aveva rinnegato il suo dio e fatto sanguinare le 98 piaghe di N. S. \u00c8 rimasto due giorni e mezzo, molto ragionevole, e alle mie rimostranze se ne \u00e8 tornato a Parigi\u00bb. Fu il loro ultimo incontro, durante il quale Rimbaud consegn\u00f2 a Verlaine i manoscritti delle \"Illuminations\", i poemetti in prosa che sono la sua ultima fatica letteraria. Saranno pubblicati a sua insaputa nel 1886.\nIn maggio era nuovamente in viaggio. Partito da Stoccarda, attravers\u00f2 in treno la Svizzera, poi a piedi si diresse in Italia e valicando il San Gottardo raggiunse Milano, dove fu ospite per qualche settimana in casa di una vedova a piazza del Duomo. Si diresse poi, sempre a piedi, in Toscana e a Livorno lavor\u00f2 come scaricatore al porto. A giugno, mentre era in cammino verso Siena, ebbe un malore a causa di un'insolazione, e il 15 giugno il console francese a Livorno provvide a rispedirlo in Francia. A Marsiglia fu ancora ricoverato in ospedale e poi si offr\u00ec volontario tra le truppe carliste, probabilmente al solo scopo di raggiungere la Spagna, ma cambi\u00f2 idea e in ottobre era a Charleville. Qui, il 18 dicembre, mor\u00ec a soli 17 anni la sorella Vitalie.\nCon l'arrivo della bella stagione, Rimbaud si sent\u00ec pronto per nuovi viaggi. Questa volta aveva per meta Vienna, da dove avrebbe proseguito per il Mar Nero. Raggiunse la capitale austriaca ai primi di aprile del 1876, ma fu derubato e avendo denunciato alla polizia di essere rimasto senza denaro, fu espulso come vagabondo. Pass\u00f2 in Baviera e di qui raggiunse Strasburgo, poi a piedi percorse i 300 chilometri che lo separavano da Charleville.\nA maggio part\u00ec per il Belgio e presso il consolato olandese di Bruxelles fece domanda di entrare per sei anni nelle milizie coloniali destinate all'isola di Giava. Giudicato idoneo, fu arruolato ad Harderwijk. Il 10 giugno la nave con pi\u00f9 di duecento reclute salp\u00f2 da Den Helder, toccando Southampton, Gibilterra, Napoli, Aden, Sumatra e attraccando finalmente il 20 luglio a Batavia. Il 3 agosto il reggimento di Rimbaud raggiungeva Salatiga, localit\u00e0 situata nel centro dell'isola, nel mezzo della foresta tropicale. Il 15 agosto Rimbaud disert\u00f2. Eluse le ricerche, il 30 agosto s'imbarc\u00f2 sotto falso nome a Samarang in un mercantile britannico diretto a Queenstown, in Irlanda, doppiando il Capo di Buona Speranza. Il 6 dicembre Rimbaud sbarc\u00f2 a Queenstown e via Liverpool, Londra, Dieppe e Parigi, il 9 dicembre era nuovamente a casa.\nIl 14 maggio 1877 Rimbaud si trovava a Brema, dove fece inutilmente domanda di arruolamento nella Marina degli Stati Uniti. Un mese dopo s'impieg\u00f2 ad Amburgo nel circo Loisset, facendo da interprete e vendendo i biglietti d'ingresso. Segu\u00ec il circo itinerante a Copenaghen e lo lasci\u00f2 a Stoccolma. Qui fece qualche lavoro occasionale e presto rimase senza un soldo. Il console francese provvide a rimandarlo in Francia: sbarcato a Le Havre, a settembre raggiunse a piedi Charleville, ma da qui sarebbe nuovamente partito per Marsiglia con l'intenzione di raggiungere per mare Alessandria d'Egitto. Ammalatosi per\u00f2 durante la traversata, sarebbe sbarcato a Civitavecchia, visitando poi Roma e facendo finalmente ritorno a Charleville.\nI primi mesi del 1878 furono passati a studiare matematica nella nuova casa che la madre aveva comprato a Saint-Laurent, con l'intenzione di prendere il \"baccalaur\u00e9at\" in scienze, mentre l'estate fu trascorsa nei lavori dei campi a Roche. Poi, il 20 ottobre, appena compiuti 24 anni, l\"homme aux semelles de vent\", come lo chiamava Verlaine, si rimise in viaggio verso sud. Pass\u00f2 per Nancy e attravers\u00f2 i Vosgi, super\u00f2 la frontiera svizzera e a piedi valic\u00f2 il San Gottardo, dove erano in corso i lavori per il traforo, raggiunse Lugano e costeggi\u00f2 il lago di Como, dirigendosi a Milano e poi a Genova. Da qui sped\u00ec il 17 novembre - quel giorno moriva suo padre a Digione - una lettera ai famigliari con il resoconto del suo viaggio. Il 18 novembre salp\u00f2 per Alessandria d'Egitto.\nAd Alessandria s'impieg\u00f2 in un'impresa di costruzioni inglese che il 16 dicembre lo invi\u00f2 a Cipro, quale responsabile dei lavori in una cava di pietre presso il villaggio di Potamos. Il 28 maggio 1879 contrasse la febbre tifoide e fece ritorno a Roche. All'amico Delahaye che lo visit\u00f2 e gli chiese se scrivesse ancora, Rimbaud diede la celebre e semplice risposta: \u00abio non penso pi\u00f9 a questo\u00bb. Tornato a Cipro nell'aprile del 1880, ottenne dalle autorit\u00e0 inglesi l'incarico di sorvegliante dei lavori di costruzione della nuova residenza del governatore sui monti Troodos. A giugno, a causa di un oscuro incidente sul lavoro, che cost\u00f2 la vita a un operaio, abbandon\u00f2 precipitosamente il cantiere e s'imbarc\u00f2 per l'Egitto.\nIn Africa.\nPer due mesi Rimbaud, attraversato il canale di Suez, si aggir\u00f2 nelle due coste del mar Rosso in cerca di lavoro: prima a Gedda, poi a Suakin, dove si concentravano le carovane giunte dal Sudan, poi pi\u00f9 a sud, a Massaua, non ancora colonia italiana, infine sull'opposta riva, a Al-Hudayda, nello Yemen, dove cadde malato. Conobbe per\u00f2 un francese di nome Tr\u00e9buchet, che lo raccomand\u00f2 a una compagnia francese d'importazione ed esportazione di caff\u00e8 con sede ad Aden. Qui Rimbaud giunse a met\u00e0 agosto, e fu assunto dal colonnello Fran\u00e7ois Dubar, socio con Alfred Bardey, il fratello di questi Pierre e Daniel Pinchard dell'impresa Mazeran, Viannay e Bardey, come caporeparto del gruppo di donne - per lo pi\u00f9 indiane - addette alla selezione e all'imballaggio del caff\u00e8.\nAveva vitto e alloggio, ma la paga era misera: \u00absiccome sono l'unico impiegato un po' intelligente di Aden, alla fine del mio secondo mese qui, il 16 ottobre, se non mi danno duecento franchi al mese, oltre a tutte le spese, me ne andr\u00f2. Preferisco partire che farmi sfruttare\u00bb - si lamentava con la famiglia il 28 settembre 1880. Anche il luogo era inospitale: \u00abNon c'\u00e8 neanche un albero qui, nemmeno secco, nessun filo d'erba [...] nemmeno una goccia d'acqua dolce. Aden \u00e8 un cratere di vulcano spento e riempito sul fondo dalla sabbia del mare\u00bb.\nL'occasione di lasciare Aden e di guadagnare compensi pi\u00f9 elevati si offr\u00ec presto. Il 10 novembre Rimbaud firm\u00f2 un contratto di nove anni, col quale otteneva 150 rupie al mese e l'un per cento dei profitti dell'agenzia che la societ\u00e0 aveva costituito ad Harar, in Abissinia. A met\u00e0 mese, accompagnato da un impiegato, il greco Konstantinos Righas, Rimbaud sbarc\u00f2 a Zeila, in Somalia, da dove una carovana di cammellieri lo condusse ad Harar. Il 13 dicembre scrisse alla famiglia: \u00abI prodotti commerciali del paese sono il caff\u00e8, l'avorio, le pelli ecc. Il paese \u00e8 elevato, ma non sterile. Il clima \u00e8 fresco ma non malsano. Qui si importa ogni genere di prodotto dall'Europa per mezzo di cammelli\u00bb.\nDue mesi dopo cercava di rassicurare che il paese non era \u00abinteramente selvaggio. Abbiamo l'esercito, artiglieria e cavalleria, egiziano, e la loro amministrazione. Il tutto identico a quello che esiste in Europa\u00bb, ma poi aggiungeva che si trattava di \u00abun mucchio di cani e banditi\u00bb. I pericoli che aspettavano viaggiatori e commercianti erano noti, ma non spaventavano Rimbaud. Il 4 maggio 1881 scriveva di aver l'intenzione \u00abdi lasciare tra breve questa citt\u00e0 per andare a trafficare o esplorare per mio conto nell'ignoto. C'\u00e8 un grande lago a qualche giorno da qui, ed \u00e8 in un paese ricco d'avorio\u00bb. In effetti, in giugno fu protagonista di una spedizione da Harar fino al villaggio di Bubassa, nella zona ancora inesplorata dell'Ogaden. Aveva messo qualche soldo da parte: \u00abNel caso le cose si mettessero male e ci lasciassi la pelle, vi avverto che ho una somma di 7 volte 150 rupie di mia propriet\u00e0 depositata all'agenzia di Aden\u00bb.\nRimbaud torn\u00f2 il 5 gennaio 1882 ad Aden per rioccuparsi del lavoro di confezione e spedizione del caff\u00e8. Progettava di partire per Zanzibar o per lo Scio\u00e0. Dopo un anno, un violento litigio avuto da Rimbaud con il magazziniere della ditta convinse Bardey a rimandarlo ad Harar, facendolo responsabile di quell'agenzia. Pu\u00f2 darsi che abbia raggiunto Harar passando per Obok, un porto presso Gibuti, e abbia attraversato una regione semisconosciuta e controllata dalla trib\u00f9 particolarmente ostile dei Danakil. Il 6 maggio 1883 scrisse alla famiglia: \u00abcondannato ad errare, legato a un'impresa lontana, ogni giorno perdo il gusto per il clima, il modo di vivere e perfino la lingua dell'Europa\u00bb.\nIl 13 giugno, con Righas e l'esploratore e commerciante italiano Pietro Sacconi, con un viaggio di tre giorni si spinse fino a Warabeili sul luogo ove l'esploratore francese Lucereau era stato ucciso tre anni prima. Queste esplorazioni avevano una finalit\u00e0 commerciale, prima che scientifica: si trattava di determinare nuove rotte e nuovi fonti di rifornimento delle merci. Due mesi dopo anche Sacconi rimase ucciso mentre cercava di scoprire il percorso del fiume Wabi Shebele. Nello stesso periodo, un collaboratore di Rimbaud, il greco Konstantinos Sotiro, fu fatto prigioniero dagli indigeni nell'Ogaden, e fu liberato grazie all'intervento di Omar Hussein, un capo tribale che conosceva Rimbaud. Egli si preoccupava infatti di stabilire buoni rapporti con gli abitanti, in gran parte di fede islamica: anche a questo scopo si era procurato un'edizione del Corano.\nDalla relazione di viaggio di Sotiro Rimbaud trasse il 10 dicembre 1883 un \"Rapporto su l'Ogaden\" che invi\u00f2 a Bardey il quale lo trasmise alla Soci\u00e9t\u00e9 de G\u00e9ographie di Parigi che lo pubblic\u00f2 nel febbraio 1884. In uno stile asciutto e sintetico, Rimbaud vi riport\u00f2 informazioni sulle trib\u00f9 presenti nella regione, sui loro costumi, le loro attivit\u00e0 lavorative, le strade percorribili, le caratteristiche orografiche e climatiche dell'Ogaden, la sua fauna e i suoi fiumi. A conclusione del rapporto, Rimbaud rilevava la possibilit\u00e0 di stabilire favorevoli relazioni commerciali. Il geografo austriaco Philipp Paulitschke, professore all'Universit\u00e0 di Vienna e autore di due studi sulla regione dell'Harar, lo lod\u00f2: \u00abEgli \u00e8 il primo europeo ad aver raccontato l'Ogadina attraverso un'esperienza personale e le sue osservazioni sono estremamente interessanti\u00bb. La Societ\u00e9 de G\u00e9ographie lo contatt\u00f2 chiedendogli una breve autobiografia, ma Rimbaud non rispose.\nQuando gli Inglesi, che dal 1882 avevano di fatto trasformato l'Egitto in un loro protettorato ed erano impegnati nella guerra contro i dervisci del Mahdi, decisero di sgomberare l'Harar alla fine del 1883, l'agenzia di Bardey dovette chiudere e trasferirsi ad Aden. Da qui Rimbaud scrisse alla famiglia il 5 maggio 1884 in termini pessimistici: \u00absto per arrivare a trent'anni (la met\u00e0 della vita!) e mi sono molto affaticato a girare il mondo, senza risultato\u00bb. Nella casa presa in affitto vicino all'ufficio, Rimbaud viveva con il giovanissimo domestico Djami Wadai e una giovane donna abissina di religione cattolica, di nome Mariam, alta, magra e piuttosto bella. A dire di Bardey, Rimbaud si sarebbe molto affezionato a lei e avrebbe anche pensato di sposarla. In realt\u00e0 Rimbaud se ne liber\u00f2 senza tanti complimenti nel settembre del 1886.\nPer pi\u00f9 di un anno Rimbaud rimase ad Aden, scontento del suo lavoro, finch\u00e9 nel settembre del 1885 conobbe Pierre Labatut, un avventuriero francese stabilitosi sette anni prima in Abissinia, dove si era sposato e praticava il commercio delle armi. In quel periodo il re dello Scio\u00e0 Menelik II perseguiva il progetto di unificare la regione assoggettando le diverse trib\u00f9. La prospettiva di un facile arricchimento convinse Rimbaud ad associarsi con Labatut rompendo il contratto che lo legava a Bardey.\nLabatut rimase ad Aden per organizzare la spedizione delle armi, vecchi fucili Remington non pi\u00f9 in uso in Europa da quarant'anni: il loro valore non superava gli otto franchi, ma si sperava di venderli a quaranta. Rimbaud si trasfer\u00ec sulla sponda opposta, a Tagiura, dove era ancora fiorente la tratta degli schiavi. A fine gennaio 1886 sbarcarono a Tagiura 2.040 fucili e 60.000 munizioni. La carovana con le armi era pronta ad aprile per la partenza, quando Gran Bretagna e Francia firmarono un accordo per vietare nella regione l'importazione delle armi. Allora Rimbaud scrisse il 15 aprile al ministero degli Esteri francese per ottenere una deroga, che a giugno gli fu segretamente accordata.\nA luglio fu necessario un nuovo rinvio. Labatut, malato di cancro, tornato in Francia per curarsi, vi mor\u00ec in ottobre, e Rimbaud propose a Paul Soleillet, un altro mercante d'armi ed esploratore francese, di unire i loro convogli, ma Soleiller mor\u00ec d'infarto il 9 settembre. Partito in ottobre da Tagiura con 50 cammelli e 30 uomini armati, Rimbaud penetr\u00f2 nello Scioa e il 6 febbraio 1887 raggiunse senza incidenti Ankober, dove fu accolto dall'esploratore Jules Borelli: \u00abconosce l'arabo e parla amarico e oromo\u00bb - cos\u00ec Borelli descrisse Rimbaud - \u00ab\u00c8 infaticabile. La sua predisposizione per le lingue, la forza di volont\u00e0 e l'inesauribile pazienza lo collocano nel novero dei viaggiatori esperti\u00bb.\nLa carovana di Rimbaud, al quale si unirono Borelli e l'ingegnere svizzero Alfred Ilg, un consigliere di Menelik, si port\u00f2 il 7 aprile a Entoto, dove era atteso il ritorno dalla guerra di Menelik, vittorioso dei suoi nemici. Nelle trattative, Rimbaud non ottenne quello che aveva sperato, e dovette dedurre quanto spettava agli eredi di Labatut. Ricevette un assegno di 9.000 talleri da incassare ad Harar dal cugino di Menelik, il ras Maconn\u00e8n, futuro padre di Hail\u00e9 Selassi\u00e9. Rimbaud lament\u00f2 che l'impresa si era rivelata un fallimento dal punto di vista finanziario, ma in estate si rec\u00f2 al Cairo, incassando 7.500 talleri e depositando al Cr\u00e9dit Lyonnais altri 16.000 franchi.\nAl Cairo si trattenne due mesi e per \u00abLe Bosphore \u00e9gyptien\u00bb, il quotidiano in lingua francese diretto da Octave Borelli, fratello di Jules, scrisse un lungo articolo, apparso il 25 e il 27 agosto, nel quale raccontava delle difficolt\u00e0 di estrarre il sale dal lago Assal, della natura del fiume Auasc e dell'esistenza di una favorevole via commerciale che poteva congiungere lo Scio\u00e0 a Gibuti, un porto allora trascurato a favore di quello di Zeila. In ottobre fece ritorno ad Aden.\nNel febbraio del 1888 Rimbaud torn\u00f2 ad Harar per organizzare una carovana di cammelli che avrebbero dovuto trasportare le armi lasciate a Tagiura da Paul Soleillet e rilevate da un altro trafficante d'armi, il parigino Armand Savour\u00e9. Il tentativo per\u00f2 non riusc\u00ec per qualche oscura ragione e Rimbaud dovette far ritorno ad Aden il 14 marzo 1888. Torn\u00f2 tuttavia in maggio ad Harar, mantenuta indipendente grazie a un accordo franco-inglese, e vi si stabil\u00ec aprendo una casa di commercio per le merci pi\u00f9 diverse, dal caff\u00e8 alla gomma, dalle pelli al cotone, all'oro e all'avorio.\nA questo periodo risale la diceria di un Rimbaud mercante di schiavi. Un rapporto del console italiano ad Aden, Antonio Cecchi, riferiva il 22 maggio 1888 che una carovana di avorio e di schiavi, guidata da un noto mercante del luogo e da un certo \u00abRembau\u00bb, qualificato di agente del governo francese, era stata avvistata ad Ambos, nello Scio\u00e0, il 10 maggio 1888. Analoghe informazioni erano riportate in un rapporto inglese di giugno, che riferiva di \u00abun francese di nome Rambon\u00bb. In realt\u00e0, \u00e8 stato provato che Rimbaud, certamente ad Harar nella prima met\u00e0 di maggio, non poteva trovarsi ad Ambos.\nGli affari di Rimbaud si mantennero prosperi, mentre in Francia cominciava a imporsi la sua fama di poeta. Dall'ottobre del 1883 la rivista \u00abLut\u00e8ce\u00bb aveva cominciato a pubblicare poesie di Rimbaud e il saggio di Verlaine sui \"Po\u00e8tes maudits\", edito poi in volume nel 1884, mentre nel 1886 la rivista \u00abLa Vogue\u00bb aveva pubblicato le \"Illuminations\". Pierre Bourde, un giornalista che conobbe personalmente Rimbaud e gli propose senza successo di collaborare al suo giornale \u00abLe Temps\u00bb con articoli sulla realt\u00e0 africana, il 29 febbraio 1888 gli aveva scritto che egli era divenuto per alcuni scrittori di Parigi \u00abuna sorta di figura leggendaria\u00bb, e si sperava in un suo ritorno. Particolare impressione aveva provocato il suo sonetto \"Voyelles\", in base al quale alcuni giovani avevano \u00abtentato di fondare un sistema letterario\u00bb. Rimbaud non rispose n\u00e9 a questa lettera, n\u00e9 alla nota del 19 febbraio 1891, nella quale il direttore della rivista letteraria \u00abLa France moderne\u00bb si dichiarava \u00abfelice e fiero\u00bb se avesse potuto vedere \u00abil capo della scuola decadente e simbolista\u00bb collaborare con la sua rivista.\nRimbaud, infatti, non aveva nessuna intenzione di dedicarsi nuovamente alla letteratura n\u00e9 di tornare in Francia, ma le circostanze disposero altrimenti. Da qualche tempo era afflitto da dolori al ginocchio destro, che egli credeva dovuti all'artrite o alle vene varicose. Il 20 febbraio 1891 chiese alla madre di inviargli una calza medica, ma in marzo l'arto era ancora pi\u00f9 gonfio e irrigidito. Il dottore italiano Leopoldo Traversi lo visit\u00f2 e gli consigli\u00f2 l'immediata partenza per l'Europa. Sistemati alla meglio i suoi affari, incapace di camminare, il 7 aprile 1891 fu trasportato in barella da Harar fino a Zeila, dove giunse il 18 aprile. Salpato per Aden, il dottore inglese che lo visit\u00f2 gli diagnostic\u00f2 una sinovite tubercolare, la stessa malattia che aveva condotto Vitalie Rimbaud alla morte, prospettandogli la necessit\u00e0 dell'amputazione della gamba. Il 7 maggio una nave lo condusse a Marsiglia.\nLa morte.\nRicoverato il 20 maggio 1891 nell'ospedale \"de la Conception\" di Marsiglia, gli fu diagnosticata una gangrena al ginocchio destro. Il 23 maggio fu raggiunto dalla madre e il 27 maggio gli fu amputata la gamba. Dall'Africa gli giunsero messaggi di auguri e di solidariet\u00e0: gli scrissero il suo socio C\u00e9sar Tian, Sotiro, Righas, il servitore Djami, persino ras Maconn\u00e8n. Il 9 giugno sua madre dovette tornare a Roche.\nIl 24 giugno cominci\u00f2 a muoversi con l'aiuto di una stampella, poi prov\u00f2 a servirsi d'un arto artificiale. La prima gli provocava dolori alle braccia e alle spalle, l'altro gli infiammava il moncherino. Scriveva alla sorella: \u00abLa testa e le spalle s'inclinano in avanti e ci s'inarca come gobbi. Tremate nel vedere le persone e gli oggetti che vi si muovono intorno, per timore che vi si rovescino rompendovi cos\u00ec la seconda zampa. Sghignazzano nel vedervi saltellare. Quando tornate a sedervi, avete le mani snervate, l'ascella segata e l'aria di un idiota\u00bb.\nDimesso il 23 luglio, si stabil\u00ec a Roche. Per distrarsi, ogni pomeriggio usciva di casa in carrozza e la domenica amava sostare nei luoghi pi\u00f9 frequentati del paese. Con i primi freddi decise di ripartire per Marsiglia, accompagnato dalla sorella Isabelle, e fu ricoverato in ospedale il 24 agosto. Se fosse stato bene, pensava, sarebbe potuto ripartire per l'Africa, ma i dolori alla gamba non erano cessati e le sue braccia perdevano vitalit\u00e0. In ottobre l'uso del braccio destro era completamente perduto, il sinistro semi-paralizzato e i medici gli davano pochi mesi di vita.\nIl 20 ottobre Rimbaud comp\u00ec trentasette anni. Magrissimo, soffriva d'insonnia, e per lenire i dolori ogni sera gli veniva somministrata una dose di morfina. Sapeva di dover presto morire: \u00abAndr\u00f2 sottoterra\u00bb - disse un giorno a Isabelle - \u00abe tu camminerai nel sole\u00bb. Dispose un lascito di 3.000 franchi per il suo servitore Djami e per un momento espresse il desiderio di essere sepolto ad Aden, vicino al mare. A volte delirava. Il 9 novembre dett\u00f2 alla sorella una lettera. Rivolgendosi a un imprecisato \u00abDirettore\u00bb, immaginava d'imbarcarsi per Suez da un porto sconosciuto chiamato Aphinar: \u00absono completamente paralizzato, desidero perci\u00f2 trovarmi a bordo molto presto\u00bb.\nMor\u00ec il giorno dopo, 10 novembre, alle dieci del mattino. Il 14 novembre la bara con il corpo di Rimbaud giunse a Charleville e il poeta, accompagnato soltanto dalla madre e dalla sorella Isabelle, fu sepolto nella tomba di famiglia accanto al nonno materno e a Vitalie Rimbaud.\nLa fortuna critica di Rimbaud.\nHanno detto di lui:\nNote.\n1 Hugo Friedrich, La struttura della lirica moderna, Garzanti, Milano, 1971, p.\u00a063"}
{"id": "83164", "revid": "1297", "url": "https://it.wikipedia.org/wiki?curid=83164", "title": "Pervinca", "text": ""}
{"id": "83166", "revid": "46291", "url": "https://it.wikipedia.org/wiki?curid=83166", "title": "Vinca minor", "text": "La pervinca minore (\"Vinca minor\" ) \u00e8 una liana erbacea perenne appartenente alla famiglia delle Apocinacee, tipica del sottobosco, dove forma estesi tappeti sempreverdi, ma comune anche lungo i bordi delle strade.\n\u00c8 una pianta piuttosto diffusa, di cui alcune cultivar sono coltivate a scopo ornamentale, soprattutto per realizzare bordure.\nDescrizione.\nAlta 10\u201315\u00a0cm, ha un portamento strisciante e tappezzante. Forma grandi tappeti di fusti striscianti piuttosto esili ed alti al massimo 18\u00a0cm che producono radici ai nodi e portano foglie opposte, ellittiche, coriacee e lucide superiormente.\nI fiori compaiono tra marzo e maggio, con una possibile seconda fioritura in autunno e sono caratterizzati da un colore azzurro-violetto, denominato appunto blu-pervinca. Sbocciano su peduncoli di 1 - 1,5\u00a0cm all'ascella di corti rametti ascendenti. La corolla \u00e8 composta da 5 petali con l'apice troncato obliquamente.\nDistribuzione e habitat.\n\u00c8 nativa dell'Europa centrale e meridionale.\nCresce nel sottobosco erbaceo, specialmente sotto le querce.\nUsi.\nA livello popolare le parti aeree della pianta sono utilizzate per migliorare la circolazione sanguigna. La pianta contiene in effetti il principio attivo vincamina di cui \u00e8 dimostrata l'attivit\u00e0 nootropica sulla circolazione cerebrale."}
{"id": "83167", "revid": "287204", "url": "https://it.wikipedia.org/wiki?curid=83167", "title": "Pervinca minore", "text": ""}
{"id": "83171", "revid": "1534511", "url": "https://it.wikipedia.org/wiki?curid=83171", "title": "James Gregory (astronomo)", "text": "Biografia.\nDopo aver apprese le prime nozioni di geometria dalla madre, a 13 anni legge con facilit\u00e0 gli Elementi di Euclide. Studia all'Universit\u00e0 di Aberdeen e si dedica all'ottica scrivendo un libro dal titolo \"Optica Promota\" nel quale sviluppa la teoria dell'ottica e il progetto di un nuovo tipo di telescopio, il telescopio a riflessione; questo tipo di telescopio in seguito sar\u00e0 chiamato telescopio gregoriano. Nel 1663 si trasferisce a Londra dove diventa amico di Collins e fa pubblicare il suo libro. Il primo telescopio a riflessione sar\u00e0 costruito nel 1673 da Hooke.\nDal 1664 al 1668 si reca in Italia e soggiorna gran parte del tempo all'Universit\u00e0 di Padova, dove entra in contatto con Stefano degli Angeli dal quale apprende come trattare gli sviluppi in serie delle funzioni. Prima di lasciare Padova pubblica la \"Geometriae pars universalis\", testo che viene considerato il primo tentativo di un testo sul calcolo infinitesimale. In questo libro \u00e8 avanzata l'idea che la differenziazione sia l'operazione inversa della quadratura. Queste idee e molte altre idee sul calcolo infinitesimale egli le sviluppa indipendentemente da Newton. Nell'estate del 1668 risiede a Londra e da qui entra in polemica con Huygens che critica il suo lavoro sul calcolo infinitesimale. Dopo questa polemica diventa riluttante a pubblicare i suoi risultati e in particolare rinuncer\u00e0 a pubblicare risultati che anche Newton otterr\u00e0. Solo lo studio della sua corrispondenza con Collins ha consentito di individuare una impressionante serie di scoperte anticipatrici.\nNel 1668 Gregory entra anche nella Royal Society per merito di Robert Moray che ottiene anche che Carlo II d'Inghilterra istituisca una cattedra regia di matematica all'Universit\u00e0 di Saint Andrew a lui destinata. Qui trova un ambiente poco ricettivo, ma riesce a lavorare con brillanti risultati. Dopo aver ricevuto il libro \"Lectiones Geometricae\" di Isaac Barrow \u00e8 in grado di ottenere risultati matematici pi\u00f9 avanzati. Inoltre da una penna di uccello ricav\u00f2 il primo reticolo a diffrazione e comp\u00ec varie osservazioni astronomiche e in particolare effettu\u00f2 osservazioni su un'eclissi della Luna in collaborazione con astronomi di Parigi.\nTra le scoperte un tempo ignorate di Gregory vanno ricordate: la formula di interpolazione e il teorema binomiale, trovate prima di Newton; il teorema di \"Taylor\", trovato nel 1671 (Taylor lo pubblicher\u00e0 nel 1715); la risoluzione del problema di Keplero sulla divisione di un semicerchio con un segmento per un punto dato del diametro, mediante applicazione della serie di Taylor e servendosi del criterio del rapporto per la convergenza delle serie trovato poi da Cauchy; definizione di integrale con la generalit\u00e0 raggiunta successivamente da Riemann; comprensione della totalit\u00e0 delle soluzioni delle equazioni differenziali, soluzioni singolari incluse; avvio dei tentativi di dimostrare la trascendenza di e e di \u03c0; sospetto che le equazioni di grado superiore al quarto non possano essere risolte per radicali.\nFu anche docente di matematica presso l'Universit\u00e0 di Edimburgo e fu maestro del giovane Robert Wallace, che ricopriva il ruolo di assistente personale. "}
{"id": "83172", "revid": "729019", "url": "https://it.wikipedia.org/wiki?curid=83172", "title": "Cistite", "text": "La cistite \u00e8 un'infiammazione della vescica urinaria, organo dedicato alla raccolta dell'urina. Nella maggior parte dei casi la causa dell'infiammazione \u00e8 un'infezione che coinvolge l'urotelio, il tessuto che riveste internamente le vie urinarie.\nPu\u00f2 manifestarsi con sintomi molto variabili a seconda delle caratteristiche del paziente (et\u00e0, sesso, condizioni patologiche associate) e dell'agente responsabile (tipo di microorganismo, carica batterica). Un sintomo molto comune \u00e8 la disuria (emissione stentata, con difficolt\u00e0, delle urine), associata o meno a pollachiuria (aumentata frequenza delle minzioni). L'infezione pu\u00f2 manifestarsi anche con sintomi non specifici (ad esempio febbre) o in assenza di sintomi, evidenziata soltanto dalla presenza di batteri nell'urina: quest'ultima condizione \u00e8 definita da alcuni autori \"batteriuria asintomatica\". In alcuni casi pu\u00f2 presentarsi in congiunzione con un'uretrite: si pu\u00f2 parlare in questo caso anche di uretrocistite.\nClassificazione delle cistiti.\nLa cistite fa parte delle Infezioni del Tratto Urinario (UTI). Le UTI sono le infezioni pi\u00f9 frequenti dopo quelle dell'apparato respiratorio, e costituiscono, quantitativamente, il principale impegno diagnostico eziologico di un laboratorio di batteriologia.\nDal punto di vista clinico, le UTI possono presentare un quadro sintomatologico quanto mai vario, potendo decorrere in maniera completamente silente (batteriuria asintomatica) o, nella loro massima espressivit\u00e0 e gravit\u00e0, manifestarsi con un quadro di pielonefrite acuta.\nNella pratica clinica le cistiti si classificano in\nEziologia.\nL'infezione che provoca la cistite \u00e8 causata da batteri che popolano il colon e nel 65-75% dei casi si tratta dell\"'Escherichia coli\". Altri batteri possono essere lo Streptococcus, oppure altri germi aerobi della flora fecale come Proteus, Klebsiella, Serratia, Enterobacter e Pseudomonas.\nColpisce con maggiore frequenza le donne poich\u00e9 la loro uretra \u00e8 pi\u00f9 corta (circa 5\u00a0cm) di quella degli uomini (16\u00a0cm circa) e quindi \u00e8 pi\u00f9 alto per le donne il rischio di una contaminazione da parte dei batteri fecali che possono pi\u00f9 facilmente risalire l'uretra fino alla vescica.\nQuasi 1 donna su 3 avr\u00e0 avuto almeno un episodio di cistite con necessit\u00e0 di terapia antimicrobica all'et\u00e0 di 24 anni. Inoltre, circa il 50% delle donne soffrono di almeno un episodio di UTI nel corso della vita.\nIn particolare, l'incidenza varia con l'et\u00e0: \u00e8 molto bassa fino ai 20 anni. La probabilit\u00e0 di cistiti ricorrenti cresce con l'aumentare del numero dei casi precedenti, mentre diminuisce tanto pi\u00f9 lungo \u00e8 stato l'intervallo tra una cistite e l'altra.\nI fattori di rischio della cistite nella donna possono essere vari: l'et\u00e0, i rapporti sessuali (che favoriscono il passaggio di batteri patogeni nella vagina, poi nell'uretra ed infine nella vescica), la stitichezza, l'uso del diaframma e delle creme spermicide. I fattori di rischio per l'uomo sono spesso riconducibili a ipertrofia o a stati infiammatori della prostata.\nSintomatologia.\nDolenz\u00eca e bruciore in sede sovrapubica, pollachiuria con sensazione di non aver svuotato la vescica. I sintomi variano a seconda del sesso e dell'et\u00e0. In caso di uretrite si aggiungono disuria, stranguria, piuria, ematuria, urina torbida e maleodorante.\nComplicanze.\nGeneralmente, si distinguono in acute e croniche:\nAcute: \nCroniche:\nDiagnosi.\nLa diagnosi di cistite si basa, oltre che sulla presenza dei sintomi caratteristici, sulle seguenti indagini:\nNella donna i disturbi delle basse vie urinarie possono esser causati anche da infezioni vaginali (\"Trichomonas\" e \"Candida\" principalmente): nei casi di cistite recidivante, quindi, pu\u00f2 essere utile l'esame colturale eseguito su tampone vaginale.\nTerapia.\nIl trattamento per la cistite di origine batterica, solitamente, consiste nell'assunzione di antibiotici. Nei casi non complicati, in prima battuta possono essere prescritti: Trimethoprim, fosfomicina trometamolo e nitrofurantoina. Antibiotici appartenenti alla famiglia dei Fluorochinoloni, come Ciprofloxacina, Levofloxacina e Ofloxacina non possono essere prescritti per le cistiti non complicate, se non nei casi in cui non siano efficaci altri antibiotici. Questo, a causa delle reazioni avverse gravi ed invalidanti riportate, che devono limitare l'utilizzo di questi medicinali solo dove il rapporto rischi/benefici sia favorevole.\nIl trattamento della cistite complicata prevede l'utilizzo di Fluorochinoloni, sempre con attenta valutazione dei rischi/benefici e di eventuali controindicazioni, oppure di penicillina associata a un inibitore delle beta-lattamasi (amoxicillina clavulanato o ampicillina e sulbactam); in alternativa si possono utilizzare le cefalosporine di seconda o terza generazione.\nStudi scientifici hanno dimostrato che il D-mannosio \u00e8 in grado di impedire l'adesione dei batteri patogeni (ad esempio Escherichia coli, Klebsiella, Proteus, Enterococcus, Streptococcus) all'urotelio, tuttavia, questa molecola \u00e8 efficace contro la cistite batterica e la sua prevenzione, riduce significativamente la frequenza delle recidive. Pu\u00f2 essere usato come alternativa o complemento della terapia antibiotica. Nel caso di cistite non batterica il D-mannosio aiuta a ripristinare lo strato superiore dell'urotelio irritato, in quanto agevola la ristrutturazione dello strato danneggiato dei mucopolisaccaridi (glicosaminoglicani).\nL'efficacia \u00e8 data dalla combinazione di d-mannosio con la morinda citrifolia e, nel caso di cistite ricorrente causata da biofilm batterico, con l'n-acetilcisteina."}
{"id": "83173", "revid": "767487", "url": "https://it.wikipedia.org/wiki?curid=83173", "title": "Ossidiana", "text": "L'ossidiana \u00e8 un vetro vulcanico la cui formazione \u00e8 dovuta al rapidissimo raffreddamento della lava, sempre ricca di ioni silicato (dal 40% a oltre il 65%), i quali non riescono a raggiungere la formazione ordinata di un reticolo cristallino, ma assumono una disposizione caotica (struttura amorfa) come in un liquido superviscoso. L'ossidiana \u00e8 un vetro naturale, del tutto simile a quello di produzione umana. Molto ricercata nell'antichit\u00e0 per la fabbricazione di strumenti taglienti (prevalentemente coltelli) \u00e8 stata una delle merci che ha animato il commercio del Mediterraneo e sostenuto la vita economica dei luoghi di estrazione, come la Sardegna, Lipari o Pantelleria, nel periodo preistorico. Oggi viene ancora lavorata in piccoli oggetti decorativi, monili, lame per bisturi.\nStoria.\nPlinio la chiam\u00f2 \"lapis obsianus\" o \"obsidianus\" in onore di un certo Obsius o Obsidius, che cit\u00f2 la pietra per primo in alcune zone dell'Etiopia. Alcuni ritrovamenti fanno ipotizzare la conoscenza della pietra in epoca antica: la civilt\u00e0 nuragica la utilizz\u00f2 prevalentemente per costruire lance e frecce ed utensili di vario tipo, gli antichi Egizi usavano l'ossidiana per fabbricare scarabei e sigilli mentre in America centrale veniva utilizzata dalle civilt\u00e0 precolombiane.\nOrigine e giacitura.\nL'ossidiana \u00e8 un vetro vulcanico composto per il 75% da biossido di silicio che si forma per il rapido raffreddamento di rocce effusive di tipo acido. Il litotipo si trova associato a colate con chimismo da riolitico a basaltico.\nLocalit\u00e0 di ritrovamento.\nL'ossidiana in Italia.\nI principali centri di estrazione dell'ossidiana in Italia sono: Lipari (Sicilia), Pantelleria (Sicilia) e il Massiccio del Monte Arci (Sardegna).\nIl monte Arci.\nQuesto rilievo collinare situato in provincia di Oristano rappresenta, grazie al giacimento situato in localit\u00e0 \"Conc' 'e Cannas\", il pi\u00f9 grande di tutto il Mar Mediterraneo, di cui si servivano le genti prenuragiche e nuragiche a partire dal 5000 a.C..\nL'ossidiana si presenta di colore nero a luce riflessa e di colore variabile (nero, grigio, marrone bianco) a luce trasmessa, a causa di inclusioni al suo interno.\nL'ossidiana del Monte Arci, nera traslucida, \u00e8 di tipo riolitico; si raccoglie prevalentemente in grossi ciottoli (arnioni), sia in \"giacimenti\" a cielo aperto che nei greti dei torrenti.\nFra i giacimenti in filone, il pi\u00f9 importante di tutti \u00e8 sicuramente quello di Roia Cannas presso il territorio di Masullas (OR), mentre altri piccoli filoni sono presenti a Cuccuru Porcufurau presso il territorio comunale di Marrubiu e anche a Sennixeddu in territorio di Pau, lungo il sentiero di Scaba Crobina, dove Alberto La Marmora not\u00f2 la presenza di Ossidiana in giacitura primaria.\nOgni giacimento \u00e8 caratterizzato da un tipo di ossidiana differente: \"SA\" quella del versante meridionale del Monte Arci (Conca Cannas), \"SB\" quella del versante occidentale, nell'area di S. Maria Zuarbara (in italiano Zur\u00e0dili) - Marrubiu ed \"SC\" quella del settore orientale (Perdas Urias).\nPantelleria e Palmarola.\nL'ossidiana di Pantelleria, unica del Mediterraneo ad avere colore verde a luce trasmessa, si trova lungo la falesia sud-occidentale dell'isola.\nDa non dimenticare l'isola di Palmarola (Isole Ponziane), molto frequentata nel Neolitico e nell'Eneolitico da trib\u00f9 dedite al commercio di questa materia prima, che introducevano nel continente. Sono stati ritrovati resti di ceramica e alcuni oggetti di ossidiana lavorati di et\u00e0 eneolitica.\nUtilizzi.\nAttualmente l'ossidiana viene utilizzata per fabbricare la lana di roccia: una sorta di vetro in fibre sottilissime ottenuto fondendo l'ossidiana a 1300\u00a0\u00b0C. Inoltre \u00e8 usata per creare collane molto preziose.\nIn passato gli Aztechi (come ogni civilt\u00e0 che ne disponeva localmente) usavano l'ossidiana per ottenere le punte delle frecce, coltelli e rasoi.\nLa tecnica per realizzare oggetti appuntiti dai ciottoli di ossidiana \u00e8 detta scheggiatura e consiste nell'asportazione di schegge tramite la percussione. Appassionati riscopritori della tecnica producono oggi esemplari destinati al mercato turistico.\nIl taglio.\nLe ossidiane si possono tagliare a cabochon o a sfera per le collane preziose o gioielli."}
{"id": "83174", "revid": "5296", "url": "https://it.wikipedia.org/wiki?curid=83174", "title": "Repubblicani Europei", "text": ""}
{"id": "83175", "revid": "339392", "url": "https://it.wikipedia.org/wiki?curid=83175", "title": "ExtremeProgramming", "text": ""}
{"id": "83178", "revid": "466539", "url": "https://it.wikipedia.org/wiki?curid=83178", "title": "Premi Oscar 2003", "text": "La 75\u00aa edizione della cerimonia di premiazione degli Oscar si \u00e8 tenuta il 23 marzo 2003 al \"Kodak Theatre\" di Los Angeles. Il conduttore della serata \u00e8 stato il comico statunitense Steve Martin.\nLe \"nomination\" dei film in concorso - che, in base al regolamento, sono stati immessi sul circuito cinematografico nell'anno precedente, il 2002 - erano state rese pubbliche l'11 febbraio 2003.\nVincitori e candidati.\nVengono di seguito indicati in grassetto i vincitori.\nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Peter O'Toole, il cui indelebile talento ha lasciato traccia nella storia del cinema con alcune delle sue memorabili interpretazioni."}
{"id": "83179", "revid": "1543377", "url": "https://it.wikipedia.org/wiki?curid=83179", "title": "Olga Balstad-Eggen", "text": "Fu una delle pioniere della specialit\u00e0 nordica negli anni venti.\nBiografia.\nNel 1926 realizz\u00f2 ad Arvika un salto di 26 metri, che al tempo costitu\u00ec il nuovo primato mondiale femminile non ufficiale superando quello marcato nel 1911 dall'austriaca Paula von Lamberg (22 metri). Non fu omologato dalla Federazione Internazionale Sci perch\u00e9 all'epoca il salto con gli sci era ufficialmente riservato solo agli uomini, quindi non venivano registrati i risultati delle donne.\nIl primato resistette fino al 1931, quando la connazionale Johanne Kolstad lo miglior\u00f2 con la misura di 32 metri."}
{"id": "83183", "revid": "363629", "url": "https://it.wikipedia.org/wiki?curid=83183", "title": "Pressione osmotica", "text": "La pressione osmotica \u00e8 una propriet\u00e0 colligativa associata alle soluzioni. \nQuando due soluzioni con lo stesso solvente, ma a concentrazioni diverse di soluto, sono separate da una membrana semipermeabile (cio\u00e8 che lascia passare le molecole di solvente ma non quelle di soluto), le molecole di solvente si spostano dalla soluzione con minore concentrazione di soluto (quindi maggiore concentrazione di solvente) alla soluzione con maggiore concentrazione di soluto (quindi minore concentrazione di solvente), in modo da uguagliare (o meglio, rendere vicine) le concentrazioni delle due soluzioni; la pressione che occorre applicare alla soluzione affinch\u00e9 il passaggio del solvente non avvenga \u00e8 detta appunto \"pressione osmotica\".\nLa pressione osmotica dei liquidi cellulari e intercellulari svolge un ruolo molto importante per gli esseri viventi, e il suo valore, come quello di altre costanti chimico-fisiche relative all'ambiente interno degli organismi, non pu\u00f2 variare oltre certi limiti senza compromettere la funzionalit\u00e0 e la sopravvivenza stessa delle cellule (vedi omeostasi): la pressione osmotica determina ad esempio la concentrazione delle proteine plasmatiche.\nInterpretazione fisica.\nIl meccanismo con il quale si manifesta la pressione osmotica pu\u00f2 essere interpretato considerando anzitutto che le particelle di un soluto tendono a disperdersi uniformemente nel solvente, anche contro la gravit\u00e0, cos\u00ec come quelle di un gas tendono a occupare tutto lo spazio a loro disposizione: le particelle di soluto esercitano perci\u00f2 una pressione analoga alla pressione gassosa.\nSe poi si considera un sistema costituito da una soluzione e dal relativo solvente puro separati da una membrana semipermeabile, il numero delle molecole di solvente che nell'unit\u00e0 di tempo attraversano la membrana verso la soluzione \u00e8 superiore al numero di molecole di solvente che la attraversano in senso opposto, perch\u00e9 nel primo caso le molecole che vengono a contatto con la membrana sono tutte di solvente, nel secondo caso invece si ha una certa percentuale di particelle di soluto, che non passano ma che esercitano comunque con i loro urti sulla membrana una pressione, appunto la pressione osmotica. Il meccanismo responsabile del passaggio del solvente verso la soluzione a maggior concentrazione \u00e8 attualmente ritenuto legato alle interazioni delle molecole del soluto con la membrana e successivo trasferimento alle molecole del solvente di momento di allontanamento dalla membrana.\nLa pressione generata dagli urti delle molecole di soluto non \u00e8 direttamente misurabile, mentre \u00e8 misurabile la pressione idrostatica che si determina nella soluzione a causa del maggior numero di molecole di solvente che vi penetrano rispetto a quelle che ne escono.\nWilhelm Friedrich Philipp Pfeffer e Jacobus Henricus van 't Hoff hanno verificato leggi, parallele a quelle dei gas, che esprimono l'andamento della pressione osmotica in funzione della concentrazione e della temperatura; queste leggi, nel caso di soluzioni di non-elettroliti, si compendiano in una relazione del tutto simile all'equazione di stato dei gas perfetti:\nNel caso di elettroliti, \u00e8 necessario moltiplicare il secondo membro per il coefficiente di van 't Hoff \"i\", ottenendo l'equazione di van 't Hoff:\nDerivazione termodinamica.\nPer ottenere l'espressione sopra citata relativa alla pressione osmotica, dobbiamo considerare il sistema costituito da due soluzioni (\u03b1 e \u03b2) all'equilibrio, con concentrazioni diverse dei componenti A (solvente) e B (soluto). Supponiamo pi\u00f9 precisamente che la soluzione \u03b1 sia costituita da solvente puro (A). Le due soluzioni sono separate da una membrana permeabile al solo componente A.\nEssendo le due soluzioni a contatto tramite la membrana, all' avremo l'uguaglianza dei potenziali chimici del componente A nelle due soluzioni, ovvero:\nda cui:\nin cui formula_11 \u00e8 la frazione molare del solvente nella soluzione \u03b2, formula_7 \u00e8 la costante universale dei gas, e formula_5 \u00e8 la temperatura.\nformula_14 e formula_15 si riferiscono a due pressioni differenti, quindi hanno valori diversi. In particolare, chiamiamo rispettivamente formula_16 la pressione che insiste sulla membrana dal lato della soluzione \u03b1 e formula_17 la pressione che insiste sulla membrana dal lato della soluzione \u03b2.\nessendo la variazione del potenziale chimico di un componente formula_18 in condizioni isoterme pari al volume parziale molare, cio\u00e8 formula_19, sostituendo otteniamo:\nla differenza tra le pressioni formula_16 e formula_17 \u00e8 la \"pressione osmotica\" \u03c0, quindi:\nper soluzioni diluite, le seguenti approssimazioni sono valide:\nin cui formula_25 e formula_26 indicano le moli di A e B nella soluzione \u03b2, e formula_27 \u00e8 la frazione molare di B nella soluzione \u03b2.\nEffettuando le opportune sostituzioni, otteniamo:\nma essendo formula_29, con V pari al volume di \u03b2, ricaviamo infine:\ncon formula_31 pari alla concentrazione molare di B in \u03b2.\nVa sottolineato che, nonostante l'espressione della pressione osmotica e l'equazione di stato dei gas ideali siano formalmente simili, la loro derivazione termodinamica, e quindi il loro significato fisico \u00e8 assai differente.\nSoluzioni ipotoniche, isotoniche e ipertoniche.\nIn chimica \u00e8 possibile indicare la pressione osmotica di una data soluzione in termini quantitativi, conoscendone la molarit\u00e0 e la temperatura, oppure in relazione alla pressione osmotica di un'altra soluzione, presa come riferimento. In quest'ultimo caso la soluzione pu\u00f2 avere una pressione osmotica inferiore, uguale o maggiore a quella con cui la si paragona. Si dice allora che la soluzione \u00e8, rispettivamente, ipotonica, isotonica o ipertonica rispetto a quella a cui la si paragona, a seconda del grado di tonicit\u00e0 tra le due soluzioni.\nIn particolare, indipendentemente dalla natura del soluto, soluzioni aventi la stessa concentrazione hanno medesima pressione osmotica e si dicono \"isotoniche\"; le soluzioni \"ipertoniche\" si presentano invece quando la pressione interna \u00e8 maggiore di quella esterna mentre le soluzioni \"ipotoniche\" viceversa.\nQuesto tipo di dizione, anche se puramente indicativa, \u00e8 utile quando le due soluzioni sono separate da una membrana semipermeabile, perch\u00e9 permette di dedurre un eventuale fenomeno di osmosi, ed \u00e8 ricorrente in biologia dove fenomeni di osmosi fra membrane hanno conseguenze rilevanti per la fisiologia delle cellule.\nOsmosi inversa.\nL'osmosi inversa \u00e8 un'importante applicazione moderna dei principi dell'osmosi nei processi di purificazione o dissalazione delle acque, o per la concentrazione a freddo di soluzioni acquose.\nIl meccanismo dell'osmosi inversa \u00e8 presente anche in natura, per esempio nella pompa sodio-potassio, che regola la concentrazione degli ioni sodio e potassio all'interno delle cellule.\nCalcolo dei pesi molecolari tramite il processo di osmosi.\nSi prenda un tubo di vetro con una parte chiusa da una membrana semipermeabile, in questo caso permeabile all'acqua e non allo zucchero, e lo si riempia con una soluzione di acqua e zucchero. Si prenda un altro recipiente e lo si riempia di acqua. Se il tubo di vetro viene immerso nel recipiente d'acqua con la membrana semipermeabile verso il basso, i livelli di acqua pura e di soluzione acqua-zucchero saranno differenti per un'altezza formula_32. Questo significa che la pressione dell'acqua e quella della soluzione sono diverse di una quantit\u00e0\ndove:\nQuesta differenza \u00e8 dovuta alla presenza dello zucchero ed \u00e8 la pressione osmotica dello zucchero in soluzione.\nInoltre ponendo formula_34 e sostituendo a nsoluto/V l'espressione c(g/litro)/PM, dove \"c\" \u00e8 la concentrazione della soluzione e \"PM\" il peso molecolare di un soluto, otteniamo l'espressione:\ncon \"PM\" incognita. \"PM\" pu\u00f2 essere ad esempio il peso molecolare di una proteina incognita presente in una soluzione, a concentrazione nota, di cui si vuole conoscere l'entit\u00e0."}
{"id": "83188", "revid": "21880", "url": "https://it.wikipedia.org/wiki?curid=83188", "title": "Papiro (botanica)", "text": ""}
{"id": "83189", "revid": "1632387", "url": "https://it.wikipedia.org/wiki?curid=83189", "title": "Potenza (fisica)", "text": "La potenza, nella fisica, \u00e8 definita operativamente come l'energia trasferita nell'unit\u00e0 di tempo. Dire che un macchinario ha un'alta potenza (W) vuol dire che riesce a trasferire una grande quantit\u00e0 di energia (J) in un brevissimo intervallo di tempo (s). Viene anche utilizzata per quantificare l'energia prodotta o utilizzata da un sistema fisico. \nA seconda del tipo di energia trasferita, si parla pi\u00f9 specificatamente di potenza meccanica (per il trasferimento di lavoro), potenza termica (per il trasferimento di calore) e potenza elettrica (per il trasferimento di energia elettrica). La potenza termica si indica in genere con il simbolo formula_1, mentre la potenza meccanica, la potenza elettrica e altre forme ordinate di potenza in genere si indicano con i simboli formula_2.\nNel sistema internazionale di unit\u00e0 di misura la potenza si misura in watt (formula_3), come rapporto tra unit\u00e0 di energia in joule (formula_4) e unit\u00e0 di tempo in secondi (formula_5): J/s\nPer motivi storici, si possono incontrare ancora unit\u00e0 di misura diverse, nate dall'uso di misurare l'energia e il tempo con altre unit\u00e0 di misura, a seconda del campo di applicazione. Ad esempio il cavallo vapore \u00e8 la potenza necessaria per sollevare alla velocit\u00e0 di , e quindi 1\u00a0CV = 735,49875 W = 0,73549875\u00a0kW; oppure 1\u00a0CV = 0,98631\u00a0HP.\nPotenza meccanica.\nLa potenza meccanica \u00e8 definita come il lavoro \"L (\"chiamato anche \"W)\" compiuto nell'unit\u00e0 di tempo \"t\", ovvero come la sua derivata temporale:\nIn base al principio di uguaglianza tra lavoro ed energia, la potenza misura la quantit\u00e0 di energia scambiata nell'unit\u00e0 di tempo, in un qualunque processo di trasformazione, meccanico, elettrico, termico o chimico che sia.\nTerza equazione di Eulero.\nLa terza equazione cardinale \u00e8 in effetti un'equazione nella potenza generica di un sistema materiale:\ndove:\nDimostrazione.\nSi calcola il lavoro totale (che non chiamiamo L solo per non confonderlo col momento angolare totale) di un sistema di punti materiali rispetto a un polo formula_14. Chiamiamo formula_15 la posizione del punto i-esimo nel sistema di riferimento del polo. Per la equazione fondamentale della cinematica, e poich\u00e9 le forze interne non lavorano:\nformula_16\nDunque in definitiva la potenza risulta:\nche \u00e8 proprio la nostra tesi: la potenza deriva quindi da tutti i tipi di forze generalizzate, confermando la sintesi della meccanica lagrangiana.\nPotenza termica.\nCol concetto di flusso si pu\u00f2 definire la potenza termica legandola al flusso termico \"q\":\nIn particolare, per una sfera emittente isotropicamente di raggio R come il Sole:\ne per un cilindro emittente isotropicamente, come nel caso tipico di un nocciolo nucleare:\nDensit\u00e0 di potenza termica.\nSe si considera la corrente termica che fluisce attraverso una superficie chiusa dV:\nsfruttando il teorema della divergenza:\nsi pu\u00f2 quindi definire densit\u00e0 di potenza termica la divergenza della densit\u00e0 di corrente termica:\nIn particolare per una sfera radiante isotropicamente di raggio R si pu\u00f2 definire il gradiente radiale di potenza in modo proporzionale alla densit\u00e0 di potenza:\nper un cilindro radiante isotropicamente invece si pu\u00f2 definire il gradiente assiale di potenza (detto potenza lineica o densit\u00e0 lineica di potenza), sempre in modo proporzionale alla densit\u00e0 di potenza:\nApplicazioni pratiche.\nInnanzitutto bisogna tener presente che si pu\u00f2 svolgere molto lavoro (cio\u00e8 consumare o produrre energia) anche sviluppando poca potenza. Ci\u00f2 infatti dipende dalla durata del processo secondo l'espressione integrale data sopra.\nAd esempio in una gara di maratona si consuma pi\u00f9 energia rispetto a una gara di cento metri piani; ma certamente la potenza che deve sviluppare il centometrista \u00e8 enormemente superiore a quella del maratoneta.\nAllo stesso modo una lampadina da consuma un decimo di una stufetta (o di un altro elettrodomestico) da 1000\u00a0W, ma se utilizziamo la stufetta per un'ora e lasciamo accesa la lampadina per 24 ore, alla fine la stufetta avr\u00e0 consumato solo un chilowattora mentre la lampadina ne avr\u00e0 consumati ben 2,4 (il chilowattora \u00e8 un'unit\u00e0 di misura tollerata di energia, non di potenza).\nOvviamente al fornitore elettrico si paga prima di tutto l'energia consumata e non la potenza; ma la stessa azienda elettrica fa pagare anche una quota base, proporzionale alla potenza nominale (\"chilowatt\"), cio\u00e8 alla potenza massima del contatore a cui questo \"stacca\" la corrente. Ci\u00f2 per molte ragioni, come il fatto che il fornitore deve garantire all'utente in ogni momento la fornitura della potenza nominale, ma anche il fatto che alla potenza nominale \u00e8 proporzionale il costo della linea elettrica a monte del contatore.\nIn un mezzo di trasporto, la velocit\u00e0 massima dipende dalla potenza (in watt), che \u00e8 data dal prodotto della coppia \"T\" (in N\u00b7m) per la velocit\u00e0 angolare del motore \"\u03c9\" (in rad/s), spesso espressa come frequenza di rotazione \"f\" (in n\u00b0 giri/min).\nRelazione con la velocit\u00e0 in autoveicoli.\nLa potenza del motore delle automobili, motociclette o di qualsiasi mezzo stradale, pu\u00f2 variare da pochi chilowatt fino a svariate centinaia.\nLa relazione che lega la velocit\u00e0 con la potenza erogata dal motore \u00e8 influenzata da molti fattori, ma in generale la potenza richiesta dall'automobile per avanzare varia con linearit\u00e0 al variare della velocit\u00e0 sino a una certa soglia, indicativamente fino a 30 km/h la resistenza aerodinamica \u00e8 trascurabile, per poi essere proporzionale al cubo della velocit\u00e0.\nQuesto perch\u00e9 la resistenza aerodinamica (forza) \u00e8 proporzionale al quadrato della velocit\u00e0 e la potenza \u00e8 data dalla velocit\u00e0 moltiplicata la forza necessaria a vincere la resistenza aerodinamica, quindi la potenza \u00e8 proporzionale al cubo della velocit\u00e0.\nSi ipotizzi che una motocicletta per viaggiare a 60\u00a0km/h necessiti di una potenza di 4\u00a0kW: per viaggiare a 70\u00a0km/h (1,166 volte la velocit\u00e0 iniziale) sar\u00e0 necessario un aumento di potenza pari a 1,166^3 ovvero una potenza 1,588 volte la precedente, cio\u00e8 1,588*4\u00a0kW= 6,35\u00a0kW. Un incremento del 16,7% di velocit\u00e0 richiede un aumento del 58,8% di potenza. Per lo stesso incremento di 10 km/h da 150 a 160\u00a0km/h la potenza aumenta da 62,50 kW a 75,85 kW, quindi un aumento di 13,35 kW.\nSe la velocit\u00e0 passa da 290\u00a0km/h a 300\u00a0km/h la potenza deve aumentare da 451,65 kW a 500\u00a0kW e quindi servono 48,35\u00a0kW, sempre per lo stesso incremento di 10\u00a0km/h.\nPer quanto riguarda le automobili la regola per il calcolo \u00e8 la stessa. \u00c8 utile un esempio per avere un'idea delle potenze in gioco. Supponendo che un'automobile debba sviluppare 30\u00a0kW per raggiungere 125\u00a0km/h, una potenza doppia di 60\u00a0kW le permetter\u00e0 di raggiungere 157,49\u00a0km/h e non 250\u00a0km/h come erroneamente si potrebbe pensare. \nLa regola di calcolo esemplificata \u00e8 teorica perch\u00e9 tiene principalmente conto soltanto dell'attrito dell'aria, mentre nella realt\u00e0 sono presenti altri attriti, per cui il calcolo della velocit\u00e0 massima teorica di un veicolo non \u00e8 semplicemente riconducibile a tale calcolo proposto.Fino alla velocit\u00e0 limite, indicativamente 30\u00a0km/h, le forze da vincere per fare avanzare il veicolo sono quelle degli attriti meccanici e dell'attrito volvente degli pneumatici pertanto, essendo la resistenza praticamente costante, la potenza (prodotto di forza per velocit\u00e0) varia linearmente.\nOltre questa velocit\u00e0 limite la componente di resistenza dovuta all'aerodinamica, prima trascurabile, diviene preponderante: dato che a ogni incremento della velocit\u00e0 corrisponde un incremento elevato al quadrato della resistenza aerodinamica, \u00e8 sufficiente anche un modesto aumento della velocit\u00e0 per fare aumentare notevolmente la potenza necessaria.\nLa potenza assorbita viene profondamente influenzata dal peso della vettura e dall'efficienza aerodinamica."}
{"id": "83193", "revid": "62748", "url": "https://it.wikipedia.org/wiki?curid=83193", "title": "Datura", "text": "Datura \u00e8 un genere di piante della famiglia delle Solanaceae, originario dell'Asia e dell'America. Il nome deriva dalla parola sanscrita \"dhat\u016br\u0101\" 'stramonio'.\nLe specie del genere \"Datura\" vengono coltivate come piante ornamentali nei giardini delle zone a clima mite, per macchie isolate e per aiuole, le specie arbustive; per fasce fiorite le specie annuali; con clima invernale rigido si preferisce la coltivazione in vaso; alcune specie velenose vengono utilizzate come piante medicinali.\nPianta dalla tipica fioritura notturna.\nSpecie di \"Datura\".\nComprende specie erbacee annuali, perenni, arbustive, e pi\u00f9 raramente arboree, piante caratteristiche dei climi temperati. Hanno una fioritura ricca con corolle grandi tubolari colorate di bianco candido, crema o violetto dal profumo intenso e persistente, altezza da 1 a 3 m.\nTra le specie pi\u00f9 note ricordiamo:\nAltre specie:\nPropriet\u00e0.\nTutte le specie (in particolare \"D. stramonium\", \"D. metel\" e \"D. inoxia\") contengono in percentuali variabili gli alcaloidi allucinogeni scopolamina e atropina. Sono state utilizzate fin dall'antichit\u00e0 per rituali religiosi e sciamanici, bench\u00e9 ne fosse nota l'alta pericolosit\u00e0. Infatti la dose attiva di questi alcaloidi \u00e8 molto vicina alla dose tossica, il che rende molto pericolose esperienze con questo genere di pianta. Siti di arte rupestre sono stati collegati al consumo del pericoloso allucinogeno.\nColtivazione.\nPrediligono esposizione riparata dal freddo e soleggiata, terreno leggero, fertile, fresco e sabbioso.\nLe specie perenni, pi\u00f9 sensibili alle gelate, devono essere ricoverate in serra fredda o in locale asciutto, prevedendo quindi la coltura in vaso o togliendo dal terreno le piante prima dell'arrivo del gelo, come per i \"Pelargonium\", e ripiantate in Primavera dopo un'energica potatura.\nLa moltiplicazione avviene con la semina primaverile, per le specie annuali o per le perenni coltivate come annuali, per la fioritura estiva; per le specie perenni come la \"D. arborea\" si ricorre alla moltiplicazione per talea legnosa, in settembre, utilizzando i rami dell'anno.\nAvversit\u00e0.\nTemono il gelo e il ristagno idrico."}
{"id": "83194", "revid": "122516354", "url": "https://it.wikipedia.org/wiki?curid=83194", "title": "Calceolaria", "text": "Calceolaria \u00e8 un genere della famiglia delle Scrophulariaceae originaria dell'America.\nEtimologia.\nIl loro nome deriva dal latino \"calceolus = pantofola\" per la particolare forma del fiore che ricorda appunto una pantofola.\nDescrizione.\nAl genere \"Calceolaria\" appartengono specie erbacee annuali e perenni dai fiori apparescenti e di vari colori screziati di giallo e rosso, foggiati a borsetta reniforme di varia grandezza in base alla specie.\nLe foglie sono opposte di aspetto diverso a seconda delle specie ma per lo pi\u00f9 pelose e dentellate.\nTra le specie coltivate come piante ornamentali citiamo:\nUso.\nLe specie erbacee annuali poco rustiche si prestano alla coltivazione in vaso e molto meno per decorare i giardini, mentre le specie perenni e suffruticose, si prestano alla formazione di aiuole fiorite.\nMetodi di coltivazione.\nLe specie erbacee annuali e biennali sono piante molto delicate e vanno coltivate in ambiente adatto in serra luminosa e ben aerata, su terriccio leggero, permeabile e fertile, si moltiplicano con la semina estiva per ottenere la fioritura nella primavera successiva, mentre le specie perenni e suffruticose, si coltivano in posizione soleggiata su suolo fertile, si moltiplicano tutti gli anni per talea posta a svernare in serra temperata e asciutta.\nSpecie.\nIl genere \"Calceolaria\" comprende, oltre a tante altre, le seguenti specie:"}
{"id": "83195", "revid": "1222", "url": "https://it.wikipedia.org/wiki?curid=83195", "title": "Stramonio", "text": ""}
{"id": "83203", "revid": "830939", "url": "https://it.wikipedia.org/wiki?curid=83203", "title": "Dimante", "text": ""}
{"id": "83205", "revid": "174925", "url": "https://it.wikipedia.org/wiki?curid=83205", "title": "Epigaste", "text": ""}
{"id": "83210", "revid": "767487", "url": "https://it.wikipedia.org/wiki?curid=83210", "title": "Il ladro di orchidee (film)", "text": "Il ladro di orchidee (\"Adaptation\") \u00e8 un film del 2002 diretto da Spike Jonze.\nLo sceneggiatore Charlie Kaufman inizialmente avrebbe dovuto scrivere un copione basato sul saggio \"Il ladro di orchidee\" di Susan Orlean, ma durante quest'operazione si ritrov\u00f2 pi\u00f9 volte in crisi, al punto che la sceneggiatura si trasform\u00f2 lentamente in un film biografico su due sceneggiatori gemelli alle prese proprio con l'adattamento del romanzo.\nIl risultato \u00e8 un film sul processo di adattamento cinematografico, visto attraverso gli occhi di due sceneggiatori. Il titolo originale, \"Adaptation\", richiama sia l'adattamento cinematografico, ossia il processo per cui un libro diventa una sceneggiatura, sia l'adattamento evolutivo delle orchidee, rappresentato nel film dalla figura di Darwin.\nTrama.\nDurante le riprese di \"Essere John Malkovich\", lo sceneggiatore Charlie Kaufman si trova in una profonda crisi creativa ed esistenziale, non riuscendo ad adattare per il cinema il suo nuovo soggetto. Si tratta del libro \"Il ladro di orchidee\" di Susan Orlean, giornalista del \"New Yorker\", che ha una struttura decisamente poco adatta alla narrazione filmica e che porta Charlie a ritrovarsi in una sorta di palude creativa. Il libro racconta la storia del botanico John Laroche, un ricercatore talmente appassionato di orchidee rare da arrivare al punto di rubarle. Si scoprir\u00e0 inoltre che dalle orchidee si pu\u00f2 estrarre una droga.\nCharlie ospita in casa il suo fratello gemello Donald, che ha intenzione di cimentarsi anch'egli nella professione di sceneggiatore, scrivendo un improbabile thriller psicologico intitolato \"I tre\", e che lo infastidisce quotidianamente, disturbando il suo processo creativo. Per uscire dal blocco Charlie ha l'intuizione di scrivere una sceneggiatura che riguarda proprio la sua difficolt\u00e0 nel realizzarla, inserendo se stesso all'interno della bozza. Si reca a New York per parlare di persona con Susan Orlean, ma, una volta trovatosi in ascensore in compagnia dell'autrice del libro, non trover\u00e0 il coraggio di rivolgerle la parola.\nNel frattempo Charlie frequenta un seminario per sceneggiatori consigliatogli dal fratello e tenuto da Robert McKee. In suo soccorso arriva Donald, che ormai ha terminato la sua sceneggiatura che presto diventer\u00e0 un film, lo sostituisce e intervista la donna. Donald per\u00f2 pensa che gli abbia mentito. I due fratelli gemelli decidono di pedinare Susan e scoprono che ha una relazione clandestina con John Laroche.\nUna notte Charlie, mentre spia John e Susan che hanno un rapporto sessuale e si drogano, viene scoperto, i due vogliono ucciderlo e lo portano in una palude. Nascosto sui sedili posteriori dell'auto c'\u00e8 Donald che schizza fuori e si mette in salvo insieme al fratello nascondendosi nella vegetazione dove passeranno la notte. La mattina seguente tentano di fuggire, Laroche spara a Donald, i gemelli saltano sull'auto ma dopo pochi metri hanno un incidente nel quale Donald perde la vita.\nCharlie si salva solo grazie all'intervento improvviso di un coccodrillo (un \"Deus ex machina\", proprio come l'esempio fatto da Robert McKee nel suo seminario per sceneggiatori come conclusione di una cattiva sceneggiatura) che sbrana John Laroche poco prima che quest'ultimo gli spari con un fucile. Orlean viene arrestata, infine Charlie si riappacifica con la madre, ha finalmente il coraggio di dichiarare il suo amore alla sua amica Amelia e finisce di scrivere la sua sceneggiatura.\nRiconoscimenti.\nL'autorevole rivista del British Film Institute \"Sight &amp; Sound\" l'ha indicato fra i trenta film chiave del primo decennio del XXI secolo."}
{"id": "83212", "revid": "2026943", "url": "https://it.wikipedia.org/wiki?curid=83212", "title": "Lamium purpureum", "text": "La falsa ortica purpurea (nome scientifico Lamium purpureum ) \u00e8 una piccola pianta erbacea annuale dai delicati fiori labiati color rosa-porpora appartenente alla famiglia delle Lamiaceae.\nEtimologia.\nUno dei primi studiosi dell'antichit\u00e0 ad usare il nome generico di questo fiore (\"Lamium\") \u00e8 stato Plinio (Como, 23 \u2013 Stabia, dopo l'8 settembre 79), scrittore e naturalista latino, il quale ci indica anche una possibile etimologia: questo termine discenderebbe da un vocabolo greco \"\u201dlaimos\u201d\" il cui significato \u00e8 \u201cfauci \u2013 gola\u201d. Ma potrebbe discendere anche da altre parole greche: \"\u201dlamos\u201d\" (= larga cavit\u00e0), oppure dal nome di una regina libica \"\u201dL\u00e0mia\u201d\". In quest'ultimo caso il collegamento esiste in quanto le mamme greche, per far star buoni i loro bambini, descrivevano questa regina come un mostro capace di ingoiarli (come del resto fa il fiore di questa pianta quando un bombo entra nel tubo corollino in cerca del nettare). L'epiteto specifico \"purpureum\" ( = dal colore purpureo) \u00e8 stato dato per il particolare colore dell'infiorescenza.\nIl binomio scientifico attualmente accettato (\"Lamium purpureum\") \u00e8 stato proposto da Carl von Linn\u00e9 (Rashult, 23 maggio 1707 \u2013Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi, nella pubblicazione \"Species Plantarum - 2: 579. 1753\" del 1753.\nDescrizione.\nL'altezza oscilla fra i 10 e i 20\u00a0cm. L'aspetto \u00e8 erbaceo quasi cespitoso. Il ciclo biologico \u00e8 annuo (eventualmente bienne). La forma biologica \u00e8 terofita scaposa (T scap), ossia sono piante erbacee che differiscono dalle altre forme biologiche poich\u00e9, essendo annuali, superano la stagione avversa sotto forma di seme, sono inoltre munite di asse fiorale eretto con poche foglie. Possono essere comunque considerate anche emicriptofite scapose (H scap). Queste piante hanno in genere un odore sgradevole.\nRadici.\nLe radici sono del tipo a fittone a consistenza fibrosa e possiedono striature di colore grigio\nFusto.\nLa parte sotterranea del fusto (essendo una pianta annua) \u00e8 assente; la parte aerea del fusto invece \u00e8 eretta (o prostrato-ascendente), ramosa alla base e sub-glabra. Il fusto ha una sezione quadrangolare (\u00e8 acutamente tetragono) a causa della presenza di fasci di collenchima posti nei quattro vertici, mentre le quattro facce sono concave. Ai nodi inferiori il fusto pu\u00f2 radicare (emettere delle radici). Pu\u00f2 inoltre presentarsi arrossato.\nFoglie.\nLe foglie, tutte lungamente picciolate, sono cuoriformi (o ovato-triangolari), mentre l'apice \u00e8 arrotondato. Lungo il fusto sono disposte in modo lasso (per lo pi\u00f9 il fusto nella parte basale \u00e8 nudo) e opposto a due a due e sono prive di stipole. La superficie \u00e8 pubescente quasi tomentosa; il bordo \u00e8 grossolanamente dentato (quasi crenato) e sulla pagina inferiore sono presenti delle evidenti nervature. Il colore delle foglie \u00e8 verde scuro sulla pagina superiore e tendente al rossastro in quella inferiore. Lunghezza del picciolo: 1 \u2013 4\u00a0cm. Dimensione della lamina: larghezza 1 \u2013 3\u00a0cm; lunghezza 1 \u2013 4\u00a0cm.\nInfiorescenza.\nL'infiorescenza \u00e8 portata in vari verticilli ascellari sovrapposti lungo il fusto. Ogni verticillo \u00e8 composto da pochi fiori sessili disposti circolarmente a corona poggianti su due brattee fogliose (o semplicemente foglie pi\u00f9 piccole rispetto a quelle lungo il fusto). Il portamento della spiga \u00e8 tozzo in quanto i verticilli sono densamente ravvicinati specialmente verso l'apice del fusto. La forma di queste brattee \u00e8 ovale-cuoriforme con picciolo ben definito, di colore rosso-vinoso e pubescenti o lanose sulla pagina superiore. Le brattee del verticillo seguente sono disposte in modo alterno e sono sempre pi\u00f9 piccole di quelle inferiori.\nFiore.\nI fiori sono ermafroditi, zigomorfi (il calice \u00e8 attinomorfo), tetraciclici (con i quattro verticilli fondamentali delle Angiosperme: calice\u2013 corolla \u2013 androceo \u2013 gineceo) e pentameri (calice e corolla formati da cinque elementi). Sono inoltre omogami (autofecondanti) e sono ricchi di nettare. Dimensioni medie del fiore completo: 7 \u2013 12\u00a0mm.\nFrutti.\nIl frutto \u00e8 una nucula acheniforme (schizocarpo) troncato all'apice; pi\u00f9 precisamente \u00e8 una drupa (ossia una noce) con quattro semi (uno per ovulo derivato dai due carpelli divisi a met\u00e0). Questo frutto nel caso delle Lamiaceae viene chiamato \u201cclausa\u201d. Le quattro parti in cui si divide il frutto principale, sono ancora dei frutti (parziali) ma monospermici (un solo seme) e privi di endosperma. I frutti si trovano all'interno del calice persistente.\nSistematica.\nLa famiglia di appartenenza della specie (Lamiaceae), molto numerosa con circa 250 generi e quasi 7000 specie, ha il principale centro di differenziazione nel bacino del Mediterraneo e sono piante per lo pi\u00f9 xerofile (in Brasile sono presenti anche specie arboree). Per la presenza di sostanze aromatiche, molte specie di questa famiglia sono usate in cucina come condimento, in profumeria, liquoreria e farmacia. Il genere \"Lamium\" si compone di circa 20 - 30 specie gravitanti nella maggioranza dei casi attorno al bacino del Mediterraneo, una decina delle quali vivono spontaneamente in Italia. Nelle classificazioni meno recenti la famiglia Lamiaceae viene chiamata Labiatae.\nIl numero cromosomico di \"L. purpureum\" \u00e8: 2n = 18.\nLa pianta di questa voce fa parte della sezione \"Lamiopsis\"; sezione caratterizzata dall'avere il tubo corollino cilindrico e diritto, un anello di peli nelle fauci della corolla e delle antere irsute.\nVariabilit\u00e0.\nCome altre specie dello stesso genere, questa pianta \u00e8 molto variabile nella forma (pi\u00f9 bassa e prostrata e con brattee pi\u00f9 colorate in zone di aperta luce, oppure alta e slanciata e pi\u00f9 verde per catturare pi\u00f9 luce in zone ombrose) ma soprattutto nella colorazione dei fiori e delle brattee apicali che a volte possono essere estremamente arrossate.\nNell'elenco seguente sono indicate alcune variet\u00e0 di questa specie:\nSinonimi.\nLa specie di questa voce ha avuto nel tempo diverse nomenclature. L'elenco seguente indica alcuni tra i sinonimi pi\u00f9 frequenti:\nSinonimo della variet\u00e0 \"ehrenbergii\"\nSinonimo della variet\u00e0 \"hybridum\"\nSinonimo della variet\u00e0 \"incisum\"\nSnonimo della variet\u00e0 \"moluccellifolium\"\nSpecie simili.\nQuesta pianta pu\u00f2 facilmente essere scambiata per un'ortica (anche se le due specie appartengono a famiglie diverse: Urticaceae \u00e8 la famiglia per le \u201cortiche\u201d vere). La specie di questa voce si distingue soprattutto per la sezione del fusto: quadrata nelle piante del genere \"Lamium\", circolare nelle \u201cortiche\u201d vere e proprie. Mentre le foglie sono molto simili: da qui il nome comune (\u201cFalsa ortica\u201d) derivato da credenze antiche anche se naturalmente queste piante sono totalmente prive di peli urticanti e quindi non pungono. Molto simili tra di loro sono invece alcune specie dello stesso genere che vivono nella fascia alpina. L'elenco seguente mette in risalto le differenze morfologiche di queste specie:\nUsi.\nCucina.\nSe si prende un fiore, e staccato dalla piantina si succhia alla base, si apprezza un gradevole dolce sapore. Le foglie di questa pianta possono essere usate crude come insalata o lessate e condite come altre verdure simili. La falsa ortica purpurea viene utilizzata in cucina anche come ingrediente per l'impasto di gnocchi di patata. Questa pietanza comunque va usata con prudenza in quanto contiene delle tossine che in quantit\u00e0 rilevanti sono dannose all'uomo (vedi paragrafo \u201cSostanze presenti\u201d).\nGiardinaggio.\nL'utilizzo di questa specie da parte dell'uomo \u00e8 circoscritto principalmente al giardinaggio grazie anche alla sua elegante spiga di fiori.\nAltre notizie.\nIl lamio purpureo in altre lingue \u00e8 chiamato nei seguenti modi:"}
{"id": "83214", "revid": "287204", "url": "https://it.wikipedia.org/wiki?curid=83214", "title": "Campo (Svizzera)", "text": "Campo () \u00e8 un comune svizzero di 56 abitanti del Cantone Ticino, nel distretto di Vallemaggia. Il comune di Campo fa parte degli insediamenti svizzeri da proteggere ed \u00e8 sede di edifici considerati beni culturali d'importanza nazionale nel canton Ticino.\nGeografia fisica.\nCampo \u00e8 situato in alta val Rovana; nel territorio del comune si trova il lago Sfille.\nStoria.\nAll'inizio del XIX secolo ha inglobato i comuni soppressi di Cimalmotto e Niva.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "83215", "revid": "767487", "url": "https://it.wikipedia.org/wiki?curid=83215", "title": "Lattanzio Ragnoni", "text": "Ader\u00ec alla Riforma protestante fuggendo a Ginevra, dove divenne pastore della comunit\u00e0 italiana.\nBiografia.\nNacque il 10 marzo 1509 a Siena e fu battezzato quello stesso giorno nel battistero della citt\u00e0. Suo padre era Jacomo di Bartolomeo di Cone Ragnoni, capitano del popolo nel 1547, appartenente a un'importante famiglia patrizia di Siena: il cognome di famiglia derivava da un Raynone di Ugolino di Ranuccio Ardengheschi, divenuto cittadino senese nel 1151.\nA soli 13 anni, nel 1522, Lattanzio fu nominato vessillifero della Compagnia di San Quirico in Castelvecchio e nel 1527 fu capitano di Monticiano. Laureato in Legge nell'Universit\u00e0 di Siena nel 1531, \u00e8 membro del Concistoro, ossia del governo della citt\u00e0, che l'anno dopo si trasforma nella Bal\u00eca, un insieme di venti membri nel quale il Ragnoni assume la carica di cancelliere.\nEgli sembrava cos\u00ec avviato a un'importante carriera politica, quando ne fu distolto, probabilmente per l'avvenuta conoscenza di Bernardino Ochino, il frate senese che nel 1538 era generale dell'Ordine cappuccino ed era gi\u00e0 avviato segretamente a distaccarsi dalla confessione cattolica per seguire gli insegnamenti dello \"spirituale\" Juan de Vald\u00e9s a Napoli. In questa citt\u00e0 si trov\u00f2 il Ragnoni nel 1540 insieme con l'Ochino e con i pi\u00f9 noti seguaci del teologo spagnolo, da Marcantonio Flaminio a Giulia Gonzaga, da Girolamo Donzellini a Isabella Bresegna, dal marchese Galeazzo Caracciolo a Pietro Carnesecchi.\nA Napoli stette fino al 1542, maturando convinzioni riformate prossime alla corrente zwingliana: accettata la dottrina della giustificazione per sola fede, sul dibattuto problema della Santa cena, considerava il pane e il vino della comunione un semplice simbolo del corpo e del sangue di Cristo, senza ammettere la dottrina cattolica della transustanziazione n\u00e9 la consustanziazione luterana e nemmeno la teoria calvinista della presenza in spirito di Cristo.\nSu tale tema scrisse in questo periodo quei \"Discorsi\", ora perduti, che il protestante - poi antitrinitario - Giulio Besal\u00f9 davanti all'inquisitore di Venezia afferm\u00f2 di aver letto. Nel 1543 il Ragnoni era a Venezia, ospite del Carnesecchi, dove ritrov\u00f2 il Donzellini e conobbe Giulio da Milano, arrestato e fuggito in Svizzera quell'anno stesso, Pietro Gelido, il fratello di Ludovico Ariosto, Galasso, allora ambasciatore di Ferrara nella citt\u00e0 lagunare, anch'egli segretamente \u00aberetico\u00bb, e si mantenne in corrispondenza con altri riformati, come il professore cretese Francesco Porto o Guido Giannetti.\nSi sa che nel 1547 Ragnoni era a Padova, da dove il 9 giugno scrisse una lettera alla Balia di Siena, perch\u00e9 accettasse il compromesso, inevitabile a suo giudizio, di accettare una guarnigione militare spagnola, essendo necessario, per garantire alla Repubblica un minimo di libert\u00e0, \u00abnon potendo evitar tutti gl'incommodi, evitar sempre quelli che son pi\u00f9 gravi e maggiori, eleggendo, come si dice, de' pi\u00f9 tristi partiti il manco dannoso. Notissimo \u00e8 il proverbio \"a chi ti pu\u00f2 toglier ci\u00f2 che vuole dalli ci\u00f2 che ti chiede\", facendo di necessit\u00e0 virt\u00f9\u00bb.\nNel 1557 divenne pastore, sostituendo Massimiliano Celso Martinengo. In questa chiesa entr\u00f2 nel 1556, Bartolomeo Bartocci di Citt\u00e0 di Castello che, come molti altri in quegli anni, fuggiva alle persecuzioni della chiesa cattolica contro i protestanti.\nScrisse probabilmente la prima confessione di fede riformata in lingua italiana."}
{"id": "83217", "revid": "287204", "url": "https://it.wikipedia.org/wiki?curid=83217", "title": "Brione Verzasca", "text": "Brione Verzasca () \u00e8 una frazione del comune svizzero di Verzasca, ex comune di 182 abitanti del Cantone Ticino, nel distretto di Locarno. \nGeografia fisica.\nBrione Verzasca si trova sul lato destro della Valle Verzasca. .\nIl territorio comprende i laghetti alpini di Starlar\u00e8sc da Scimarm\u00f2ta, di Pianca e di Masnee, .\nStoria.\nAnticamente faceva parte della vicinia di Verzasca, come una \"squadra\" distinta. In questo villaggio nel 1644 venne costruita la scuola elementare .\nL'autonomia comunale \u00e8 stata istituita nel 1852 con la divisione del comune soppresso di Brione-Gerra nei nuovi comuni di Brione Verzasca e Gerra Verzasca.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "83218", "revid": "104458", "url": "https://it.wikipedia.org/wiki?curid=83218", "title": "Frasco", "text": "Frasco () \u00e8 una frazione del comune svizzero di Verzasca, ex comune nel distretto di Locarno. \u00c8 stato istituito nel 1843 con la divisione del comune soppresso di Frasco-Sonogno nei nuovi comuni di Frasco e Sonogno.\nGeografia fisica.\nFrasco \u00e8 posto sul lato sinistro della valle Verzasca; .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:"}
{"id": "83221", "revid": "120738285", "url": "https://it.wikipedia.org/wiki?curid=83221", "title": "Premi Oscar 2002", "text": "La 74\u00aa edizione della cerimonia di premiazione degli Oscar si \u00e8 tenuta il 24 marzo 2002 a Los Angeles, per la prima volta al \"Kodak Theatre\". La conduttrice della serata \u00e8 stata l'attrice statunitense Whoopi Goldberg.\nLe \"nomination\" dei film in concorso - che, in base al regolamento, sono stati immessi sul circuito cinematografico nell'anno precedente, il 2001 - erano state rese pubbliche il 12 febbraio 2002.\nVincitori e candidati.\nVengono di seguito indicati in grassetto i vincitori.\nDove ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Sidney Poitier, in riconoscimento alle incredibili doti come artista e come essere umano.\nA Robert Redford, attore, regista, produttore, creatore del Sundance, un'ispirazione per gli indipendenti e innovativi registi di ogni parte del mondo.\nPremio umanitario Jean Hersholt.\nAd Arthur Hiller"}
{"id": "83224", "revid": "1909146", "url": "https://it.wikipedia.org/wiki?curid=83224", "title": "Distretto di Riviera", "text": "Il distretto di Riviera \u00e8 un distretto del Cantone Ticino, in Svizzera. Confina con i distretti di Blenio a nord, di Leventina a nord-ovest, di Locarno a sud-ovest e di Bellinzona a sud, cos\u00ec come con il Canton Grigioni (regione Moesa) a est. Il capoluogo \u00e8 Riviera, un comune nato nel 2017 dall'aggregazione comunale di Lodrino, Cresciano, Iragna e Osogna. I servizi del distretto, tra cui la Pretura e la Giudicatura di pace, si trovano a Biasca. Fa parte della Regione Tre Valli.\nGeografia fisica.\nIl distretto di Riviera \u00e8 il penultimo distretto per superficie (seguito solo dal distretto di Mendrisio) ed il quinto per popolazione del Canton Ticino.\nLa massima elevazione del distretto \u00e8 il Torrone Alto (2.950\u00a0m). Altre cime includono il Piz di Strega (2.912\u00a0), il Pizzo di Claro (2.727\u00a0m), il Mottone (2.692\u00a0m) e la Cima di Bri (2.520\u00a0m).\nIl fiume principale del distretto \u00e8 il Ticino. Tra gli affluenti che confluiscono nel distretto degni di nota sono il Brenno, proveniente dalla valle di Blenio ed il rio di Lodrino.\nInfrastrutture e trasporti.\nAutostrade.\nIl territorio del distretto \u00e8 attraversato dall'autostrada A2/E35 Basilea-Chiasso che collega il nord della Svizzera con l'Italia attraverso il San Gottardo, Lugano ed il valico di Brogeda. L'autostrada ha uscite nel distretto a Biasca.\nStrade.\nLa strada principale 2 attraversa il territorio del distretto da Riviera a Biasca. Da Biasca parte la strada per la Val Blenio ed il Passo del Lucomagno.\nFerrovie.\nIl territorio del distretto \u00e8 attraversato dalla ferrovia del Gottardo.\nIn passato Biasca era capolinea di una linea ferroviaria a scartamento ridotto per Acquarossa.\nSuddivisione amministrativa.\nIl distretto di Riviera \u00e8 diviso in 1 circolo, composto a sua volta da due comuni:"}
{"id": "83226", "revid": "287204", "url": "https://it.wikipedia.org/wiki?curid=83226", "title": "Iragna", "text": "Iragna \u00e8 una frazione di 561 abitanti del comune svizzero di Riviera, nel Cantone Ticino (distretto di Riviera).\nStoria.\nGi\u00e0 comune autonomo che si estendeva per 18,3\u00a0km\u00b2, il 2 aprile 2017 \u00e8 stato accorpato agli altri comuni soppressi di Cresciano, Lodrino e Osogna per formare il comune di Riviera. Iragna nel 1996 fu dichiarato il pi\u00f9 bel comune della Svizzera.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "83228", "revid": "287204", "url": "https://it.wikipedia.org/wiki?curid=83228", "title": "Lodrino (Riviera)", "text": "Lodrino \u00e8 una frazione di 1.779 abitanti del comune svizzero di Riviera, nel Cantone Ticino (distretto di Riviera).\nGeografia fisica.\nLa frazione di Lodrino confina a sud con la citt\u00e0 di Bellinzona e si trova a 7\u00a0km da Biasca, sulla sponda destra del fiume Ticino, nella valle Riviera, a un'altitudine di 269\u00a0m\u00a0s.l.m. Il nucleo principale di Lodrino (260-290\u00a0m\u00a0s.l.m.) e, a sud, la frazione di Prosito (255-270\u00a0m\u00a0s.l.m.) si trovano sul fondovalle, mentre all'estremo nord del territorio c'\u00e8 il piccolo insediamento di Rodaglio.\nStoria.\nLodrino \u00e8 citato per la prima volta in un documento scritto risalente all'anno 857 (\"Ludrini\"). . A quel tempo la gente viveva esclusivamente di agricoltura e pastorizia, mentre nel corso del XVIII e del XIX secolo fu importante lo sviluppo dell'industria del vetro e, successivamente, del granito. Lodrino inizi\u00f2 poi a svilupparsi in modo importante , con lo sviluppo edilizio e un forte incremento demografico.\nGi\u00e0 comune autonomo che si estendeva per 31,6\u00a0km\u00b2 e del quale facevano parte anche le frazioni di Prosito e Rodaglio, il 2 aprile 2017 \u00e8 stato accorpato agli altri comuni soppressi di Cresciano, Iragna e Osogna per formare il comune di Riviera.\nSociet\u00e0.\nEvoluzione demografica.\n e 534 nel 1850. . L'evoluzione demografica \u00e8 riportata nella seguente tabella:\nCultura.\nIstruzione.\nA Lodrino sono presenti tutte le scuole dell'obbligo. Ci sono infatti la scuola dell'infanzia, la scuola elementare e la scuola media, che accoglie anche gli allievi dei quartieri della Citt\u00e0 di Bellinzona: Gnosca, Moleno, Preonzo e delle altre frazioni di Riviera: Cresciano, Osogna e Iragna.\nEconomia.\nL'industria del vetro prese avvio nel 1782, e la vetreria chiuse definitivamente nel 1869.\nLodrino \u00e8 noto per le sue numerose cave e la qualit\u00e0 del granito (gneiss), la cui estrazione dalla montagna prese avvio alla fine del XIX secolo, in corrispondenza dell'apertura della ferrovia del Gottardo; . L'estrazione di granito \u00e8 attiva ancora oggi (numerose sono le cave in attivit\u00e0), seppur con un numero di operai molto minore. .\nL'aerodromo di Lodrino \u00e8 la sede della RUAG Aviation del gruppo tecnologico svizzero RUAG e della Heli-TV SA.\nInfrastrutture e trasporti.\nLodrino \u00e8 raggiungibile tramite le strade cantonali che collegano Biasca e Bellinzona. L'uscita autostradale pi\u00f9 vicina \u00e8 quella di Biasca (autostrada A2/E35). Il comune non \u00e8 servito direttamente dalla ferrovia, ma il trasporto pubblico \u00e8 garantito da una linea di autobus. In campagna, a sud dell'abitato, ci sono un piccolo aeroporto militare ed eliporto civile.\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione.\nSport.\nOgni anno si svolge la corsa in montagna Lodrino-Lavertezzo con partenza a Lodrino (260\u00a0m\u00a0s.l.m.) e arrivo a Lavertezzo (540\u00a0m\u00a0s.l.m.), percorrendo la valle di Lodrino e la val Pincascia per un totale di 21\u00a0km raggiungendo i 2\u00a0220\u00a0m\u00a0s.l.m. della Forcarella di Lodrino.\nLodrino \u00e8 dotato di infrastrutture sportive per calcio, tennis, basket, tiro con l'arco, oltre alle palestre scolastiche, vi hanno sede squadre dilettantistiche di calcio, hockey su ghiaccio, ginnastica, tiro con l'arco, tennis e unihockey."}
{"id": "83233", "revid": "1305772", "url": "https://it.wikipedia.org/wiki?curid=83233", "title": "Chronicles - Volume 1", "text": "Chronicless - Volume 1 \u00e8 l'autobiografia di Bob Dylan pubblicata nell'ottobre 2004 in USA - come prima parte di una possibile trilogia - dalla casa editrice Simon &amp; Schuster.\nIn Italia il libro \u00e8 stato distribuito da Feltrinelli ad inizio 2005 nella traduzione di Alessandro Carrera. \u00c8 stato best seller in diversi paesi comparendo per diciannove settimane nella lista dei volumi maggiormente venduti pubblicata dal \"The New York Times\".\nContenuto.\nIl testo si snoda in cinque capitoli tematici con una scansione atemporale in cui l'autore racconta il suo approccio al mondo della musica e come abbia potuto leggere fin da adolescente nel suo destino. Qualunque potesse essere la sua strada - prevedibilmente \"lunga\", perch\u00e9 \"iniziata dal niente\" - di una cosa era consapevole: \"il destino stava per manifestarsi\", e stava \"guardandolo negli occhi\".\nIl libro contiene alcune considerazioni di Dylan intorno alla canzone di protesta e, segnatamente, al folk. Scrive tra l'altro l'autore:\nPer giungere alla conclusione:\nNew York.\nLa narrazione, sincopata come un \"talkin' blues\", fa ricorso ad espressioni gergali procedendo nervosa e a scatti, fra riflessioni sul passato e improvvise considerazioni sul possibile futuro prossimo. Molti particolari su determinati periodi del poeta-musicista risultano sottaciuti, specie quelli riguardanti l'arco temporale tra il 1964 e il 1968 che coincise con il suo passaggio dalla musica folk a quella rock, iniziato al Newport Folk Festival del 1965. Questa lacuna \u00e8 stata fonte di delusione per molti dei suoi ammiratori ansiosi di conoscere direttamente dalla voce del protagonista qualcosa di pi\u00f9 sui retroscena che caratterizzarono quel periodo.\nSotto questo aspetto l'autobiografia di Bob Dylan - o almeno la prima parte della trilogia in cui \u00e8 organizzata - \u00e8 maggiormente dettagliata perci\u00f2 riguardo agli inizi di carriera, dapprima nella vicina Minneapolis, \"beatnik\" avanti lettera con camera in comodato d'uso fra giovani universitari della buona borghesia, poi l'atmosfera eccitante dell'ambiente del Greenwich Village nel gelido inverno della New York del 1961, con le prime scritture al \"Caf\u00e9 Wha?\", al \"Gerde's Folk City\" e al \"Gaslight\", le amicizie e i salotti radical-chic (e i suoi amori, fra cui quello con Suze Rotolo, la giovane che lo apr\u00ec al fascino dell'arte pittorica e alla poesia visionaria e febbricitante di Arthur Rimbaud, che poi si sarebbe riflessa in molti suoi brani, e quello celeberrimo e celebrato con Joan Baez).\nIron Range.\nIl libro \u00e8 arricchito da numerose citazioni e nomi di personalit\u00e0 famose con cui l'artista ha condiviso la terra di origine, la sua citt\u00e0 natale, Duluth, e lo Stato di appartenenza, il Minnesota.\nFra essi figurano il transvolatore Charles Lindbergh, lo scrittore Francis Scott Fitzgerald, zio tra l'altro dell'autore di \"The Star-Spangled Banner\", l'inno nazionale statunitense, Sinclair Lewis, premio Nobel per la letteratura ed Eddie Cochran, astro del rock and roll a fine anni cinquanta.\nLe pagine si snodano dal tempo dell\"'Iron Range\" di Hibbing - centro metallurgico nel nord del grande continente americano nel quale si trasfer\u00ec da piccolo con la famiglia dalla nat\u00eca Duluth - fino ad una suggestiva cavalcata nel tempo e nello spazio, lungo la mitica \"Highway 61\"..\nIl racconto vede il protagonista risalire o ridiscendere in motocicletta il corso del Mississippi, da solo o in compagnia di amici, musicisti e \"session men\", \"roadies\" e \"gente di corte\".\nQuello che ne esce \u00e8 il ritratto di un uomo libero da ogni schema mentale, un padre di famiglia felicemente sposato e votato a seguire il proprio destino (il suo matrimonio con Sara finir\u00e0 con un divorzio nel 1977): Dylan, a lungo accusato di afasia verso i numerosi \"fan\", restituisce cos\u00ec sensazioni, emozioni e ricordi ricchi di dettagli: il racconto di un poeta che non vuole essere portavoce di alcuno eccetto che di se stesso, preferendo non perdere mai di vista - al di l\u00e0 di una visione d'insieme sulla societ\u00e0 che lo circonda - il suo amore principale, quello verso la musica.\nNew Orleans.\nBuona parte del libro \u00e8 dedicata - oltre che alle numerose \"tourn\u00e9e\" compiute in ogni angolo del mondo con il \"Never Ending Tour\", che fece seguito alla \"Rolling Thunder Revue\" del 1975-1976 - al periodo trascorso intorno alla fine degli anni ottanta a New Orleans, citt\u00e0 considerata da sempre \"satanica\" per eccellenza, e che sar\u00e0 devastata nell'estate del 2005 dal terribile Uragano Katrina.\nQui Dylan si rec\u00f2 per incidere con il cantante canadese Daniel Lanois uno fra i suoi pi\u00f9 conosciuti ed apprezzati album, \"Oh Mercy\". E lo stesso Dylan fornisce della citt\u00e0, dei suoi umori, dei suoi colori, una descrizione letteraria e poetica al tempo stesso, comunque non stereotipata.\nRaggiunta la piena maturit\u00e0, e gi\u00e0 ben oltre la quiete bucolica del \"buen retiro\" di \"Big Pink\", Woodstock - Dylan sembra, quindi, restituire in \"Chronicles - Volume 1\" l'immagine di un uomo e musicista tranquillo pronto a guardare avanti ma ugualmente a voltarsi indietro, senza voler per questo dare la sensazione di essere pronto a tirare alcuna somma (non a caso, restando a questa prima parte, la conclusione \u00e8: \" ...il mondo tuonante, dagli spigoli taglienti come fulmini\" [nel quale si sarebbe trovato] \"molti non lo capivano e non l'avrebbero mai capito\" ... \"non retto da Dio ma neppure dal diavolo\", com'era). I tempi di \"Dont Look Back\" (\"Non voltarti\") sono ormai lontani."}
{"id": "83235", "revid": "287204", "url": "https://it.wikipedia.org/wiki?curid=83235", "title": "Distretto di Leventina", "text": "Il distretto di Leventina si trova nel Cantone Ticino, in Svizzera. Confina con i distretti di Blenio a est, di Riviera a sud-est, di Locarno e Vallemaggia a sud, con l'Italia (Provincia del Verbano-Cusio-Ossola in Piemonte) a sud-ovest, con il Canton Vallese (distretto di Goms) a ovest, con il Canton Uri e il Canton Grigioni (regione Surselva) a nord. Il capoluogo \u00e8 Faido. Fa parte della Regione Tre Valli.\nGeografia fisica.\nIl distretto di Leventina \u00e8 il terzo distretto per superficie (dopo i distretti di Vallemaggia e di Locarno) ed il terzo distretto meno popolato (seguito solo dai distretti di Blenio e Vallemaggia) del Cantone Ticino.\nLa massima elevazione del distretto \u00e8 il Pizzo Rotondo (3192\u00a0m s.l.m.). Altre cime comprendono il Campo Tencia (3072\u00a0m), il Pizzo Gallina (3061\u00a0m), il Piz Blas (3019\u00a0m), il Pizzo Lucendro (2963\u00a0m) ed il Pizzo Forno (2907\u00a0m) sopra Faido, Giornico e Pollegio, noto per aver dato il cognome Forni, tipico della val Leventina da Bedretto fino a Pollegio, a moltissime famiglie ancor oggi appartenenti ai patriziati del Canton Ticino.\nIl fiume principale \u00e8 il Ticino, che nasce al Passo della Novena. Il suo affluente Brenno segna, nel suo tratto terminale, il confine con il distretto di Riviera. La sorgente della Reuss, affluente del Reno, si trova nel distretto di Leventina, a nord del Passo del San Gottardo.\nIl distretto comprende la valle omonima e la Val Bedretto. Orograficamente il territorio \u00e8 diviso in alta, media e bassa Leventina. L'alta valle, che si snoda dalle gole del Piottino fino alle sorgenti del Ticino, comprende i comuni di: Bedretto, Airolo, Prato Leventina, Dalpe e Quinto. La media valle, compresa tra le gole della Biaschina e del Piottino, comprende il comune di Faido. Il territorio della bassa Leventina comprende i comuni di: Giornico, Bodio, Personico e Pollegio.\nIl territorio si distingue anche per la presenza di importanti valli laterali. Da nord a sud troviamo subito dopo Airolo, sul fianco sinistro, la val Canaria; nel territorio del comune di Quinto, sempre sulla sponda sinistra, la val Piora; sul fianco destro la val Piumogna, sopra il comune di Dalpe e la valle di Chironico; la val d'Ambra marca il confine meridionale della Leventina sul fianco destro della stessa.\nStoria.\nTombe della prima et\u00e0 del ferro, appartenute alla popolazione dei Leponti, sono state rinvenute nei comuni di Quinto, Osco, Dalpe e Chiggiogna. Le pi\u00f9 antiche risalgono al VI secolo a.C. Questa popolazione venne romanizzata tra il III e il I secolo a.C. e nel comune di Airolo si sono rinvenuti importanti reperti di quel periodo. La provenienza sia nord alpina che italica di alcuni di essi, indica che la regione era luogo di transito gi\u00e0 a quei tempi. Airolo sembra essere stato all'epoca, oltre che stazione di transito per i valichi, anche un importante centro di raccolta di cristalli che poi venivano inviati a Locarno per la produzione del vetro.\nLa Leventina viene menzionata, per la prima volta in un documento scritto nel testamento del vescovo Attone, in cui il prelato cedeva il territorio delle Tre valli ambrosiane ai canonici del duomo di Milano. Dal XII secolo Blenio e Leventina erano amministrati da un podest\u00e0 a cui i canonici cedevano l'amministrazione delle valli in cambio di un affitto, il podest\u00e0 era solitamente di Milano. Nel XIII secolo ogni valle aveva un proprio podest\u00e0. Alla fine di questo secolo l'amministrazione della valle venne affidata ai Visconti. La valle nel 1290 - 1292 conobbe una ribellione contro il podest\u00e0 Ottone Visconti. La ribellione fu capeggiata da Alberto Cerro di Airolo. La ribellione venne sostenuta anche da Blenio, Uri, val d'Orsera, dall'alto Vallese, dalla Vallemaggia e val d'Ossola che in un primo tempo riuscirono a scacciare i funzionari di Visconti, ma nel 1291 la rivolta venne soffocata e Cerro ritorna nell'ombra della storia.\nNel 1403 il trattato con Uri e Obvaldo mette la vallata sotto il controllo degli svizzeri. Controllo che viene perso nel 1422 con la sconfitta confederata nella battaglia di Arbedo e conseguente ritorno sotto il controllo dei duchi di Milano. Gli urani riuscirono di nuovo ad ottenere il controllo sulla Leventina, battendo gli Sforza nella battaglia di Giornico del 1478. In quella battaglia la conoscenza del territorio e l'importante apporto dei leventinesi fu determinante per la vittoria confederata. Nel 1487 il capitolo riconosce la sovranit\u00e0 di Uri sulla valle, essa non era osteggiata dagli abati locali, che mal tolleravano la sovranit\u00e0 dei duchi milanesi. Da questo momento la vallata fu definitivamente legata ai destini confederati, i leventinesi partecipavano regolarmente con contingenti militari a fianco dei confederati in tutte le spedizioni militari del tempo.\nPoliticamente la Leventina era costituita da un unico comune di valle, che era suddiviso in otto vicinanze, a loro volta suddivise in entit\u00e0 pi\u00f9 piccole dette degagne. Le vicinanze potevano contare da tre a cinque Degagne mentre queste ultime erano ancora suddivise in vicinie. Di queste ultime se ne contavano una settantina, mentre le Degagne erano una trentina. Ogni ente controllava un ben preciso territorio giurisdizionale. Questa struttura non vide molti cambiamenti tra il XII secolo e il XIX secolo e in parte sussiste ancora oggi. Il governo della valle era retto da un parlamento generale, che si riuniva una volta all'anno e da un Consiglio che si occupava dell'amministrazione e della giustizia. Uri governava la valle attraverso un balivo che risiedeva a Faido, il balivo aveva pi\u00f9 o meno le stesse mansioni del precedente podest\u00e0. Sono ancora conservati gli statuti della valle del 1656 e del 1713 mentre i precedenti sono andati perduti.\nNel 1755 scoppi\u00f2 la rivolta dei leventinesi contro il governo urano per la nuova legge sulle curatele, ne segu\u00ec la dura repressione con l'esecuzione dei capi sulla pubblica piazza di Faido.\nInfrastrutture e trasporti.\nAutostrade.\nIl territorio del distretto \u00e8 attraversato dall'autostrada A2/E35 Basilea-Chiasso che collega il nord della Svizzera con l'Italia attraverso il San Gottardo, Lugano ed il valico di Brogeda. L'autostrada ha uscite nel distretto ad Airolo, Quinto e Faido.\nStrade.\nLa strada principale 2 attraversa il territorio del distretto da Pollegio al Passo del San Gottardo, passando per Faido. Da Airolo parte la strada per la Valle Bedretto, il Passo della Novena ed il Canton Vallese (Ulrichen).\nFerrovie.\nIl territorio del distretto \u00e8 attraversato dalla ferrovia del Gottardo.\nSuddivisione amministrativa.\nIl distretto di Leventina \u00e8 diviso in 4 circoli e 10 comuni:\nVariazioni amministrative dal 1803.\n\"Abitanti censiti in Leventina\""}
{"id": "83236", "revid": "287204", "url": "https://it.wikipedia.org/wiki?curid=83236", "title": "Personico", "text": "Personico (in dialetto ticinese \"Parsoni\") \u00e8 un comune svizzero di 344 abitanti del Cantone Ticino, nel distretto di Leventina, parte della Regione Tre Valli.\nGeografia fisica.\nPersonico sorge nella bassa Val Leventina, sul fondovalle percorso dal fiume Ticino.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "83241", "revid": "104485", "url": "https://it.wikipedia.org/wiki?curid=83241", "title": "Aeroplanino di carta", "text": "Un aeroplanino di carta o aeroplano di carta \u00e8 un modellino di aeroplano giocattolo realizzato in carta. \u00c8 probabilmente la forma pi\u00f9 comune di aerogami (un tipo di origami, l'arte giapponese di piegare la carta). In giapponese viene chiamato \u7d19\u98db\u884c\u6a5f (\"kami hikoki\"; \"kami\"=carta, \"hikoki\"=aeroplano).\nLa sua popolarit\u00e0 \u00e8 dovuta al fatto di essere uno dei tipi pi\u00f9 semplici di origami. La versione pi\u00f9 semplice richiede solo sei passi per essere completata correttamente.\nL'uso della carta per creare giocattoli si ritiene abbia avuto origine 2.000 anni fa in Cina, dove gli aquiloni erano una popolare forma di intrattenimento. Anche se questi possono essere considerati i predecessori dei moderni aeroplani di carta, nessuno pu\u00f2 dirsi sicuro di dove questa invenzione abbia avuto origine; i disegni per la velocit\u00e0, il sollevamento e l'aspetto sono stati migliorati nel corso degli anni.\nLa prima data nota di creazione degli aeroplanini di carta viene collocata al 1909. Comunque, la versione pi\u00f9 accettata della data di creazione \u00e8 posta due decenni dopo, nel 1930, da parte di Jack Northrop (ingegnere della Lockheed Corporation). Northrop usava gli aeroplanini di carta come prova, cos\u00ec da poter scoprire nuove idee per far volare gli aerei veri.\nTipi di aeroplanini di carta.\nEsistono molti tipi di aeroplanini di carta.\nTradizionale.\nQuesto tipo di aeroplanino di carta richiede solo sei passaggi (con la procedura corretta), ma ne bastano anche cinque se si salta la prima piegatura che serve a dividere in due il foglio. Verr\u00e0 utilizzato un foglio di carta rettangolare formato A3, A4 o lettera (preferibilmente gli ultimi due).\nDC-03.\nCi sono molte persone che hanno dichiarato di aver creato il \"miglior aeroplano di carta al mondo\". Un esempio pu\u00f2 essere il modello DC-03, con grandi ali da aliante e, unico tra gli aeroplani di carta, una coda. Sfortunatamente non esiste una federazione internazionale dell'aeroplano di carta che possa verificare se queste dichiarazioni siano o meno vere.\nAerodinamica.\nAnche se il modello DC-07 ha le ali, il detentore del primato del mondo Ken Blackburn non si trova d'accordo con la decisione di mettere una 'coda' sugli aerei di carta. La sua spiegazione dell'aerodinamica dell'aeroplano di carta sul suo sito ci dice che non c'\u00e8 bisogno della coda. Usa l'ala del bombardiere B-2 Spirit, realmente esistente, come esempio, dichiarando che i pesi lungo l'ala servono a mettere pi\u00f9 peso frontalmente e quindi rendere l'aereo pi\u00f9 stabile.\nIn modo indipendente Edmond Hui inventa, nel 1977, un aereo di carta somigliante al bombardiere stealth chiamato Paperang, basato sull'aerodinamica dei deltaplani. Unico nel suo genere, ha sezioni che controllano l'aria, ali con alti coefficienti di penetrazione, e un metodo di costruzione pensato per consentire al costruttore di variare ogni particolare del suo aspetto. \u00c8 anche stato soggetto di un libro, \"Amazing Paper Airplanes\" nel 1987 e di un certo numero di articoli apparsi sui quotidiani nel 1992. Non \u00e8 idoneo alla maggior parte delle competizioni di aeroplanini di carta a causa dell'utilizzo di una graffetta, ma ha delle performance di planata estremamente elevate oltrepassando i rapporti di planata di 12 a 1 con una buona stabilit\u00e0.\nNonostante sia pensiero comune che gli aeroplanini leggeri volino pi\u00f9 lontano di quelli pesanti, ci\u00f2 \u00e8 considerato falso da Blackburn. Il suo aereo \"vecchio\" di 20 anni e detentore di primati (Istruzioni) era basato sul suo convincimento che i migliori aerei avessero ali corte e fossero \"pesanti\" al momento della fase di lancio, ma allo stesso tempo che ali pi\u00f9 lunghe e un minor peso permettessero di aver migliori tempi di volo, pur non potendo esser lanciati con forza nell'aria come quelli pi\u00f9 pesanti. Sempre secondo Blackburn, \"per una massima elevazione e un buon passaggio al volo planato, il lancio deve rientrare nei 10\u00b0 di verticale\": ci\u00f2 dimostrerebbe che una velocit\u00e0 di circa 100\u00a0km all'ora \u00e8 quella necessaria per lanciare l'aeroplano di carta con successo.\nRecord del mondo.\nCi sono stati molti tentativi negli anni di rompere le barriere di lancio dell'aeroplano di carta per il maggior tempo passato in aria. Ken Blackburn ha tenuto questo record del mondo per 13 anni (dal 1983 al 1996) e lo ha riguadagnato l'8 ottobre 1998 facendo volare il suo aeroplano di carta al chiuso per 27,6 secondi. Ci\u00f2 \u00e8 stato confermato da funzionari del gruppo dei Guinness e da un servizio della CNN. L'aeroplanino che Blackburn ha usato in questo tentativo di superamento era di un tipo che pu\u00f2 esser classificato nella categoria \"alianti\"."}
{"id": "83242", "revid": "125229519", "url": "https://it.wikipedia.org/wiki?curid=83242", "title": "Osmosi inversa", "text": "Losmosi inversa (abbreviazione: RO, dall'inglese \"Reverse Osmosis\"), detta anche iperfiltrazione (abbreviazione: IF), \u00e8 il processo in cui si forza il passaggio delle molecole di solvente dalla soluzione pi\u00f9 concentrata alla soluzione meno concentrata ottenuto applicando alla soluzione pi\u00f9 concentrata una pressione maggiore della pressione osmotica. In pratica l'osmosi inversa viene realizzata con una membrana che trattiene il soluto da una parte impedendone il passaggio e permettendo di ricavare il solvente puro dall'altra. Questo fenomeno non \u00e8 spontaneo e richiede il compimento di un lavoro meccanico pari a quello necessario per annullare l'effetto della pressione osmotica.\nQuesto processo rappresenta la pi\u00f9 fine tecnica di filtrazione dell'acqua in quanto non consiste semplicemente in un ostacolo fisico, determinato dalle dimensioni dei pori, al passaggio delle molecole, ma sfrutta la diversa affinit\u00e0 chimica delle specie con la membrana, permettendo infatti il passaggio delle molecole idrofile (o \"water-like\"), cio\u00e8 chimicamente simili all'acqua, ad esempio gli alcoli a catena corta. Dal punto di vista impiantistico il metodo sfrutta il principio della filtrazione tangenziale, come anche altre tecniche separative mediante membrane quali la microfiltrazione, l'ultrafiltrazione e la nanofiltrazione. L'osmosi inversa \u00e8 utilizzata nel trattamento dell'acqua sia per la desalinizzazione sia per la rimozione di tracce di fosfati, calcio e metalli pesanti, fitofarmaci, materiali radioattivi e di quasi tutte le molecole inquinanti.\nNegli ultimi anni si costruiscono impianti a \"scarico liquido zero\" in cui la sezione di osmosi inversa aumenta la concentrazione delle specie chimiche presenti nell'acqua di scarico fino a valori prossimi o superiori alla loro solubilit\u00e0 (soluzioni sovrassature).\nNel processo di osmosi inversa vengono usate membrane composite di sottili pellicole (TFC o TFM, \"Thin Film Composite Membrane\"). Queste membrane sono semipermeabili e fabbricate principalmente per l'uso nella depurazione delle acque o in sistemi di desalinizzazione. Hanno anche utilizzi in applicazioni chimiche come le batterie e le pile a combustibile. In sostanza un \"materiale TFC\" \u00e8 un setaccio molecolare costruito nella forma di una pellicola di due o pi\u00f9 materiali stratificati.\nLe membrane usate nell'osmosi sono generalmente fatte in poliammide, sostanza scelta principalmente per la sua permeabilit\u00e0 all'acqua e la relativa impermeabilit\u00e0 alle varie impurit\u00e0 disciolte, inclusi gli ioni salini e altre piccole molecole che non possono venire filtrate. Un altro esempio di membrana semipermeabile \u00e8 quella usata nella dialisi.\nFiltri per la dissalazione azionati a mano.\nPiccoli filtri ad osmosi inversa azionabili a mano erano stati inizialmente progettati per i militari nei tardi anni settanta per l'equipaggiamento per la sopravvivenza personale o per corredare come equipaggiamento di sicurezza le scialuppe o gommoni di salvataggio a bordo di navi o aeromobili. Oggi esistono modelli che sono disponibili anche per usi civili in attivit\u00e0 di esplorazione ad esempio. Per forzare l'acqua attraverso la membrana osmotica, la pressione \u00e8 fornita da una pompa azionata a mano, dotata di una leva ripiegabile per facilitarne il trasporto. Questi dispositivi possono ricavare piccolissime quantit\u00e0 di acqua potabile dall'acqua del mare o da altre fonti di dubbia potabilit\u00e0 anche in aree desertiche o pozzi di acqua salmastra.\nFiltri a osmosi inversa per il settore domestico.\nEsistono sistemi di trattamento dell'acqua potabile domestica basati sul principio dell'osmosi inversa, soprattutto per abbattere il contenuto di nitrati nell'acqua. Sono impianti che, collegati alla rete idrica, rimuovono buona parte delle sostanze disciolte nell'acqua gi\u00e0 potabile. L'acqua potabile osmotizzata \u00e8 quindi un'acqua con residuo fisso molto basso. Gli impianti pi\u00f9 evoluti permettono una miscelazione tra acqua osmotizzata e acqua microfiltrata, consentendo cos\u00ec una regolazione del residuo fisso in base alle proprie preferenze. Gli impianti domestici, oltre ad aspetti tecnico costruttivi di qualit\u00e0 e al rispetto della normativa vigente, necessitano di regolare manutenzione.\nSistemi alternativi per l'estrazione dell'acqua.\nRicercatori del Technion Israel Institute of Technology hanno brevettato nel 2016 una tecnologia in grado di estrarre acqua potabile dall'aria tramite un sottosistema disseccante liquido e successiva condensazione del vapore acqueo dal vettore utilizzato in assenza di aria, permettendo una riduzione del consumo energetico dal 5% al 65% rispetto ad altri sistemi preesistenti di questo tipo. Il sistema opera in condizioni climatiche molto variabili, ed \u00e8 dotato di un'alimentazione supplementare attraverso la radiazione del sole.\nRimozione di nitrati tramite osmosi inversa.\nUtilizzando delle membrane a base di acetato di cellulosa, poliammidi e/o materiali compositi, \u00e8 possibile effettuare un processo di filtrazione a membrana applicando pressioni nel range di [300-1500] psi.\nIl principale problema correlato all\u2019applicazione di tale metodo \u00e8 rappresentato dalla facilit\u00e0 di incrostazione delle membrane e dall\u2019usura delle stesse; l\u2019accumulo di sostanze solubili, solidi sospesi e materia organica compromette l\u2019efficienza delle membrane stesse ed \u00e8 quindi necessario un pretrattamento della portata che subir\u00e0 il processo di osmosi inversa, tale pretrattamento pu\u00f2 essere effettuato inviando la portata in ingresso ad un sistema di filtri a cartuccia.\nL\u2019alta efficienza di tale metodo e la relativa convenienza economica nel trattamento di basse portate \u00e8 stata dimostrata con una serie di studi sperimentali; di seguito sono riportati i risultati di uno studio condotto in Sudafrica durante il 2015, inerenti il costo operazionale e la quantit\u00e0 di agente rimosso.\nUn'analisi quantitativa che esprime la concentrazione media di nitrati in uscita da un processo di osmosi inversa presenta i risultati in figura 1.\nPretrattamento.\nOperazioni di pretrattamento sono fondamentali a causa della natura delle membrane a spirale. \nIl materiale di cui sono composte le membrane risulta rinforzato in modo tale da ottimizzare le operazioni di filtraggio, il lavoro di pretrattamento risulta quindi fondamentale per impedire un eccessivo sporcamento delle membrane, la cui pulizia non pu\u00f2 essere condotta in maniera meccanica, ma richiede uno specifico lavoro di ingegnerizzazione.\nIl sistema di pretrattamento si compone di quattro parti principali:\nHCO3\u2212 + H3O+ &lt;=&gt; H2CO3 + H2O"}
{"id": "83243", "revid": "767487", "url": "https://it.wikipedia.org/wiki?curid=83243", "title": "Alessandro Carrera", "text": "Come autore ha pubblicato alcune raccolte di poesie e di racconti, ma anche saggi sulla letteratura, la filosofia e la musica.\nBiografia.\nInizia la carriera come cantautore negli anni settanta, con composizioni vicine allo stile politicizzato dell'epoca: ottenuto un contratto con la Divergo, realizza insieme a Giorgio Lo Cascio e Mario De Luigi il disco \"Punto e a capo\", album sul Sessantotto pubblicato in occasione del decennale; sempre nello stesso anno partecipa al \"Folk Festival\" di Tubinga, in Germania, ed al Club Tenco di Sanremo, presentando lo spettacolo \"Punto e a capo\" (tratto dal disco).\nPassa poi a L'Orchestra, l'etichetta fondata dagli Stormy Six, per cui pubblica Le cartoline, con scarso successo; si dedica quindi all'attivit\u00e0 letteraria, scrivendo per\u00f2 ancora qualche canzone in collaborazione, tra gli altri, con Moni Ovadia\nHa vinto nel 1993 il Premio Internazionale Eugenio Montale, sezione inediti; nel 1998 il Premio Arturo Loria (per il racconto \"La stagione della strega\"). Due anni dopo si \u00e8 presentato come finalista al \"Premio Grazia Deledda\" portando uno studio su Giuseppe Tomasi di Lampedusa e su Salvatore Satta.\nLa sua attivit\u00e0 di saggista si sviluppa attraverso le collaborazioni alle riviste letterarie \"L'indice dei libri del mese\", \"Nuova prosa\", \"Poesia\" e \"Itinerari filosofici\".\nLaureato in Filosofia Teoretica all'Universit\u00e0 di Milano, Carrera svolge anche un'importante attivit\u00e0 come traduttore e critico musicale. Ha insegnato Letteratura italiana, Letteratura comparata ed Estetica in diverse universit\u00e0 degli Stati Uniti e del Canada, paese nel quale ha collaborato con l'Istituto italiano di cultura.\nSempre negli USA dirige dal 2001 il programma di italiano presso l'Universit\u00e0 di Houston (Texas).\nPer Feltrinelli ha pubblicato il \"La voce di Bob Dylan - Una spiegazione dell'America\", nel quale restituisce una biografia del cantante e musicista Bob Dylan di sapore prettamente intellettuale e contestualizzata nell'ambito culturale di provenienza dell'autore di \"Blowin' in the wind\". Importante studioso del \"fenomeno Dylan\", Carrera ha tradotto - ancora per Feltrinelli - la prima parte - \"Chronicles - Volume 1\" - della trilogia autobiografica del compositore di Duluth. Il suo studio su Federico Fellini le ha permesso di vincere il Premio Flaiano di italianistica durante i Premi Flaiano 2019."}
{"id": "83244", "revid": "1272592", "url": "https://it.wikipedia.org/wiki?curid=83244", "title": "Strip blog", "text": "Uno strip blog \u00e8 un genere di fumetto online molto comune per la facilit\u00e0 tecnica di pubblicazione: viene utilizzato un sistema a blog per pubblicare le strisce.\nLa struttura risultante generalmente prevede la pubblicazione di molte strisce in una singola pagina web. Il limite di questa tecnica sono le possibilit\u00e0 relativamente basse di personalizzazione dei pi\u00f9 comuni sistemi blog, per questo motivo molti fumetti online nati come strip blog presto o tardi preferiscono passare a qualcosa di fatto \"ad hoc\", soprattutto se l'autore (o qualche suo amico/collaboratore) conosce un linguaggio per scrivere pagine web dinamiche."}
{"id": "83245", "revid": "1904508", "url": "https://it.wikipedia.org/wiki?curid=83245", "title": "George Herbert, V conte di Carnarvon", "text": "Biografia.\nInfanzia ed educazione.\nNato nella residenza di famiglia di Highclere Castle nell'Hampshire il 26 giugno 1866, George Herbert fu educato ad Eton ed al Trinity College a Cambridge, succedendo al titolo di Carnarvon nel 1890. \nMatrimonio.\nIl 26 giugno 1895, nella Chiesa di Santa Margherita, Carnarvon spos\u00f2 Almina Victoria Maria Alexandra Wombwell, figlia di Marie Wombwell nata Boyer, moglie del Capitano Frederick Charles Wombwell.\nHobby.\nEstremamente ricco, Carnarvon dapprima meglio conosciuto come proprietario di cavalli da corsa e autista spericolato delle prime automobili, sub\u00ec nel 1901 un grave incidente automobilistico nei pressi di Bad Schwalbach in Germania, che lasci\u00f2 la sua salute fisica significativamente debole.\nNel 1902, il V Conte fond\u00f2 lo Highclere Stud per allevare cavalli da corsa purosangue. In 1905, fu nominato uno degli Stewards presso il nuovo Newbury Racecourse. La sua famiglia mantiene un legame da allora con il terreno di gara. Suo nipote, Henry George Reginald Molyneux Herbert, VII Conte di Carnarvon, fu responsabile delle corse per la regina Elisabetta II dal 1969, ed uno dei pi\u00f9 intimi amici di Sua Maest\u00e0.\nEgittologia.\nIl conte era un grande amatore di egittologia e nel 1907 si rec\u00f2 in Egitto intenzionato ad effettuare campagne di scavo per arricchire la propria collezione. Resosi conto della necessit\u00e0 di avere sul campo una persona esperta ed a conoscenza delle difficolt\u00e0 della ricerca, chiese consiglio a Gaston Maspero che gli indic\u00f2 come persona pi\u00f9 adatta l'archeologo Howard Carter, all'epoca in forte difficolt\u00e0.\nI due si intesero subito e nacque una profonda amicizia. Con le ricchezze di famiglia Lord Carnarvon finanzi\u00f2 gli scavi di Howard Carter a Tebe (Egitto) e molti altri che ingrandirono la collezione di reperti egizi del conte. L'archeologo aveva per\u00f2 l'intenzione di scoprire, nella Valle dei Re, le tombe mancanti di due faraoni di cui all'epoca si sapeva poco (Amenhotep IV, il faraone eretico, e Tutankhamon, il faraone bambino) e convinse George Herbert a finanziare l'impresa. Grazie alla propria abilit\u00e0, il lord riusc\u00ec ad ottenere la concessione di scavo, all'epoca ancora in mano all'archeologo Theodore M. Davis, e gli scavi iniziarono nel 1917.\nQuesti durarono cinque anni senza alcun successo e con gravose spese per il conte tanto che giunse sull'orlo, nell'agosto del 1922, di dichiarare conclusa la ricerca. Ma l'entusiasmo ancora vivo di Carter e la sua assoluta certezza di riuscire a trovare la tomba convinsero George Herbert a concedergli ancora una stagione di scavo, tempo necessario per scavare l'ultimo settore rimasto. La campagna riprese il 3 novembre 1922 e gi\u00e0 il secondo giorno vide la luce uno scalino di una tomba sconosciuta. Presto si giunse all'ingresso di quest'ultima ed i sigilli alla porta rivelavano che nei millenni non era ancora stata violata da alcuno.\nLord Carnarvon, allora in Inghilterra, venne subito richiamato in Egitto e vi giunse il 20 novembre. Sette giorni dopo assistette, assieme a Carter, all'apertura della tomba che rivel\u00f2 in quel momento il suo ricco corredo funebre ancora sul posto cos\u00ec come venne sistemato millenni prima. Questa scoperta \u00e8, a ragione, considerata la pi\u00f9 grande scoperta archeologica del XX secolo, non per la ricchezza del corredo ma perch\u00e9, per la prima volta, era possibile ammirare una tomba di un faraone mai violata nella storia.\nMorte.\nLa morte il 5 aprile 1923 non permise a George Herbert di assistere all'apertura, in due fasi distanziate di un anno, del sarcofago di Tutankhamon. Scomparve pochi mesi dopo la scoperta della tomba a causa di una puntura di zanzara sul volto, che egli tagli\u00f2 durante la rasatura: la ferita gli caus\u00f2 erisipela che evolse in sepsi con conseguente polmonite. La sua dipartita aliment\u00f2 le dicerie sulla famosa \"maledizione del faraone\".\nA Carnarvon sopravvissero la moglie Almina, che si rispos\u00f2, e i loro due figli.\nRimpatriata la salma, oggi riposa in una tomba sita a Beacon Hill, vicino al villaggio di Burghclere nell'Hampshire.\nDiscendenza.\nLord George Herbet ed Almina Victoria Maria Alexandra Wombwell ebbero:"}
{"id": "83246", "revid": "125997853", "url": "https://it.wikipedia.org/wiki?curid=83246", "title": "Jean Grey", "text": "Jean Grey \u00e8 un personaggio dei fumetti creato da Stan Lee (testi) e Jack Kirby (disegni), pubblicato dalla Marvel Comics e apparsa per la prima volta sulle pagine di \"X-Men\" n. 1 (settembre 1963).\n\u00c8 una mutante di livello omega appartenente al gruppo degli X-Men, di cui \u00e8 stata una dei membri fondatori, per poi co-fondare X-Factor. Durante la sua storia editoriale ha cambiato diverse volte nome in codice, iniziando con Marvel Girl per poi passare a Fenice (\"Phoenix\"), che divenne Fenice Nera (\"Dark Phoenix\") dopo che l'omonima entit\u00e0 cosmica prese la sua identit\u00e0 e il suo posto negli X-Men volgendosi per\u00f2 ad azioni malvagie. Infine Jean, dopo la sua morte e congiunzione con il luogo di incubazione cosmico della Fenice, \u00e8 stata definita Fenice Bianca della Corona (\"White Phoenix of the Crown\") e in questo ruolo ha salvato e riscritto per un'ultima volta la storia della Terra.\nJean \u00e8 il personaggio che conta il pi\u00f9 alto numero di morti e rinascite sotto vari aspetti nella storia del gruppo mutante; altra caratteristica \u00e8 quella di essere un'importante figura di riferimento nella vita di tutti coloro che le sono stati accanto: moglie e primo amore di Ciclope, \"figlia\" e discepola di Charles Xavier, principale interesse sentimentale di Wolverine, \"sorella\" e migliore amica di Tempesta, madre (effettiva o adottiva) di Rachel Summers, Cable e Nate Grey e mentore di numerosi altri giovani mutanti.\nNei panni di Fenice Nera si \u00e8 posizionata nona nella classifica dei pi\u00f9 grandi \"villain\" della storia dei fumetti, mentre la Saga di Fenice Nera viene considerata unanimemente tra i migliori crossover nella storia della Marvel comics. Il sito web IGN l'ha inserita alla tredicesima posizione nella classifica dei cento maggiori eroi della storia dei fumetti, dopo Iron Man e prima di Thor.\nBiografia del personaggio.\nOrigini.\nNata ad Annadale-on-Hudson, New York, dai coniugi John ed Elaine Grey. Come tutti i mutanti, i poteri di Jean comparvero durante l'adolescenza, anche se nel suo caso in maniera esplosiva: all'et\u00e0 di dieci anni, infatti, fu testimone della morte della sua migliore amica, Annie Richardson, travolta da un'auto e morta fra le sue braccia; Jean fu investita da tutto il dolore e la sofferenza dell'amica e, traumatizzata da questo insieme di emozioni e dai suoi nascenti poteri, fu inviata in cura dal professor Xavier, con il compito di aiutarla nel controllo dei suoi doni. Durante una delle loro sedute con \"Cerebro\", Jean riusc\u00ec a sentire, all'interno dell'orfanotrofio in cui era ospitato, un giovane e disperato Scott Summers e tramite i suoi poteri ne tocc\u00f2 la mente in modo da lasciare un suo ricordo. Rendendosi conto che la giovane non sarebbe stata in grado di gestire l'elevato potenziale della sua mutazione, Xavier blocc\u00f2 telepaticamente i suoi poteri facendo in modo che si sviluppassero naturalmente. All'et\u00e0 di tredici anni, Jean svilupp\u00f2 un buon controllo telecinetico e durante l'adolescenza fu inviata alla \"Xavier's School for Gifted Youngsters\", entrando cos\u00ec nella prima formazione degli X-Men. Unica ragazza del gruppo ed assunto il nome in codice di \"Marvel Girl\", si scontr\u00f2 per la primissima volta con il mutante Magneto ed in seguito con nemici sempre pi\u00f9 potenti come la Confraternita dei mutanti malvagi, il Fenomeno e le Sentinelle. Lasciata brevemente la Scuola Xavier, Jean frequent\u00f2 il \"Metro College\" solo per poi tornare fra gli X-Men e cominciare una relazione con Scott.\nFenice.\nQuando i primi X-Men furono catturati dall'isola vivente Krakoa, Xavier mise insieme un nuovo team, la cosiddetta \"Seconda Genesi\", con il compito di salvare i membri anziani. Terminata la missione, Jean e molti X-Men abbandonarono il gruppo, sicuri che le nuove leve avrebbero ben difeso il genere mutante. Tuttavia, anche se contrariata dalla scelta di Scott di rimanere in servizio, non lo diede a vedere, ma anzi rimase in contatto con lui e strinse persino una profonda amicizia con Tempesta, per non parlare dell'attrazione che prov\u00f2 per il canadese Wolverine. Tempo dopo, durante un appuntamento con Scott, Jean, assieme a Wolverine e Banshee, venne rapita dalle Sentinelle e portata a bordo di un'abbandonata piattaforma orbitante \"S.H.I.E.L.D.\". Soccorsi dal resto degli X-Men, con l'aiuto del Dr. Corbeau, in \"Nessun X-Man ha mai amato tanto...\", si racconta che nel viaggio di ritorno, a bordo di uno shuttle con rotta verso la Terra, gli X-Men vengono investiti da una delle peggiori tempeste magnetiche della storia. Jean, decide allora di mettere al sicuro i compagni nella stiva schermata della navetta e di prendere i comandi, tentando di mantenere l'integrit\u00e0 strutturale dello shuttle attraverso la telecinesi. Lo sforzo di mantenere integra la navicella \u00e8, per\u00f2, al di l\u00e0 delle sue capacit\u00e0, tanto che i blocchi psichici imposti da Xavier saltano, facendo evolvere il suo potere fino a trasformarla in un essere composto di puro pensiero. Jean sarebbe morta se non fosse stato per l'intervento dell'entit\u00e0 cosmica \"Fenice\" che, fondendosi con lei ne amplific\u00f2 i poteri. Attraversata l'atmosfera, lo shuttle si schiant\u00f2 nelle acque della \"Jamaica Bay\", baia ed area naturalistica nel quartiere newyorchese del \"Queens\", nei pressi della foce del fiume Hudson. Utilizzando il proprio potere telecinetico, Jean rimise assieme il proprio corpo ed emerse sana e salva dalle acque solo per svenire tra le braccia di Scott. Dopo un periodo di riabilitazione, durante il quale la sua potenza aument\u00f2 di giorno in giorno, finch\u00e9 non arriv\u00f2 a manipolare telecineticamente la materia a livello atomico, Jean fu dimessa dall'ospedale e si riun\u00ec ai compagni, spaventati per le continue evoluzioni dei suoi poteri. Ignara della presenza di Fenice all'interno del suo essere, Jean continu\u00f2 la carriera da X-Woman. Abbandonato il nome-in-codice di \"Marvel Girl\" assunse quello \"Fenice\", e con le sue nuove capacit\u00e0 fu in grado di risolvere situazioni veramente complesse: addirittura nell'arco narrativo \"E ora... Armageddon\" riusc\u00ec a contenere telecineticamente la distruzione del \"Cristallo M'Kraan\", che avrebbe comportato la fine del multiverso. Di ritorno sulla Terra e a seguito di uno scontro con Magneto, Jean e Bestia vengono separati dai compagni, credondoli morti. In questo periodo, la ragazza incontr\u00f2 l'affascinante Jason Wyngarde, che altri non era se non il mutante illusionista Mastermind, affiliato al Club infernale.\nSfruttando il dolore e la solitudine della ragazza, Mastermind la convinse di essere \"Lady Grey\", aristocratica \"Regina Nera\" del Club e sua amante, ma le difese psichiche di Jean erano difficili da aggirare, e nel frattempo, la giovane si riun\u00ec ai suoi redivivi compagni tornando ad essere una supereroina. Inviati a reclutare due nuovi mutanti, Kitty Pryde e Dazzler, gli X-Men caddero nelle grinfie del Club infernale e portati nella loro sede newyorkese dove, attraverso le illusioni di Mastermind e la telepatia di Emma Frost, si riusc\u00ec a far credere a Fenice di essere la \"Regina Nera\". Durante la prigionia, Mastermind si accorse del legame telepatico fra Jean e Scott, e affrontando l'uomo in un duello telepatico riusc\u00ec a reciderlo. Tuttavia, quando finalmente gli X-Men fuggirono, grazie all'intervento di Wolverine, accade l'inevitabile: in \"Troppo tardi, gli eroi!!\", Jean si libera del controllo di Mastermind, spedendo la sua coscienza ai limiti dell'universo, e corrotta dalla emozioni umane avvia la trasformazione in \"Fenice Nera\". Rivoltatasi contro gli X-Men e sconfitti i membri del Club infernale, vola nello spazio, dove in preda alla follia stermina intere civilt\u00e0 mandando in nova il sole di quel sistema planetario e cibandosi della sua energia. Tornata sulla Terra e apparentemente di nuovo in possesso delle sue facolt\u00e0 mentali, Fenice viene rapita da un consiglio di razze aliene presieduto dagli Shi'ar, che la ritengono un pericolo per l'universo. Processata sulla \"Zona Blu\" della Luna e condannata a morte dall'amante di Xavier, l'imperatrice Lilandra, dopo uno scontro impari con la \"Guardia Imperiale\", nel quale gli X-Men vengono facilmente sconfitti, Jean si convince, infine, della giustizia della tesi degli alieni e decide di suicidarsi, facendo disperdere i frammenti dell'anima di Fenice sulla Terra e lasciando un profondo dolore nei cuori di chi l'aveva amata.\nRitorno.\nQualche anno dopo, i Vendicatori, in \"Minaccia sottomarina\", trovarono uno strano bozzolo sul fondo di \"Jamaica bay\", e chiesto a Reed Richards e ai Fantastici Quattro d'investigare, scoprirono alla sua schiusura che esso conteneva una rediviva Jean Grey. La ragazza mostr\u00f2 di non avere memoria degli eventi successivi alla caduta dello shuttle, anche se fu poi rivelato che dopo il contatto con la Fenice, l'entit\u00e0 duplic\u00f2 il suo corpo e si fuse con una parte della sua anima, lasciando Jean sopita in un bozzolo rigenerante sul fondo del fiume. Fu difatti la forza Fenice a diventare \"Fenice Nera\", distruggere quel sistema planetario e suicidarsi. Priva di telepatia, ma con forti poteri telecinetici, Jean contatt\u00f2 e si riun\u00ec agli X-Men, rifiutandosi di riconoscere Rachel Summers come figlia a causa del legame di questa con la Fenice. Durante il periodo in cui fu data per morta, Scott aveva incontrato la pilota d'aerei Madelyne Pryor, del tutto simile a Jean, e con lei aveva messo su famiglia, allietata dalla nascita del piccolo Nathan Summers. Ciononostante, quando gli giunse la notizia del ritrovamento di Jean non ci pens\u00f2 due volte prima di abbandonare moglie e figlio per correre dal suo risorto primo amore e, assieme ad Angelo, Uomo Ghiaccio e Bestia, fond\u00f2 X-Factor. Fu durante questo periodo che Jean si scontr\u00f2 per la prima volta con il malvagio mutante Apocalisse e che Scott, non trovando pi\u00f9 la moglie in casa, dedusse che questa lo aveva lasciato, mentre in realt\u00e0 la vera Madelyne era stata rapita assieme al figlio dai Marauders di Sinistro, responsabile della sua clonazione dal \"DNA\" di Jean Grey per poterlo fondere con quello Summers e dare cos\u00ec vita ad un mutante di livello superiore. Gli X-Men, tuttavia, riuscirono nell'impresa di salvare Madelyne e la portarono con loro in Australia, dove la donna strinse un patto con i demoni della dimensione \"Limbo\" e divenne la loro Regina. Tornata a New York, durante il crossover \"Inferno\" decise di sacrificare il figlio per aprire le porte del Limbo, ma quando vide Jean decise di collegarsi telepaticamente a lei nella speranza che il suo suicidio portasse anche la rivale alla morte. Jean sopravvisse e, riunite le coscienze di Madelyne e del frammento di Fenice, che in sua assenza si era legata al corpo del clone, acquist\u00f2 tutti i ricordi delle due. Liberatasi del frammento, Jean riacquist\u00f2 la telepatia grazie all'opera del malvagio Psynapse ed entr\u00f2, quindi, nel guidato da Tempesta, quando X-Factor venne sciolta ed i suoi membri riconfluirono fra le file degli X-Men. Fu in questo periodo, che Jean si scontr\u00f2 con Psylocke, colpevole di sedurre Scott. Bench\u00e9 fra i due non fosse accaduto null'altro al di fuori di un bacio, Scott abbandon\u00f2 brevemente l'istituto e Jean ingaggi\u00f2 una lotta con la rivale, interrotta dall'arrivo di Revanche, donna che proclamava di essere la vera Betsy Braddock. Risolto il mistero, il corpo fisico di Jean venne distrutto durante un attacco delle Sentinelle, e la donna sopravvisse solo trasferendo la propria coscienza all'interno del corpo comatoso di Emma Frost. Aiutata da Forge e Xavier riacquist\u00f2 i propri panni ed utilizz\u00f2 la telecinesi per soccorrere Wolverine, dopo che Magneto gli strapp\u00f2 lo scheletro d'adamantio, e permettere al suo fattore rigenerante di curarlo.\nMatrimonio.\nQuando Scott propose a Jean di sposarlo, la donna declin\u00f2 l'offerta poich\u00e9 gravata dai ricordi di Madelyne. Sentendosi garantire dal fidanzato che l'avrebbe aspettata fino a quando non fosse stata pronta, poco tempo dopo fu la stessa Jean a fargli la proposta, seguita a breve dal matrimonio e dall'accettazione di Rachel nella famiglia. Durante la luna di miele, Madre Askani, in realt\u00e0 una Rachel catapultata duemila anni nel futuro, utilizza i propri poteri per portare Jean e Scott avanti nel tempo, in un'epoca governata da Apocalisse, dove i due alleveranno il piccolo Nathan Summers per una decina d'anni in modo da farlo crescere come uno dei leader della resistenza, per poi sconfiggere il malvagio e tornare indietro nel tempo adottando il nome-in-codice di Cable. Scoperto il vagabondaggio di Rachel per lo spazio-tempo a causa della prematura morte del futuro Apocalisse, Jean decide d'indossare di nuovi i panni di \"Fenice\", per rendere onore alla figlia e per redimere il nome dell'entit\u00e0 cosmica. Durante la battaglia con Apocalisse, per salvare la vita al figlio Scott decide di fondersi con lo spirito del malvagio, diventandone il nuovo ospite, e scompare per un periodo di tempo, mentre Jean e Psylocke si scambiano misteriosamente i poteri: la prima amplifica le sue doti telepatiche, mentre la seconda diviene una potente telecineta. Sentendo che il suo amato Scott era ancora vivo, Jean, aiutata da Cable, part\u00ec alla sua ricerca abbandonando temporaneamente gli X-Men. Trovatolo in uno dei tanti paesi medio orientali, grazie alla sua telepatia riusc\u00ec a separare l'essenza del marito da quella di Apocalisse e a ricondurre un'ormai diverso, e corrotto, Scott Summers allo Xavier Institute.\nRequiem.\nA causa dei doveri di Jean come direttrice dello Xavier Institute, alla riemersione dei poteri della Fenice e alla fusione di Scott con Apocalisse, fra i due nacquero seri problemi di coppia che divennero una vera e propria frattura quando il marito cominci\u00f2 ad apparire sempre pi\u00f9 distante e a rifiutarsi di condividere il letto. Mentre Jean era in visita alle varie X-Corporation sparse per il globo, al fine di salvare il matrimonio Scott si rivolse alla psicologa e terapeuta sessuale Emma Frost, che sfrutt\u00f2 la situazione per intromettersi fra i due e cominciare una relazione telepatica con il paziente. Scoperta la scappatella del marito, che si giustific\u00f2 dicendo che in fondo erano solo pensieri e che mai nulla di fisico era accaduto con Emma, Jean si scagli\u00f2 contro la rivale accusandola di aver sfruttato la debolezza e la confusione di Scott e, rilasciato il potere di Fenice sulla sua mente, and\u00f2 a fare un giro fra i suoi ricordi pi\u00f9 dolorosi, riportando a galla antichi rancori e tristezze che la bionda telepate aveva creduto dimenticati. Pi\u00f9 tardi, ingannata da Xorn, Fenice corse in aiuto di Wolverine, intrappolato su ci\u00f2 che rimaneva dell'orbitante colonia spaziale conosciuta come \"Asteroide M\". Incapacitati alla fuga e con ormai poche speranze di sopravvivere, Wolverine uccise Jean su sua esplicita richiesta, poich\u00e9 timorosa di trasformarsi ancora una volta in \"Fenice Nera\". Prossimi alla morte perch\u00e9 in rotta di collisione col Sole, la coscienza di Fenice emerse dalla psiche di Jean e salv\u00f2 entrambi i mutanti riportandoli sulla Terra, dove il redivivo Magneto, nascosto per tutto il tempo sotto i panni di Xorn, aveva incanalato una gigantesca quantit\u00e0 di energia elettromagnetica che non esit\u00f2 a trasferire nel corpo di Jean, procurandole un letale infarto di potenza planetaria. Spirando tra le braccia di Scott, Jean lo esort\u00f2 a vivere.\nSpettri dal futuro.\nAlla morte di Jean, Scott rifiuta la proposta di Emma di riaprire l'istituto, creando una linea temporale futura in cui fu Bestia a farlo al posto loro e poich\u00e9 oberato dalle tante responsabilit\u00e0 cominci\u00f2 ad assumere la droga \"Kick\", in realt\u00e0 forma aerea del malvagio Sublime che prese il controllo del suo corpo e della sua mente. Centocinquanta anni pi\u00f9 tardi, nella \"Zona Blu\" della luna viene ritrovato l'uovo di Fenice che, dopo varie peripezie, arriva nelle mani della quasi immortale Bestia. Fatto schiudere anticipatamente, dal suo interno emerge una rinata Jean senza alcuna memoria del passato, che strumentalizzata da Bestia attacca ci\u00f2 che resta dei mutanti sparsi sul pianeta. Rincontrato Wolverine e ritornata la memoria, Jean estirpa Sublime dal corpo di Bestia, che viene poi decapitato da Fantomex, e decide di recidere quella linea temporale futura. Fuoriuscita dallo spazio-tempo giunge alla \"Stanza Incandescente\", altopiano della realt\u00e0 e dimora della coscienza della forza Fenice, dove, trasformatasi in \"Fenice Bianca della Corona\", utilizza il proprio potere cosmico per tornare indietro nel tempo ed indurre Scott ad accettare la proposta di Emma di riaprire l'istituto. Assolto il proprio compito, svanisce all'interno della \"Stanza\".\nL'ultimo canto di Fenice.\nNella miniserie \"L'ultimo canto di Fenice\", gli Shi'ar fanno risorgere prematuramente la forza Fenice nella speranza di distruggerla quando ancora debole. Fallita l'impresa, Fenice torna sulla Terra dove riesumata Jean si fonde nuovamente con lei, rivelando che le due sono una cosa sola: mai un altro essere riuscir\u00e0 a fondersi tanto perfettamente con Fenice quanto Jean. Terrorizzati dal ritorno della donna, gli X-Men ingaggiano uno scontro con lei al Polo Nord, nuovo luogo di riposo di Jean dopo aver ripreso il controllo del corpo. Nel frattempo allo Xavier Institute, Quentin Quire risvegliatosi dal suo stato incorporeo chiese aiuto a Fenice per far rivivere la sua adorata Sophie, Naiade morta durante l\"'Open Day\". Intrappolata ora nel corpo di Emma, Fenice pu\u00f2 finalmente godere del nutrimento offerto dai raggi ottici di Ciclope, unica ragione del ritorno sulla Terra, fino a quando gli Shi'ar e Quire non interrompono l'interludio, costringendo una sempre pi\u00f9 stanca Emma a rigettare Fenice, che torna cos\u00ec nel corpo di Jean. Corrotta nuovamente dalle emozioni umane, Fenice Nera \u00e8 pronta a bruciare e purificare il mondo, ma con l'aiuto delle Naiadi, che rintracciano ogni X-Men sul pianeta, Emma riesce a far sentire alla donna tutto l'amore che i suoi amici provano per lei. Riacquistato l'equilibrio fra il proprio spirito e Fenice, Jean sventa l'attacco degli Shi'ar e trasformatasi nuovamente in Fenice Bianca, torna all'interno della \"Stanza Incandescente\" per rimettere assieme tutti i frammenti della sua anima e ritornare finalmente integra.\nIl canto di guerra di Fenice.\nNella miniserie \"Il canto di guerra di Fenice\", protagoniste sono le tre Naiadi di Stepford e il loro incontro con la Fenice. Assorbita la sua potenza, le tre tornano nel laboratorio nel quale sono state create, il \"Mondo\" di Sublime. Figlie-cloni di Emma Frost, create da ovuli sottratti alla donna quando ancora in stato di coma, le Naiadi furono create con il solo scopo di contenere la Fenice, e, connesse alle loro altre mille sorelle, raggiungere ogni mente mutante sul pianeta per spegnerla. Bench\u00e9 restie ad accettare la Fenice, a una a una le tre finiscono preda del suo potere fino a quando Celeste non si trasforma in Fenice Nera e decide di bruciare le Mille-in-Una. Al termine dell'avventura, la ragazza divide il frammento di Fenice in tre parti e lo rinchiude all'interno dei loro cuori di diamante, dai quali non potr\u00e0 pi\u00f9 uscire.\nApparizioni.\nDalla decimazione dell'M-Day, nessun nuovo mutante si \u00e8 manifestato sulla Terra fino alla nascita della messia in una cittadina dell'Alaska. Da quanto mostrato finora la piccola assomiglierebbe, almeno esteticamente, alla figura di Jean, con tanto di occhi verdi e capelli rossi. Per rafforzare tale collegamento, oltre all'intuizione di Scott al termine di \"Messiah Complex\", sulle pagine del mensile dedicato a Cable, mostra il riflesso della \"Fenice\" nei suoi occhi.\nDurante il crossover \"War of Kings\", i frammenti di Fenice ospitati da Marvel Girl e dalla spada di Korvus improvvisamente lasciano i loro ospiti per dirigersi in una direzione ignota. Avvertendo una mente familiare, Rachel prega la madre di non privarla di tale potere proprio in quel momento.\nNella fase saliente dell'assedio di Graymailkin da parte della Sorellanza della Regina Rossa, Jean appare nel piano psichico liberando Emma dalle illusioni di Lady Mastermind e suggerendole di prepararsi per un misterioso evento futuro.\nVita sentimentale.\nFin dall'inizio delle sue vicende era facile supporre che si sarebbe legata a Ciclope, ma ci \u00e8 voluto parecchio tempo perch\u00e9 i due manifestassero liberamente i propri sentimenti. Bench\u00e9 innamorato della giovane, Scott ha molto temporeggiato prima di dichiararsi, lasciando cos\u00ec campo libero alle infatuazione e alle speranze di quasi tutti i membri fondatori degli X-Men, anche se nessuno di loro \u00e8 mai andato tanto vicino a strapparle un bacio quanto Angelo. Persino il suo mentore, il compassato Charles Xavier non \u00e8 stato indifferente al suo fascino, sviluppando sentimenti per l'alunna che decise poi di sopprimere, obbligandosi ad un rapporto professionale. Non appena il selvaggio Wolverine si un\u00ec agli X-Men, fra i due nacque un ambiguo sentimento di amicizia, che \u00e8 poi sfociato in amore sofferto ed impossibile. Bench\u00e9 attratta dal canadese, Jean rimase fedele a Scott per parecchi anni, anche quando fu noto che il marito aveva cominciato una relazione telepatica con Emma Frost.\nPoteri e abilit\u00e0.\nJean \u00e8 l'unica mutante di livello omega esplicitamente identificata come tale: le sue iniziali abilit\u00e0 telecinetiche e telepatiche si sono evolute notevolmente nel corso della sua storia editoriale e il legame che condivide con l'entit\u00e0 cosmica Fenice, che le ha conferito poteri divini, ha reso il suo potenziale pressoch\u00e9 illimitato.\nPu\u00f2 contare su diversi poteri psionici, telepatici, telecinetici, oltre che su pirocinesi e manipolazione di materia, energia, forme di vita, tempo e spazio, linee temporali future o passate. Durante le sue prime apparizioni manifest\u00f2 unicamente i suoi poteri telecinetici mentre quelli telepatici comparvero solo successivamente: inizialmente afferm\u00f2 che erano frutto della condivisione di una parte dei poteri mentali di Xavier, ma successivamente si venne a sapere che questi erano preesistenti e semplicemente bloccati da quest'ultimo per far s\u00ec che non disturbassero la psiche della ragazza.\nConsiderata una delle telepati pi\u00f9 potenti della Terra se non la pi\u00f9 potente, quando fusa con Fenice Jean eleva le proprie abilit\u00e0 all'ennesimo livello divenendo capace di leggere, influenzare, controllare e comunicare con le menti altrui, per non parlare della capacit\u00e0 di proiettare s\u00e9 stessa ed altri sul piano astrale e rilasciare onde telepatiche in grado di tramortire o addirittura uccidere l'avversario. Nonostante il suo pieno controllo del piano mentale, \u00e8 anche in grado di influenzare quello fisico ingannando i sensi, alterando le funzioni fisiche o addirittura le mutazioni altrui. Oltre che con gli esseri umani la si \u00e8 vista comunicare anche con moltissimi animali, cosa che la rende una telepate quasi unica nel suo genere. Come se ci\u00f2 non bastasse \u00e8 dotata di una memoria eidetica che le permette di ricordare quasi tutto ci\u00f2 che percepiscono i suoi sensi. Come quelli telepatici, anche i suoi poteri telecinetici si sono sviluppati fino al loro limite estremo permettendole di fare, disfare, manipolare, creare, distruggere, alterare, comporre e scomporre praticamente qualsiasi cosa. Esperta nelle varianti micro e macrocinesi e nel loro uso difensivo e offensivo, Jean utilizza anche il proprio potere per velocizzare le particelle atomiche attorno a lei tanto da farle surriscaldare e prendere fuoco in modo da creare l'immagine di una fenice. Dopo che scambi\u00f2 i poteri con Psylocke non riusc\u00ec pi\u00f9 ad accedere alla telecinesi, ma in compenso la telepatia crebbe a livelli inverosimili tanto che riusc\u00ec a manifestarla sia con le sembianze di un uccello di fuoco i cui artigli potevano creare danni fisici e psichici, che con un marchio a forma di fenice attorno all'occhio. Dopo che Fenice si manifest\u00f2 nuovamente in lei, ricre\u00f2 la sua mutazione telecinetica e la fece evolvere fino ai suoi limiti estremi.\nCome \"Fenice\" \u00e8 stata in grado di ricevere, assorbire, incanalare, preservare, creare e distruggere qualsiasi tipo di energia vitale presente nel multiverso, oltre ad utilizzare tale energia per far rivivere, morire e curare se stessa o altri individui; Fenice, inoltre, le garantisce innumerevoli altri poteri che esulano dalla sua mutazione come la manipolazione di materia a livello atomico, di energia elettromagnetica e cosmica su scala universale, il volo nello spazio aperto, l'apertura di varchi tra una galassia e l'altra, la sopravvivenza in qualsiasi tipo d'atmosfera e non ultimo un particolare tipo di pirocinesi definito come cosmico: tale dote le permette di creare, manipolare e controllare un tipo di fuoco che non ha bisogno di ossigeno per bruciare e pu\u00f2 essere evocato anche in ambienti gelidi, umidi o addirittura sott'acqua. Utilizzato principalmente sotto forma di rapace, questo fuoco provoca dolore sia sul piano mentale sia su quello fisico e brucia tutto ci\u00f2 che non funziona. Come effetto collaterale, per\u00f2, Jean prova ci\u00f2 che viene definito come \"Manifestazione della Fenice\", vale a dire che riesce a percepire quando un oggetto sotto l'influsso della sua telecinesi viene toccato, sfiorato o urtato da un altro individuo. Bench\u00e9 inizialmente si pensasse che tali poteri fossero solo in prestito, poich\u00e9 uno fra i tanti ospiti di Fenice, \u00e8 stato rivelato che Jean e l'entit\u00e0 cosmica sono un unico essere nonch\u00e9 la vera reincarnazione l'una dell'altra, altrimenti non sarebbe stata possibile la trasformazione in \"Fenice Bianca della Corona\". Come pi\u00f9 alta manifestazione del potere cosmico Jean/Fenice pu\u00f2 manipolare, controllare, creare e distruggere intere linee spazio-temporali su scala multiversale, acquisendo un potere tale da diventare inferiore solo ed unicamente a Tribunale Vivente e a Supremo.\nAltre versioni.\nJean Grey O5 o Giovane Jean Grey.\nRecentemente Bestia si \u00e8 recato nel passato ed ha convinto gli originali giovani 5 X-Men (da qui l'indicazione O5, \"Original Five\", per distinguerli dai loro corrispettivi adulti) a seguirlo nel futuro, dopo gli eventi capitati nell'arco narrativo Avengers VS X-Men. Jean Grey e gli altri X-Men ancora adolescenti, si decidono a questo passo per cercare di convincere le loro controparti adulte a cambiare le loro posizioni, onde evitare il disastro di cui ha parlato loro Bestia. Vengono cos\u00ec a conoscenza di molti eventi che riguarderanno le loro vite e in particolare Jean utilizzando per la prima volta la telepatia, scopre molti fatti sul suo futuro che la lasciano sconvolta, e le fanno raffreddare il suo rapporto con il Giovane Ciclope; nonostante il parere di molti che li vorrebbero rimandare indietro, gli O5 decidono ugualmente di fermarsi in quell'epoca, per vedere di provare a sistemare le cose. Restano per\u00f2 intrappolati nel futuro, creando un paradosso spazio temporale ed iniziando cos\u00ec tutta una serie di nuove vicende che li riguardano.\nInizialmente la giovane Jean e gli altri O5 si fermano come ospiti nella Jean Grey School, guidata da Wolverine, Bestia, Shadowcat e Tempesta, ma dopo l'intervento di una confraternita di mutanti malvagi dal futuro, che li vorrebbe costringere a tornare indietro nel passato, prendono le parti di Ciclope adulto e accompagnati da Shadowcat (che anche lei ha rivisto la propria posizione), si recano nella sua base segreta. Durante lo scontro con la confraternita malvagia dal futuro, Jean inoltre incontra la s\u00e9 stessa adulta, detta Xorna, preda della follia e di poteri enormi ma ormai incontrollabili, ma Jean riesce comunque vincitrice da questo scontro, assieme agli altri giovani O5 e agli X-Men adulti.\nPoco tempo dopo essere arrivata nella base segreta del gruppo guidato da Ciclope adulto, Jean viene rapita dagli alieni Shi'ar che la portano sul loro pianeta e la processano per i crimini che compir\u00e0 da adulta. Gli altri O5 perci\u00f2 partecipano ad una spedizione nello spazio per andare a liberarla, guidata dai Guardiani della Galassia, a cui si aggiungono i Predoni Stellari, guidati da Corsaro, il padre di Ciclope.\nIn questa occasione la giovane Jean manifesta in pieno tutto il suo potenziale, contribuendo alla sua stessa liberazione, e combinando in maniera nuova la sua telecinesi con la telepatia, mette fuori combattimento lo stesso imperatore Shi'ar, Kallark, un essere potentissimo. Tornati sulla Terra, la base segreta dove si nasconde Jean viene attaccata nuovamente dalla confraternita malvagia proveniente dal futuro; di nuovo Jean mostra la combinazione dei suoi poteri in modo inedito e potentissimo, contribuendo a sconfiggere i nemici. Quindi, dopo un lungo colloquio con Ciclope adulto e qualche contrasto con Emma Frost, alla fine accetta di seguire gli insegnamenti di quest'ultima per sviluppare i suoi poteri e ne diviene, inaspettatamente da tutti, anche una amica.\nUltimate.\nLa versione Ultimate di Jean \u00e8 presentata come una ragazza di diciannove anni, molto pi\u00f9 disinibita della versione classica. Anche qui manifesta una speciale connessione con la Fenice, che emerge dopo uno speciale rito all'interno del Club infernale. Preda dell'istinto, non si fa certo scrupolo, almeno all'inizio della serie, ad andare a letto con Wolverine bench\u00e9 fra lei e Ciclope fosse gi\u00e0 incominciato qualcosa.\nL'era di Apocalisse.\nIn questa realt\u00e0 alternativa, Jean \u00e8 una degli studenti di Magneto. Assieme al fidanzato Wolverine, decide per\u00f2 di abbandonare la scuola e andare a vivere per conto loro fino a quando non apprendono di un massiccio attacco nucleare alla popolazione del pianeta. Riunitasi agli X-Men, il suo \"DNA\" viene utilizzato da Sinistro, assieme a quello di Ciclope, Prelato a servizio del male per il quale prova una speciale empatia, al fine di creare il mutante perfetto: X-Man. Durante l'attacco finale, Jean utilizza i propri poteri telepatici per fermare le bombe nucleari, morendo fra le braccia di Havok.\nScoperto che nel suo \"DNA\" c'\u00e8 un particolare gene che la riconduce al mitologico \"primo mutante\" o \"mutante Alpha\", Sinistro decide di riportarla in vita. Nello scontro finale con gli X-Men Jean, che manifesta una sorta di aura infuocata simile all'effetto Fenice, riacquista i ricordi della sua vita passata e incenerisce Sinistro. Dopo l'arresto di Magneto, lei e Wolverine assumono la guida degli X-Men e riprendono la loro relazione.\nAmalgam.\nNell'universo Amalgam, Jean e la modella brasiliana Beatriz da Costa, la \"Fire\" della DC, si fondono dando vita a \"Firebird\", membro della \"JLX\".\nAltri media.\nTelevisione.\nJean appare in tutte le serie animate dedicate ai mutanti:\n\u00c8 inoltre comparsa nelle serie animata \"The Marvel Super Heroes\", \"L'Uomo Ragno e i suoi fantastici amici\", \"Spider-Man - L'Uomo Ragno\", \"Super Hero Squad Show\" e \"\".\nCinema.\nNella serie cinematografica degli X-Men, Jean \u00e8 interpretata da Famke Janssen da adulta, mentre Sophie Turner ne interpreta una versione pi\u00f9 adolescenziale. Compare in:\nVideogiochi.\nJean Grey \u00e8 apparsa nei seguenti videogiochi:\nNel videogioco \"\" Jean Grey compare come uno dei boss, perch\u00e9 controllata mentalmente da Arcade prima e da Mefisto poi. Il giocatore viene poi costretto a scegliere se salvare lei o Nightcrawler: se sar\u00e0 Jean a morire, alla fine del gioco verr\u00e0 profetizzato dall'Osservatore che torner\u00e0 come Fenice Nera per vendicarsi degli eroi.\nJean inoltre \u00e8 un personaggio giocabile in ' e in ', dove appare come personaggio giocabile nei panni della Fenice e come boss alla fine di alcuni livelli nei panni della Fenice Nera."}
{"id": "83248", "revid": "1048", "url": "https://it.wikipedia.org/wiki?curid=83248", "title": "Teoria del segnale", "text": ""}
{"id": "83251", "revid": "172", "url": "https://it.wikipedia.org/wiki?curid=83251", "title": "Teoria della relativit\u00e0 ristretta", "text": ""}
{"id": "83252", "revid": "399", "url": "https://it.wikipedia.org/wiki?curid=83252", "title": "Elementi (Euclide)", "text": "Gli Elementi () di Euclide (matematico greco attivo intorno al 300 a.C.) sono la pi\u00f9 importante opera matematica giuntaci dalla cultura greca antica. Contengono una prima formulazione di quella che oggi \u00e8 conosciuta con il nome di geometria euclidea, rappresentando un quadro completo e definito dei principi della geometria noti al tempo. Oggi questi principi vengono formulati in modo pi\u00f9 generale con i metodi dell'algebra lineare. La formulazione fatta da Euclide viene per\u00f2 ancora insegnata nelle scuole secondarie per fornire un primo esempio di sistema assiomatico e di dimostrazione rigorosa. \nL'opera consiste di 13 libri: i primi sei riguardanti la geometria piana, i successivi quattro i rapporti tra grandezze (in particolare il decimo libro riguarda la teoria degli incommensurabili) e gli ultimi tre la geometria solida. Alcune edizioni pi\u00f9 antiche attribuiscono ad Euclide anche due ulteriori libri che la critica moderna assegna per\u00f2 ad altri autori. I diversi libri sono strutturati in \"definizioni\" e \"proposizioni\" (enunciati che potremmo anche chiamare teoremi). Delle proposizioni vengono fornite le dimostrazioni.\nDescrizione.\nEuclide basa, nel libro I, il suo lavoro su 23 definizioni, che trattano i concetti di punto, linea e superficie, su 5 postulati e su 5 \"nozioni comuni\", quelle che ora sono dette assiomi. Poich\u00e9 i postulati e le nozioni comuni sono posti alla base dell'edificio logico dell'opera, di essi non viene fornita alcuna dimostrazione, in quanto, se fossero dimostrabili, dovrebbero essere dedotti da dei principi a loro volta non dimostrabili, e cos\u00ec via in un progressus in infinitum.\nSicuramente il postulato pi\u00f9 famoso \u00e8 il quinto, detto anche postulato delle parallele (anche se l'enunciato non le cita).\nLa negazione di questo postulato ha portato, nel XIX secolo, allo sviluppo delle geometrie non euclidee.\nLegata al V postulato \u00e8 la proposizione XXIX del libro I:\nTraduzioni.\nLa Biblioteca capitolare di Verona ospita un palinsesto latino almeno dei primi quattro libri, datato al V secolo e fino al XX attribuito alla mano di Boezio."}
{"id": "83258", "revid": "5", "url": "https://it.wikipedia.org/wiki?curid=83258", "title": "Bendaggio", "text": ""}
{"id": "83261", "revid": "599013", "url": "https://it.wikipedia.org/wiki?curid=83261", "title": "Mentuhotep IV", "text": "Biografia.\nQuesto sovrano non compare nella lista di Abido e neppure nel Canone Reale, che per\u00f2 inserisce 7 anni nel computo della lunghezza della dinastia. Questo fatto ha portato a ritenere che Mentuhotep IV sia stato un usurpatore malgrado il suo nome sia riportato nella Sala degli antenati di Thutmose III.\nIl nome di Mentuhotep IV ricorre in un'iscrizione dell'Uadi Hammamat dove \u00e8 chiamato \"figlio di Imi\", forse una sposa secondaria del suo predecessore.\nNel secondo anno del suo regno invi\u00f2 il suo visir Amenemhat, che sar\u00e0 il suo successore, alle cave di arenaria dello Uadi Hammamat.\nA questo sovrano viene attribuita la costruzione della fortezza di El-Gezira tra la 1\u00aa e la 2\u00aa cateratta del Nilo avente fa funzione di proteggere la pista che conduceva alle miniere d'oro di Berenice Pancrisia nello Uadi Allaqi.\nLa successione di Nebtawy presenta elementi complessi e poco chiari, per alcuni anni nelle regioni nubiane sotto controllo egiziano regnarono contemporaneamente tre pretendenti al trono che adottarono la tradizionale titolatura regale completa."}
{"id": "83263", "revid": "3115", "url": "https://it.wikipedia.org/wiki?curid=83263", "title": "Relais", "text": ""}
{"id": "83264", "revid": "77358", "url": "https://it.wikipedia.org/wiki?curid=83264", "title": "Liu Bang", "text": ""}
{"id": "83265", "revid": "37401", "url": "https://it.wikipedia.org/wiki?curid=83265", "title": "Nomen", "text": ""}
{"id": "83270", "revid": "1666804", "url": "https://it.wikipedia.org/wiki?curid=83270", "title": "Gens Cornelia", "text": "Cornelius (fem. Cornelia) era il nomen di una \"gens\" patrizia tra le pi\u00f9 importanti dell'antica Roma, ricompresa nelle cento gentes originarie ricordate dallo storico Tito Livio.\nOrigine e territorio.\nSecondo l'illustre studioso Theodor Mommsen l'antichit\u00e0 della \"gens Cornelia\" si desume dal fatto che essa diede il nome ad una delle pi\u00f9 antiche Trib\u00f9 rustiche, che comprendeva Arpino, Nomento, Eclano, Erdonia, Teano Apulo, Crotone, Petelia, Camerino Fulginio in Umbria e Matelica.\nI \"Cornelii\" avevano propri culti e tradizioni, e si distinguevano da tutte le altre famiglie per la pratica dell'inumazione dei defunti, in alternativa alla pi\u00f9 diffusa cremazione. Famoso \u00e8 il monumentale Sepolcro degli Scipioni ancora conservato sulla Via Appia Antica.\nStoria.\nLa \"gens Cornelia\" era divisa in diversi rami, la maggior parte di rango patrizio, come gli Scipioni, i Lentuli, i Dolabella, i Merulae, i Sullae, i Balbi e i Cinna. Vi furono anche alcuni rami di condizione plebea, quali i Nepotes e i Galli. Per le donne dei \"Cornelii\", vedere la voce Cornelia.\nI \"Cornelii\" ricoprirono tutte le magistrature, ed in particolare il consolato pi\u00f9 di tutte le altre gentes, per ben 106 volte.\nMembri della gens.\nTra i numerosi personaggi della \"gens Cornelia\" ricordiamo (in ordine cronologico):\nCornelii Lentuli.\nIl primo membro sembra sia stato Lucio Cornelio Lentulo, console del 327 a.C. e poi dittatore nel 320 a.C.. Secondo quanto racconta lo stesso Livio potrebbe invece essere il padre, anche lui Lucio Cornelio Lentulo, che si oppose al pagamento del tributo a Brenno nel 390 a.C. durante il sacco di Roma. Poi ricordiamo:"}
{"id": "83271", "revid": "365417", "url": "https://it.wikipedia.org/wiki?curid=83271", "title": "Julius Pl\u00fccker", "text": "Diede fondamentali contributi alla geometria analitica ed ampli\u00f2 lo studio delle curve di Lam\u00e9; inoltre fu pioniere delle indagini sui raggi catodici che avrebbero portato alla scoperta dell'elettrone.\nBiografia.\nNato a Elberfeld (ora parte di Wuppertal), viene educato a D\u00fcsseldorf e alle Universit\u00e0 di Bonn, Heidelberg e Berlino. Nel 1823 si reca a Parigi e viene in contatto con la grande scuola dei geometri francesi, il cui fondatore, Gaspard Monge, era morto da poco. Tornato a Bonn nel 1825, nel 1828 viene nominato professore di matematica. Nello stesso anno pubblica il primo volume della sua opera \"Analytisch-geometrische Entwickelungen\", con il quale introduce per primo il metodo delle \"notazioni geometriche abbreviate\". Nel 1831 pubblica il secondo volume nel quale enuncia con chiarezza e autonomia il principio di dualit\u00e0 fra rette e punti. Egli introduce poi la nozione di superficie rigata.\nIn 1847 Pl\u00fccker viene nominato professore di fisica a Bonn e si dedica a questa disciplina. Nel 1858 pubblica le prime delle sue classiche ricerche sull'azione dei magneti sulla scarica elettrica nei gas rarefatti. Egli scopre che la scarica porta alla formazione di un bagliore fluorescente sulle pareti del tubo a vuoto e che la zona fluorescente si sposta se il tubo viene posto in un campo magnetico. Successivamente si attribuir\u00e0 la fluorescenza ai raggi catodici e la deviazione all'interazione fra campo magnetico ed elettroni costituenti tali raggi.\nPl\u00fccker, prima lavorando da solo, poi con Johann Hittorf, fece molte importanti scoperte sulla spettroscopia dei gas. Fu il primo ad usare un tubo a vuoto dotato di una parte capillare (ora detta tubo di Geissler) grazie alla quale si riesce ad aumentare l'intensit\u00e0 luminosa provocata dalla scarica elettrica fino a rendere possibili indagini spettroscopiche. Anticipa Robert Wilhelm Bunsen e Gustav Kirchhoff annunciando che le linee dello spettro sono caratteristiche della sostanza chimica che le emette e indicando le possibilit\u00e0 aperte dalla sua scoperta nell'analisi chimica. Secondo Hittorf, egli fu il primo a vedere le tre linee dello spettro dell'idrogeno, che pochi mesi dopo la sua morte, furono individuate nello spettro delle protuberanze solari.\nNel 1865 Pl\u00fccker ritorna allo studio della geometria e avvia quella che nel XIX secolo viene chiamata \"geometria delle linee\". Nella geometria proiettiva propone le coordinate pl\u00fcckeriane, sistema di coordinate omogenee, introdotte inizialmente per immergere l'insieme delle linee in 3 dimensioni in una quadrica in cinque dimensioni. La costruzione si serve di minori determinanti di aspetto 2 \u00d7 2 o equivalentemente la seconda potenza esterna dello spazio vettoriale sottostante di 4 dimensioni. Queste coordinate nella loro generalit\u00e0 ora si applicano alla teoria delle grassmanniane (sottospazi \"k\"-dimensionali di uno spazio \"n\"-dimensionale).\nIn questo periodo \u00e8 suo assistente Felix Klein. Nel 1866 ottiene la Copley Medal dalla Royal Society."}
{"id": "83274", "revid": "172", "url": "https://it.wikipedia.org/wiki?curid=83274", "title": "Armi acciaio e malattie", "text": ""}
{"id": "83280", "revid": "599013", "url": "https://it.wikipedia.org/wiki?curid=83280", "title": "Pasqua (disambigua)", "text": ""}
{"id": "83283", "revid": "62004", "url": "https://it.wikipedia.org/wiki?curid=83283", "title": "Campionati del mondo di ciclismo su strada", "text": "I campionati del mondo di ciclismo su strada (ufficialmente \"UCI Road World Championships\") sono uno dei campionati del mondo di ciclismo, e assegnano il titolo di campione del mondo nelle diverse categorie del ciclismo su strada, nelle specialit\u00e0 della corsa in linea, della cronometro individuale e della staffetta mista a squadre: gestiti dall'Unione Ciclistica Internazionale (UCI), si svolgono con cadenza annuale dal 1921.\nStoria.\nIl primo campionato del mondo su strada, riservato ai soli corridori dilettanti, si svolse nel 1921 a Copenaghen, con il successo dello svedese Gunnar Sk\u00f6ld. Come gi\u00e0 per i campionati del mondo di ciclismo su pista, per la manifestazione venne definita una cadenza annuale.\nNel 1927 fu istituito il campionato del mondo diviso in due categorie, professionisti e dilettanti, da disputarsi su una prova unica in linea. La prima edizione nel nuovo formato si svolse nell'autodromo del N\u00fcrburgring in Germania, e vide il trionfo della squadra italiana che nella gara professionistica piazz\u00f2 quattro corridori ai primi quattro posti (Binda, Girardengo, Piemontesi e Belloni). Gi\u00e0 dal 1928 le prove delle due categorie vennero separate. Nell'edizione 1931 eccezionalmente le due prove invece che in linea si corsero nella forma di cronometro individuali, sulla distanza di 170\u00a0km.\nNel 1958 venne istituito anche il campionato del mondo femminile, a livello dilettantistico in quanto un'attivit\u00e0 professionistica femminile non esisteva. Nel 1962 venne introdotta anche una gara a squadre maschile per quartetti nazionali, riservata alla categoria dilettanti e da disputarsi a cronometro sulla distanza di 100\u00a0km; nel 1987 verr\u00e0 introdotta anche l'analoga gara femminile sulla distanza di 50\u00a0km.\nNel 1972 l'UCI decise che le prove di ciclismo su strada presenti nel programma dei Giochi olimpici sarebbero valse anche da rispettivo titolo mondiale di categoria. Si trattava della prova maschile in linea dei dilettanti e della cronometro a squadre maschile, cui si aggiunse nel 1984, anno in cui entr\u00f2 nel programma olimpico, anche la prova in linea femminile. Di conseguenza, negli anni olimpici dal 1972 al 1992 (dal 1984 al 1992 per la gara femminile), tali prove vennero escluse dal programma dei campionati del mondo. Dal 1996 si \u00e8 tornati alla separazione dei due programmi, dopo l'apertura delle gare ciclistiche olimpiche ai corridori professionisti.\nNel 1974 i campionati, giunti alla 47\u00aa edizione, si svolsero per la prima volta al di fuori dell'Europa, a Montr\u00e9al, in Canada; nel 1977 si ebbero anche i primi campionati ospitati in Sud America, a San Crist\u00f3bal in Venezuela, nel 1990 i primi in Asia, a Utsunomiya in Giappone, e nel 2010 i primi in Oceania, a Melbourne in Australia.\nNel 1994 venne abolita la storica suddivisione tra professionisti e dilettanti, sostituendola con le due categorie \u00c9lite (senza limite di et\u00e0) e Under-23 (riservata ai corridori di et\u00e0 inferiore ai 23 anni); anche la categoria femminile, apertasi al professionismo, ha assunto la denominazione \u00c9lite. Sempre dal 1994, alle prove in linea delle categorie Elite maschile e femminile \u00e8 stata affiancata anche la rispettiva prova a cronometro individuale; \u00e8 stata invece abolita la cronometro a squadre, sia a livello maschile che femminile.\nDal 1997 fino al 2005 sono state aggiunte al programma dei campionati anche le gare dei campionati del mondo Juniores. Dopo una pausa di cinque edizioni, in cui le prove Juniores si sono disputate nuovamente in sedi e periodi separate, dal 2011, in Danimarca a Copenaghen, il format dei campionati \u00e8 tornato alla concomitanza delle prove delle categorie Elite, Under-23 e Juniores maschili e femminili.\nDal 2012 al 2018 il programma dei campionati \u00e8 stato ampliato con la reintroduzione della cronometro a squadre, sia maschile che femminile, questa volta per sestetti e non pi\u00f9 in rappresentanza di nazionali, ma di squadre di club affiliate all'UCI; dal 2019 le due prove della cronometro a squadre sono state nuovamente abolite e sostituite da una staffetta mista (tre ciclisti/tre cicliste) per sestetti nazionali.\nRegolamento.\nLe prove del campionato mondiale si svolgono con cadenza annuale nell'arco di circa una settimana; dal 2005 si svolgono indicativamente nella seconda met\u00e0 di settembre. Tutte le prove si svolgono nella stessa sede, che cambia di anno in anno.\nAlle gare partecipano le squadre nazionali selezionate dalla federazione di ciascun paese; ciascuna federazione pu\u00f2 schierare al via un numero di corridori precedentemente definito in base al proprio posizionamento nel ranking mondiale. A partire dal 2018 \u00e8 definito un massimo di otto corridori per squadra per la prova maschile Elite, di sette per quella femminile Elite, di cinque per quella maschile Under-23 e per le prove in linea Juniores, e di due per ciascuna cronometro. Fa eccezione il campione in carica di ciascuna prova, che pu\u00f2 essere schierato al via dalla propria squadra in aggiunta al numero massimo di ciclisti.\nLe prove in linea si svolgono su un circuito generalmente di 10\u201320\u00a0km (raramente pi\u00f9 lungo), e che \u00e8 lo stesso per tutte le categorie; varia soltanto il numero di giri percorsi: per gli \u00c9lite uomini il numero \u00e8 il minimo per il quale la distanza complessiva supera i 250\u00a0km (ad esempio, se la lunghezza del circuito fosse di 16\u00a0km, si correranno 16 giri per complessivi 256\u00a0km). La prova a cronometro individuale si svolge su un percorso di lunghezza, per gli \u00c9lite uomini, attorno ai 50 chilometri.\nIl vincitore di ciascuna delle prove si fregia del titolo di campione del mondo della relativa disciplina e categoria e ha il diritto di gareggiare fino all'edizione successiva indossando, nelle gare della specialit\u00e0 in cui ha vinto, una maglia bianca cerchiata con i cinque colori olimpici: tale maglia \u00e8 chiamata \"maglia iridata\". Gli ex campioni del mondo possono portare i colori della maglia iridata sul colletto e sul bordo delle maniche.\nRecord.\nNella prova in linea, il record di vittorie tra i Professionisti/\u00c9lite \u00e8 condiviso dall'italiano Alfredo Binda, dai belgi Rik Van Steenbergen ed Eddy Merckx, dallo spagnolo \u00d3scar Freire e dallo slovacco Peter Sagan, che vantano tre vittorie ciascuno. Sagan ha conquistato le sue vittorie in tre edizioni consecutive, unico ciclista nella storia a riuscirci. Merckx ha inoltre vinto un titolo tra i dilettanti, portando il totale a quattro (record assoluto tra gli uomini). Tra i dilettanti Giuseppe Martano e il tedesco orientale Gustav-Adolf Schur hanno conquistato due vittorie; nessuno ancora li ha eguagliati tra gli Under-23. Oltre al gi\u00e0 citato Merckx, il belga Jean Aerts, lo svizzero Hans Knecht e l'olandese Hennie Kuiper - quest'ultimo quale campione olimpico di Monaco 1972 - hanno vinto il titolo sia tra i professionisti che tra i dilettanti. Tra le donne, infine, la francese Jeannie Longo ha vinto il titolo per ben cinque volte, superando la belga Yvonne Reynders che si era fermata a quattro.\nNella prova a cronometro, il primato \u00e8 detenuto dallo svizzero Fabian Cancellara e dal tedesco Tony Martin con quattro vittorie ciascuno negli \u00c9lite uomini, seguiti dall'australiano Michael Rogers a tre, e da Jeannie Longo con quattro vittorie nelle donne, mentre tra gli Under-23 nessuno ha mai vinto il titolo pi\u00f9 di una volta.\nTra gli uomini hanno vinto sia il mondiale in linea che quello a cronometro, almeno nelle categorie \u00c9lite/Under-23, lo spagnolo Abraham Olano (una vittoria in ciascuna prova negli \u00c9lite), il tedesco Jan Ullrich (due vittorie a cronometro negli \u00c9lite e una in linea nei dilettanti) e il russo Evgenij Petrov (una vittoria in ciascuna prova negli Under-23). Tra le donne la \"doppietta\" \u00e8 riuscita a Jeannie Longo (cinque vittorie in linea, quattro a cronometro) e alle olandesi Leontien van Moorsel (due vittorie in ciascuna prova), Annemiek van Vleuten (una vittoria in linea, due a cronometro) e Anna van der Breggen (due vittorie in linea, una a cronometro). Soltanto Longo (1995), Petrov (2000) e van der Breggen (2020) hanno vinto le due prove nello stesso anno.\nJeannie Longo \u00e8 inoltre l'atleta in assoluto, tra uomini e donne, che ha vinto pi\u00f9 titoli mondiali sia nella prova in linea (cinque) che nella cronometro (quattro) e ovviamente anche in totale (nove).\nMedagliere.\n\"Aggiornato all'edizione 2019.\""}
{"id": "83286", "revid": "1305772", "url": "https://it.wikipedia.org/wiki?curid=83286", "title": "Bismarck (disambigua)", "text": ""}
{"id": "83287", "revid": "287204", "url": "https://it.wikipedia.org/wiki?curid=83287", "title": "Julius Plucker", "text": ""}
{"id": "83292", "revid": "287204", "url": "https://it.wikipedia.org/wiki?curid=83292", "title": "Batzen", "text": "Il Batzen era una moneta, inizialmente d'argento, emessa da Berna dal XV secolo fino alla met\u00e0 del XIX secolo, dal valore di due grossi o 4 Kreuzer.\nStoria.\nIl significato del nome \"Batzen\" o \"Rollbatzen\", come era definito inizialmente, \u00e8 oggetto di discussione. In precedenza era diffusa l'opinione di Valerius Anshelm (1475 \u2013 1546/47), un cronista attivo a Berna, che faceva derivare il nome dall'orso simbolo della citt\u00e0 (Batz, B\u00e4tz o Petz significano orso); \u00e8 diffusa anche l'opinione che il significato di Rollbatzen sia un dispregiativo nel senso di \"ammasso informe\".\nBerna e Soletta introdussero alla fine del XV secolo una riforma monetaria, nel cui contesto Berna cre\u00f2 verso il 1492 una moneta da due Plapparte che serviva a colmare la distanza tra la moneta spicciola e le monete maggiori come il Dicken ed il Taler. La moneta prese il nome di Rollbatzen in seguito semplicemente Batzen.\nIl Batzen si diffuse alla fine del XV secolo, nella Svizzera occidentale (Berna, Soletta, Friburgo), negli stati tedeschi meridionali e nell'Italia settentrionale. In Italia il nome Rollbatzen fu adattato a Rollobasso o Rolabasso.\nL'eccesso di diffusione port\u00f2 in alcuni casi a coniature inflazionistiche, per cui si ebbe un fenomeno di rifiuto della moneta proprio nella regione intorno a Berna.\nOltre al Batzen Furono emessi multipli e frazioni. Dal XVII secolo fu battuto in biglione.\nI Batzen vennero subito coniati in grande quantit\u00e0 ma anche con piedi monetari molto diversi, mentre il titolo peggiorava gradualmente. Di conseguenza la loro circolazione fu ripetutamente vietata dalle citt\u00e0 della Germania meridionale.\nNella Germania meridionale fu reintrodotto da Augusta nel 1559 un mezzo Batzen del valore di un albo della Renania e battuto in grandi quantit\u00e0 fino al XVII secolo.\nIn Svizzera era per lo pi\u00f9 coniato con una croce gigliata al rovescio e lo stemma cantonale al dritto. Nella Germania meridionale era invece per lo pi\u00f9 rappresentata un'aquila.\nCon la Repubblica Elvetica fu introdotto il sistema decimale, il Batzen fu valutato 1/10 del Franken e diviso in 10 Rappen.\nDopo la Repubblica Elvetica i Batzen furono coniati da tutti i Cantoni allora esistenti ad eccezione di Appenzello Interno (non ha coniato), Ginevra (franco ginevrino), Glarona (Schilling), Ticino (Franco da 20 soldi o 100 denari), Zugo (solo Rappen ed Angster).\nNel 1825 alcuni cantoni firmarono un accordo (\"Concordato\") per uniformare i tipi e soprattutto i valori delle monete: Argovia, Basilea, Berna, Friburgo, Soletta, Vaud.\nL'accordo prevedeva l'emissione di monete con i seguenti nominali: 1 Kreuzer (= 1/4 Batzen), 1/2 Batzen, 1 Batzen, 2\u00bd Batzen e 5 Batzen. Le monete, emesse dal 1826, avevano al rovescio una croce con la lettera \"C\" al centro e la scritta \"die concordier(enden) Cantone der Schweiz\" (I cantoni concordanti della Svizzera). Per Vaud la scritta era in Francese: \"Les cantons concordants de la Suisse\". Al diritto ogni cantone poneva il proprio stemma.\nDopo la riforma monetaria del 1850 il Batzen non fu pi\u00f9 coniato. Il Batzen rimane il nome pi\u00f9 noto delle vecchie monete svizzere e nel linguaggio comune il termine \u00e8 spesso usato per indicare la moneta da 10 centesimi o il denaro \"tout court\".\nDal Batzen derivano il bezzo veneziano e i b\u00e8si (soldi) del mantovano."}
{"id": "83296", "revid": "30610", "url": "https://it.wikipedia.org/wiki?curid=83296", "title": "Henri Brocard", "text": "Divent\u00f2 ufficiale delle forze armate e si occup\u00f2 anche di meteorologia. Brocard si dedic\u00f2 alla geometria, in particolare allo studio del triangolo, a lui si deve la scoperta dei punti, dell'angolo, del cerchio e dei triangoli che portano il suo nome. Nel 1881 partecip\u00f2 al \"Congresso di Algeri\" durante il quale dimostr\u00f2 che il \"cerchio di Brocard\" passa per sette punti notevoli; per questo il \"cerchio di Brocard\" viene anche detto \"cerchio dei sette punti\".\nNel 1876 ha posto il problema di Brocard, ancora insoluto, che chiede se le uniche soluzioni dell'equazione diofantea \"n\"!+1=\"m\"2 siano (4, 5), (5, 11) e (7, 71)."}
{"id": "83299", "revid": "1982", "url": "https://it.wikipedia.org/wiki?curid=83299", "title": "Deus ex machina", "text": "Deus ex machina \u00e8 una frase latina mutuata dal greco \"Mechan\u00e8\", (\"\") che significa letteralmente \"divinit\u00e0 (che scende) dalla macchina\". Originariamente, indica un personaggio della tragedia greca, ovvero una divinit\u00e0 che compare sulla scena per dare una risoluzione ad una trama ormai irrisolvibile secondo i classici principi di causa ed effetto.\nPer estensione, tale espressione \u00e8 andata ad indicare un evento o un personaggio che, nel corso di una narrazione, ne risolve inaspettatamente gli intrecci, spesso con modalit\u00e0 apparentemente non correlate rispetto alla logica interna della vicenda, al punto di apparire altamente improbabile o come il risultato di un evento fortuito. Al di fuori dell'ambito narrativo, l'espressione indica una persona o un evento che inaspettatamente risolve una situazione difficile.\nStoria.\nLa definizione della frase \"deus ex machina\" venne usata per indicare il dio che scende sulla terra e risolve la situazione. La frase trae origine dalla tragedia greca: in tale ambito, quando era necessario far intervenire una o pi\u00f9 divinit\u00e0 sulla scena, l'attore che interpretava il dio era posizionato su una sorta di gru in legno, mossa da un sistema di funi e argani, chiamata appunto mechan\u00e8. L'attore veniva calato sulla scena dall'alto, simulando dunque l'intervento di una divinit\u00e0 che scende dal cielo.\nL'intervento \"ex machina\" degli dei veniva usato, soprattutto dal tragediografo Euripide, per risolvere felicemente una situazione intricata e apparentemente senza possibile via di uscita. Secondo Aristotele, quest'espediente non deve interferire con la \"\u03bb\u03cd\u03c3\u03b9\u03c2\", ovvero con lo scioglimento dell'opera, ma deve avvenire fuori dall'azione drammatica. Nel mondo antico un uso eccessivo del \"deus ex machina\" era inoltre considerato prerogativa di autori poco raffinati che non sarebbero riusciti a sciogliere altrimenti trame complesse."}
{"id": "83300", "revid": "22416", "url": "https://it.wikipedia.org/wiki?curid=83300", "title": "Circuito di Sepang", "text": "Il circuito di Sepang (nella dizione internazionale Sepang International Circuit) \u00e8 la sede del Gran Premio della Malesia del Motomondiale, ma \u00e8 anche usato per altre competizioni di motociclismo e automobilismo, come la Formula 1 che ha corso qui dal 1999 al 2017. Sorge a breve distanza dalla capitale della Malaysia Kuala Lumpur, nel distretto di Sepang dello stato del Selangor.\nCostruito con tecnologie moderne nel 1999 \u00e8 stato considerato negli anni a seguire un modello di riferimento per i nuovi circuiti grazie alla creazione di tribune amplissime e funzionali, e ad aree di servizio (box, sale stampa) di prima qualit\u00e0. Progettato originariamente dallo studio di consulenza dell'ingegnere tedesco Hermann Tilke, che ha poi disegnato negli anni successivi i circuiti di Shanghai in Cina e Manama in Bahrain, con evidenti analogie con il disegno di Sepang, \u00e8 stato profondamente rivisitato durante la prima, vera ristrutturazione del 2016, dopo che in passato erano state sollevate diverse critiche nell'ambiente. La ristrutturazione venne affidata allo studio Dromo di Jarno Zaffelli che modific\u00f2 molte parti tra cui la principale fu l\u2019ultima curva. Per risolvere problemi di sicurezza e mancanza di sorpassi, la curva venne modificata con banking negativo pi\u00f9 ripida del Mondiale, sia di F1 che di MotoGP. La curva \u00e8 stata molto criticata dai piloti, sia delle due che delle quattro ruote, ma \u00e8 stata inserita di diritto nella classifica delle pi\u00f9 interessanti dei rispettivi Campionati creando alcuni tra i migliori sorpassi che Sepang avesse mai visto.\nIn questo circuito il 23 ottobre 2011, durante la gara di MotoGP, il pilota italiano Marco Simoncelli ha perso la vita alla Curva 11. Il 2 novembre 2019 Il pilota indonesiano Afridza Munandar ha perso la vita durante il primo giro della Idemitsu Asian Talent Cup alla curva 10. Entrambi gli incidenti sono stati fatali per lo stesso motivo.\nCircuito principale.\nIl circuito principale, che solitamente si utilizza in senso orario, \u00e8 lungo 5.543 metri e si caratterizza per le curve molto pronunciate e due lunghi rettilinei molto larghi, uniti tra di loro da un tornante molto lento che dovrebbe favorire le azioni di sorpasso. Viene usato dalla MotoGP e dal campionato mondiale Superbike e veniva usato dalla Formula 1.\nAltri tracciati.\n\u00c8 possibile utilizzare solamente la prima (\"tracciato nord\") o seconda met\u00e0 (\"tracciato sud\") del circuito per ottenere due circuiti ridotti da 2.710 e 2.610 metri rispettivamente. L'impianto di Sepang ha all'interno anche dei tracciati per i kart."}
{"id": "83301", "revid": "79227", "url": "https://it.wikipedia.org/wiki?curid=83301", "title": "Mechan\u00e8", "text": "Una mechan\u00e8 (\"m\u0113khan\u0113\") era una sorta di gru usata nel teatro greco, in particolare nel V e IV secolo a.C. Composto da bracci di legno e da un sistema di pulegge, questo marchingegno teatrale era usato per sollevare in aria gli attori, simulandone il volo. Era sicuramente in grado di sollevare almeno due persone e trasportarli nel mezzo dell'orchestra, oppure sopra la sken\u00e9.\nProprio per questo motivo, la mechan\u00e8 era spesso usata per simulare l'intervento di un dio sulla scena, da cui l'espressione latina \"Deus ex machina\" (\"Dio dalla macchina\"). L'uso fatto da Euripide della mechan\u00e8 nella \"Medea\", nel 431 a.C., \u00e8 un notevole esempio dell'uso di questo marchingegno da parte di un personaggio non divino. Veniva impiegata spesso anche da Eschilo.\nIl commediografo Aristofane nelle sue opere prese talvolta in giro questo marchingegno, per il suo effetto considerato poco realistico."}
{"id": "83302", "revid": "682118", "url": "https://it.wikipedia.org/wiki?curid=83302", "title": "Feuerbach", "text": ""}
{"id": "83303", "revid": "4382", "url": "https://it.wikipedia.org/wiki?curid=83303", "title": "Ad usum delphini", "text": ""}
{"id": "83306", "revid": "1305772", "url": "https://it.wikipedia.org/wiki?curid=83306", "title": "CVD", "text": ""}
{"id": "83309", "revid": "1543377", "url": "https://it.wikipedia.org/wiki?curid=83309", "title": "China Video Disc", "text": "Il China Video Disc (CVD), sviluppato dalla C-Cube Microsystem alla fine degli anni novanta, fu un formato rivale del Super Video CD durante la gara lanciata dal governo cinese per la creazione di una nuova versione di Video CD che potesse competere con la forza emergente del DVD. Nonostante la vittoria del concorso da parte del SVCD, molti film vennero pubblicati in China Video Disc, poich\u00e9 la C-Cube aveva lanciato il proprio lettore in anticipo sugli avversari.\nI CVD utilizzano una codifica video MPEG-2 a bitrate variabile (e bitrate massimo di 2600 Kbps) con risoluzione a 352x480 pixel (NTSC) o a 352x576 (PAL). La compressione audio prevista nelle specifiche \u00e8 la MPEG-1 Layer II a 1 o 2 canali, campionata a 44100\u00a0Hz e con risoluzione 16 bit. \u00c8 teoricamente possibile usare la compressione MPEG-2 Layer II a 5.1 canali.\nLa risoluzione del formato \u00e8 inferiore a quella del SVCD (che \u00e8 480\u00d7480 per NTSC e 480\u00d7576 per il PAL). Questo consente di comprimere meglio i filmati rispetto al suo avversario, potendo utilizzare cos\u00ec bitrate pi\u00f9 bassi senza ridurre la qualit\u00e0 video in maniera considerevole.\nI CVD possono avere una o due tracce audio e fino a 4 tracce di sottotitoli in formato \"I-Author\", noti anche come \"CVD subtitles\".\nSoltanto la risoluzione video \u00e8 compatibile con quella del DVD Video, dato che le specifiche di quest'ultimo prevedono un campionamento 48.000\u00a0Hz contro i 44.100 previsti dal CVD. Pertanto, per trasferire su DVD registrabili i filmati predisposti per il CVD, \u00e8 necessario ricampionare le tracce audio."}
{"id": "83310", "revid": "599013", "url": "https://it.wikipedia.org/wiki?curid=83310", "title": "Cdd", "text": ""}
{"id": "83312", "revid": "1305772", "url": "https://it.wikipedia.org/wiki?curid=83312", "title": "Metro Stars", "text": ""}
{"id": "83313", "revid": "858648", "url": "https://it.wikipedia.org/wiki?curid=83313", "title": "Liberale", "text": ""}
{"id": "83314", "revid": "1522738", "url": "https://it.wikipedia.org/wiki?curid=83314", "title": "Porto Rico", "text": "Porto Rico (in spagnolo e in inglese \"Puerto Rico\"), noto anche come Portorico, ufficialmente Stato libero associato di Portorico (in spagnolo: \"Estado Libre Asociado de Puerto Rico\"; in inglese: \"Commonwealth of Puerto Rico\") \u00e8 un territorio non incorporato degli Stati Uniti d'America, situato nel nord-est del mar dei Caraibi tra la Repubblica Dominicana e le isole Vergini.\nA seguito di un referendum popolare (definito \"non vincolante\") del 2012, con il 61,15% delle preferenze favorevoli, gli abitanti del luogo hanno scelto di divenire uno Stato federato degli Stati Uniti; a seguito di questo risultato (confermato in seguito da un'ulteriore consultazione elettorale tenutasi nel 2017) \u00e8 stata cos\u00ec depositata presso il Congresso degli Stati Uniti una richiesta ufficiale di avvio dell'iter legislativo che potrebbe trasformare l'isola in uno stato dell'Unione entro il 2025, a tutt'oggi non ancora approvata.\nPortorico \u00e8 un arcipelago, costituito dall'isola maggiore omonima (la pi\u00f9 piccola delle Grandi Antille) e da altre isole minori, tra cui Mona, Vieques e Culebra. La capitale \u00e8 San Juan, che al censimento del 2000 contava quasi 848.000 abitanti e raggiungeva i 2.000.000 considerando l'area metropolitana.\nDenominato \"Borik\u00e9n\" dagli indigeni Taino e \"Borinquen\" quando divenne una colonia spagnola, oggi Portorico vive un'altalenante situazione politica che lo vede in bilico tra il suo attuale stato di Commonwealth e la possibilit\u00e0 di diventare uno Stato federato statunitense a tutti gli effetti. In qualit\u00e0 di territorio non incorporato Portorico \u00e8 dotato di una propria autonomia di governo, ma non \u00e8 n\u00e9 indipendente n\u00e9 uno Stato degli Stati Uniti d'America. I sostenitori del Commonwealth insistono sul fatto che Portorico sia uno Stato volontariamente associato agli Stati Uniti attraverso una convenzione di diritto internazionale. Al contrario, secondo un rapporto redatto da un'apposita \"task force\" presidenziale, Portorico \u00e8 un territorio soggetto ai pieni poteri del Congresso statunitense con facolt\u00e0 di dotarsi di una propria Costituzione interna per la mera amministrazione degli affari locali. Gli abitanti di Portorico posseggono la cittadinanza statunitense dal 1917. I residenti di Portorico non possono votare per eleggere il presidente degli Stati Uniti d'America n\u00e9 per i membri del Congresso, e naturalmente non eleggono nessun senatore in quanto non \u00e8 uno Stato della federazione.\nDagli anni settanta l'economia ha registrato un forte incremento, soprattutto grazie all'industria e al turismo, essendo una meta molto rinomata dei Caraibi, tanto da meritarsi l'appellativo di \"Isla del Encanto\" (Isola dell'incanto).\nStoria.\nEra pre-colombiana.\nLa storia dell'isola di Portorico prima dell'arrivo di Cristoforo Colombo non \u00e8 molto chiara. Ci\u00f2 che oggi si sa viene fondamentalmente dalle scoperte archeologiche e dalle trascrizioni dei racconti orali degli spagnoli. Il primo libro approfondito sulla storia di Portorico fu scritto da frate \u00cd\u00f1igo Abbad y Lasierra soltanto nel 1776, ovvero 283 anni dopo l'insediamento degli spagnoli sull'isola.\nLa prima colonia indigena di Portorico fu costituita dagli Ortoiroid, un popolo dell'era arcaica, stanziatosi sull'isola gi\u00e0 intorno al 2000 a.C. Successivamente, tra il 120 e il 400, gli Igneri, provenienti dalla regione dell'Orinoco, arrivarono sull'isola. Tra il VII e l'XI secolo la cultura dei Taino si svilupp\u00f2 notevolmente e, approssimativamente attorno all'anno 1000, divennero il popolo dominante di Portorico. Essi mantennero questo dominio fino all'arrivo degli spagnoli, nel 1493.\nL'arrivo degli spagnoli.\nQuando gli europei giunsero per la prima volta, l'isola era ancora abitata dalle trib\u00f9 indiane Arawak dei Taino; il nome che essi avevano dato all'isola era \"Borik\u00e9n\". Il primo contatto con gli europei avvenne per opera di Cristoforo Colombo, durante il suo secondo viaggio alle Antille, il 19 novembre del 1493. Tuttavia alcuni sostengono che non fu Colombo a scoprire Portorico, bens\u00ec Mart\u00edn Alonso Pinz\u00f3n, che nel 1492 si era separato da Colombo continuando da solo le sue esplorazioni. La Corte spagnola diede quindi alla famiglia Pinz\u00f3n un anno di tempo per poter incominciare l'opera di insediamento e colonizzazione che avrebbe permesso loro la rivendicazione dell'isola, ma essi fallirono.\nOriginariamente battezzata \"San Juan Bautista\", dallo stesso Colombo, in onore di San Giovanni Battista, l'isola alla fine prese il nome di \"Puerto Rico\" (che letteralmente significa \"porto ricco\"); il nome originale rimase a designare la citt\u00e0 pi\u00f9 grande, nonch\u00e9 capitale, San Juan. Il \"conquistador\" spagnolo Juan Ponce de Le\u00f3n divenne l'effettivo governatore in carica di Portorico, poich\u00e9 Vicente Y\u00e1\u00f1ez Pinz\u00f3n, eletto governatore prima di Juan Ponce, non raggiunse mai l'isola.\nPortorico fu subito colonizzata dagli spagnoli, i quali vi portarono un gran numero di schiavi africani che furono obbligati a lavorare per la corona spagnola, rimpiazzando cos\u00ec la popolazione indigena dei Taino, che stava progressivamente scomparendo. L'isola divenne in breve un'importante roccaforte e porto strategico dell'Impero spagnolo nei Caraibi. Preoccupati per la continua minaccia dei nemici europei, nel corso dei secoli gli spagnoli costruirono numerosi forti e muraglioni per proteggere la capitale: furono erette fortezze quali La Fortaleza, il forte San Felipe del Morro e il forte San Crist\u00f3bal; fu grazie a queste opere di difesa che gli olandesi, i francesi e gli inglesi fallirono nei loro tentativi di conquistare l'isola.\nNel 1809, mentre Napoleone occupava la maggior parte della penisola iberica, un'assemblea popolare tenutasi a Cadice riconobbe Portorico come territorio spagnolo d'oltreoceano con il diritto di inviare deputati alla Corte spagnola. Il deputato Ram\u00f3n Power y Giralt divenne vice presidente della corte di Cadice e le sue riforme costituzionali del XIX secolo favorirono l'incremento demografico e la crescita economica, e soprattutto conferirono una maggiore notoriet\u00e0 all'isola. In seguito all'indipendenza nazionale ottenuta dai paesi del centro e sud America, Portorico e Cuba rimanevano le uniche due colonie del Nuovo Mondo appartenenti al grande Impero spagnolo.\nLa povert\u00e0 e l'allontanamento politico dalla Spagna portarono a una piccola ma significativa insurrezione, nel 1868, conosciuta come \"Grito de Lares\" (Pianto di Lares): la sommossa fu facilmente e prontamente stroncata.\nPromotori di questo movimento indipendentista furono Ram\u00f3n Emeterio Betances, considerato il \"padre\" della nazione portoricana, e altri personaggi politici, tra i quali Segundo Ruiz Belvis.\nPochi anni dopo sorse il movimento autonomo portoricano, cominciato da Rom\u00e1n Baldorioty de Castro e portato avanti da Luis Mu\u00f1oz Rivera verso la fine del secolo. Nel 1897, Mu\u00f1oz Rivera e altri indipendentisti persuasero il governo liberale spagnolo a riconoscere e accettare lo Statuto per l'autonomia di Porto Rico. L'anno seguente venne organizzato il primo, anche se di breve durata, governo autonomo portoricano. Si raggiunse quindi il compromesso di mantenere un governatore nominato dalla Spagna, il quale aveva il potere di annullare qualsiasi decisione legislativa con cui non era d'accordo, e una struttura parlamentare parzialmente eletta.\nPortorico sotto il controllo statunitense.\nIl 25 luglio 1898, con lo scoppio della guerra ispano-statunitense, Portorico, essendo una colonia spagnola, fu invasa dagli Stati Uniti d'America con uno sbarco a Gu\u00e1nica. Con il trattato di Parigi del 1898 la Spagna fu obbligata a cedere agli Stati Uniti, Portorico, assieme a Guam e alle Filippine. Il XX secolo incominci\u00f2 sotto il regime militare statunitense con i funzionari statali, incluso il governatore, nominati dal presidente degli Stati Uniti d'America. Nel 1917 la legge Jones-Shafroth approvata dal Congresso americano garantiva ai cittadini portoricani la nazionalit\u00e0 statunitense, in modo che essi potessero essere arruolati come soldati nella prima guerra mondiale.\nNegli anni successivi alla grande depressione del 1929 alcuni leader politici pretesero dei cambiamenti e tra questi spicc\u00f2 Pedro Albizu Campos che capeggi\u00f2 un importante movimento nazionale a favore dell'indipendenza: il Partito Nazionalista Portoricano.\nMa per assistere a un radicale cambiamento nella struttura governativa del paese bisogna attendere gli ultimi anni delle amministrazioni Roosevelt e Truman. In tale periodo ci fu una sorta di compromesso, portato avanti da Luis Mu\u00f1oz Mar\u00edn e altri politici, che culmin\u00f2 nel 1946 con la nomina, da parte del presidente Truman, del primo governatore di origine portoricana, Jes\u00fas Pi\u00f1ero. Nel 1947 gli Stati Uniti d'America concessero il diritto di eleggere democraticamente il governatore di Porto Rico e il 2 gennaio 1949 Luis Mu\u00f1oz Mar\u00edn divenne il primo governatore di Portorico a essere eletto dal popolo.\nIl 1\u00ba novembre 1950 due nazionalisti portoricani, Griselio Torresola e Oscar Collazo, tentarono di assassinare il presidente Truman. Era evidente il desiderio di una maggiore autonomia, e come conseguenza immediata egli autorizz\u00f2 un autentico referendum democratico in Portorico, al fine di stabilire se desiderassero una sorta di propria costituzione. Ci\u00f2 avvenne nel 1952, e tale costituzione assunse i connotati di un Commonwealth politico, termine spesso usato a designare l'attuale rapporto tra i due stati. Finalmente durante gli anni cinquanta l'isola conobbe una rapida industrializzazione, grazie ad ambiziosi progetti quali l'operazione Bootstrap, che si proponeva di cambiare le basi dell'economia portoricana da agricole a manifatturiere.\nUltimi decenni: verso l'adesione agli Stati Uniti d'America.\nOggi l'isola \u00e8 diventata una rinomata meta turistica e un importante centro industriale farmaceutico e manifatturiero. Tuttavia la \"lotta\" per definire lo \"status\" politico non si \u00e8 mai arrestata. Negli ultimi decenni sono stati autorizzati localmente tre plebisciti per decidere se Portorico dovesse consolidare il Commonwealth oppure richiedere di diventare uno stato federato statunitense a tutti gli effetti; ma dopo tre vittorie di stretta misura, da parte dei sostenitori del Commonwealth, di fatto nulla \u00e8 mutato nei rapporti con gli Stati Uniti.\nIn due referendum tenutisi nel 1967 e 1993 i portoricani hanno rifiutato di unirsi agli Stati Uniti d'America.\nNel referendum statale del 1998, il Commonwealth ha vinto contro lo Stato federato con il 50,3% dei voti, e grossomodo si sono divisi con le stesse percentuali i sostenitori del partito a favore della federazione (Nuovo Partito Progressista o PNP) e del partito a favore del Commonwealth (Partito Popolare Democratico o PPD). Il Partito Indipendentista Portoricano o PIP ha raggiunto il 2,5% dei voti ed \u00e8 stato per questo confermato tra i tre partiti politici pi\u00f9 importanti di Portorico.\nIl 6 novembre 2012 Portorico ha votato due referendum sullo status dell'isola. In un primo quesito il 54% si \u00e8 espresso per il cambiamento dello status. Nel secondo quesito il 61,1% dei portoricani si \u00e8 dichiarato a favore dell'adesione agli Stati Uniti d'America come 51\u00ba stato federale, il 5,5% per l'indipendenza e il 33,3% per il mantenimento dello status. Grosso modo i favorevoli all'adesione sono stati i repubblicani e i favorevoli al mantenimento dello status i democratici.. I referendum sono stati definiti \"non vincolanti\" e la decisione sull'accettazione della richiesta di adesione \u00e8 stata demandata al Congresso degli Stati Uniti..\nNel 2017, in occasione di una nuova consultazione elettorale, il 97% dei votanti ha confermato la volont\u00e0 di aderire agli Stati Uniti. La consultazione, non vincolante come le precedenti, ha tuttavia registrato un bassissimo tasso di affluenza alle urne (23%). Anche a seguito di questo risultato nel 2018 \u00e8 stata presentata al Congresso una nuova richiesta formale di adesione agli Stati Uniti, ancora in attesa di ratifica.\nIn occasione del rinnovo dell'Assemblea legislativa nel 2020, si \u00e8 tenuta una nuova consultazione referendaria in cui il 52,52% degli elettori ha nuovamente confermato la volont\u00e0 di rendere Porto Rico il 51\u00ba stato federale, con un'affluenza pari al 54,72% in aumento rispetto al referendum del 2017. Successivamente, il deputato Darren Soto e il delegato residente di Porto Rico Jenniffer Gonz\u00e1lez hanno presentato un disegno di legge apposito alla Camera dei Rappresentanti con il supporto di 58 deputati (di cui 13 repubblicani e 45 democratici, mentre il senatore Martin Heinrich ha presentato con altri tre senatori democratici un disegno di legge simile al Senato.\nGeografia.\nGeografia fisica.\nPortorico \u00e8 un arcipelago costituito dall'omonima isola principale e da una moltitudine di isole minori, tra cui le pi\u00f9 importanti sono Vieques, Culebra, Mona, Desecheo e Caja de Muertos. Di queste cinque solamente Culebra e Vieques hanno abitanti fissi che vi risiedono durante tutto l'anno, mentre Mona risulta abitata praticamente solo durante la stagione turistica e dai dipendenti del Dipartimento delle risorse naturali e ambientali.\nL'isola maggiore misura all'incirca 170 km per 60\u00a0km. \u00c8 in gran parte montuosa, con estese zone costiere soprattutto nella parte settentrionale e meridionale. La catena montuosa principale \u00e8 chiamata Cordillera Central, nella quale si trova la vetta pi\u00f9 alta di Portorico, il Cerro de Punta (1.338 metri).\nUn altro monte di rilievo \u00e8 El Yunque, nella Foresta nazionale caraibica, con un'altitudine massima di 1.080 metri. La capitale, San Juan, si affaccia sulla costa settentrionale.\nIn Portorico ci sono diciassette laghi artificiali \ne pi\u00f9 di 50 fiumi; la maggior parte di essi nasce dalla Cordillera Central. I fiumi nella regione settentrionale dell'isola sono generalmente pi\u00f9 lunghi e hanno una portata maggiore rispetto a quelli della regione meridionale, che risulta quindi avere un clima pi\u00f9 caldo e secco. Vi sono infine numerose zone lacustri sia nel sud sia nel nord del paese.\nIl clima \u00e8 tipicamente tropicale, abbastanza gradevole e costante. Si registrano consistenti precipitazioni durante tutto l'arco dell'anno e, per fortuna solo saltuariamente, i tanto temuti quanto devastanti uragani.\nGeologia.\nIl territorio portoricano \u00e8 costituito da rocce vulcaniche e plutoniche del Cretaceo e dell'Eocene, sepolte dai pi\u00f9 recenti calcari dell'Oligocene e da altre rocce sedimentarie. La maggior parte delle caverne e delle formazioni carsiche si trovano nella regione settentrionale che risale al periodo dell'Oligocene e dei recenti carbonati. Le rocce pi\u00f9 antiche, che appartengono al Giurassico e hanno approssimativamente centonovanta milioni di anni, sono localizzate nella Sierra Bermeja, una piccola catena montuosa nella zona sud-occidentale dell'isola.\nQueste rocce possono far parte della crosta oceanica e si pensa che siano giunte dalla piattaforma oceanica del Pacifico. Portorico si trova praticamente lungo il margine di subduzione tra la placca caraibica e la placca nordamericana. Ci\u00f2 significa che \u00e8 in continua trasformazione a causa dei movimenti tettonici causati dall'attrito di queste due zolle, e che, proprio a causa di questi movimenti, possono verificarsi terremoti e tsunami. Questi eventi sismici, assieme agli smottamenti del terreno, rappresentano i disastri naturali potenzialmente pi\u00f9 pericolosi per l'isola e per i Caraibi nord-orientali.\nL'ultimo terremoto di notevole entit\u00e0 avvenne l'11 ottobre 1918 quando fu registrata una magnitudine pari a 7,5 della Scala Richter. L'epicentro fu localizzato al largo di Aguadilla e il sisma fu accompagnato da uno tsunami.\nCirca 127 km a nord della costa portoricana, esattamente al margine di confine tra le zolle caraibica e nordamericana, giace la fossa di Porto Rico, la pi\u00f9 grande e la pi\u00f9 profonda dell'Atlantico: \u00e8 lunga 1754\u00a0km e larga 96\u00a0km; il suo punto pi\u00f9 profondo, chiamato abisso Milwaukee (\"Milwaukee Deep\" o \"Milwaukee Depth\"), si trova a 8.380 metri sotto il livello del mare.\nPopolazione.\nNel 2004 la popolazione di Portorico, in costante crescita, raggiungeva i 3.920.000 abitanti, mentre il numero di emigrati portoricani residenti negli Stati Uniti superava quota 4.300.000. Dagli anni sessanta si \u00e8 assistito a un incremento demografico pari allo 0,47% annuo, con una speranza di vita decisamente alta: 81,77 anni per le donne e 73,67 anni per gli uomini, con una media nazionale di 77,62 anni.\nL'attuale popolazione portoricana \u00e8 un miscuglio di europei, africani e amerindi con una piccola presenza di asiatici.\nL'etnia dominante \u00e8 rappresentata dai meticci, nati dall'incrocio principalmente tra spagnoli (e altri europei) e dai taino, gli indigeni dell'isola, ma anche dagli abitanti delle Canarie. Recentemente, infatti, l'universit\u00e0 di Portorico ha fatto una ricerca sul DNA mitocondriale degli abitanti dell'isola caraibica ed \u00e8 risultato che il 61% dei portoricani vanta discendenze dirette dai taino, il 27% dagli africani e il 12% di origine europea, quindi questo gruppo etnico di bianchi (o sarebbe meglio dire bianco-taino) possiede un'alta percentuale di tratti somatici degli amerindi Taino.\nL'altra importante etnia dell'isola \u00e8 rappresentata dai discendenti degli schiavi neri africani, portati sull'isola dai \"conquistadores\" spagnoli. Tra questi si possono individuare le etnie yoruba e bantu originarie dell'Africa Occidentale. L'ultima etnia, che corrisponde a circa l'1% della popolazione totale, \u00e8 rappresentata dagli asiatici provenienti soprattutto dalla Cina e dal Giappone.\nTra le minoranze etniche vanno infine citati gli immigrati cubani, dominicani, colombiani e venezuelani giunti sull'isola in tempi molto recenti.\nLingue e dialetti.\nLe lingue ufficiali di Portorico sono lo spagnolo e l'inglese: lo spagnolo \u00e8 la lingua principale mentre l'inglese viene insegnato nelle scuole come lingua straniera. Nel 1996 furono stimate in 3.437.120 le persone che parlavano spagnolo come madrelingua, e solamente in 82.000 quelle che invece consideravano l'inglese la loro lingua principale. La maggioranza dei residenti nelle aree metropolitane \u00e8 bilingue o diglossica.\nNel 1991 il governatore Rafael Hern\u00e1ndez Col\u00f3n firm\u00f2 una legge secondo la quale si stabiliva che l'unica lingua ufficiale dell'isola dovesse essere lo spagnolo. L'effetto immediato fu che l'inglese non era pi\u00f9 la seconda lingua ufficiale. Se da un lato furono in molti ad applaudire la decisione del governatore, dall'altro i sostenitori del Commonwealth e dei partiti a favore dello Stato federato statunitense interpretarono questa legge come una minaccia per le loro ideologie.\nMa la nuova legge trov\u00f2 anche il consenso unanime dell'isola, dal momento che i portoricani, nello stesso anno, vinsero il prestigioso premio Principe delle Asturie per la letteratura (\"Premios Pr\u00edncipe de Asturias\"), un'onorificenza che viene conferita annualmente dal Principe delle Asturie a individui o a organizzazioni di livello mondiale che contribuiscono alla crescita della lingua spagnola.\nTuttavia il monopolio della lingua spagnola dur\u00f2 solo fino al 1993, anno in cui il nuovo governatore Pedro Rossell\u00f3 annull\u00f2 la legge e ristabil\u00ec il bilinguismo; questo fatto fu inteso da molti come un passo molto significativo verso la federazione statunitense.\nReligione.\nIl cattolicesimo \u00e8 stato storicamente dominante per l'isola ed \u00e8, di fatto, la religione professata dalla maggioranza dei portoricani, con circa 2,8 milioni di battezzati, ovvero il 56% della popolazione. Tuttavia, sotto l'influenza statunitense, \u00e8 aumentata considerevolmente la presenza di Protestanti, Mormoni (Santi degli Ultimi Giorni) e Testimoni di Geova, ovvero il 33% della popolazione.\nLa sede metropolitana della Chiesa cattolica in Porto Rico \u00e8 l'arcidiocesi di San Juan che ha cinque diocesi suffraganee: la diocesi di Arecibo, la diocesi di Caguas, la diocesi di Mayag\u00fcez, la diocesi di Ponce e la diocesi di Fajardo-Humacao. Patrono di Portorico \u00e8 la Madonna della Divina Provvidenza.\nVi sono poi le comunit\u00e0 minori di fedeli e seguaci di altre dottrine religiose:\nGeografia antropica.\nSuddivisioni amministrative.\nEssendo un territorio non incorporato, come stabilito dalla Casa Bianca, Portorico non pu\u00f2 avere divisioni amministrative di \"primo livello\" (secondo la definizione del governo statunitense), ma solo divisioni amministrative di \"secondo livello\". Per questo motivo non ci sono regioni, dipartimenti e nemmeno province. Portorico \u00e8 quindi suddiviso in 78 comuni (\"municipios\") che vengono chiamati anche pi\u00f9 semplicemente citt\u00e0. I comuni sono a loro volta suddivisi in circoscrizioni (\"barrios\") che sono ulteriormente divise in quartieri, settori o zone. Ciascun comune elegge il proprio sindaco (\"alcalde\") e un'assemblea legislativa (\"legislatura municipal\") per un periodo di quattro anni.\nIl primo comune, San Juan, che \u00e8 anche la capitale di Portorico, fu fondato nel 1521. Nel XVI secolo ne furono fondati altri due, Coamo e San Germ\u00e1n, entrambi nel 1570. I tre successivi risalgono al XVII secolo: Arecibo nel 1614, Aguada e Ponce nel 1692. I due secoli a venire registrano un notevole incremento: 30 nuovi comuni nel XVIII secolo e 36 nel XIX secolo. Solo 6 comuni sono stati fondati nel secolo scorso e l'ultimo, Florida, risale al 1971.\nPolitica.\nGoverno e linee generali.\nIl Portorico ha una forma di governo repubblicana, di tipo parlamentare, ma \"sui generis\", poich\u00e9 soggetta alla giurisdizione e sovranit\u00e0 degli Stati Uniti d'America. Pur esistendo la classica tripartizione dei poteri essi sono variamente divisi. Infatti, i suoi poteri sono esercitati dal Congresso federale statunitense, sotto la protezione della Costituzione degli Stati Uniti. Il capo dello Stato \u00e8 il Presidente statunitense, ma nel territorio portoricano questi \u00e8 rappresentato da un governatore, liberamente eletto, che detiene il potere esecutivo.\nIl potere legislativo, in ambito locale, pur sottoposto alle leggi del Congresso statunitense, \u00e8 rappresentato da un'Assemblea legislativa bicamerale, formata dal Senato e dalla Camera dei rappresentanti. Il Senato \u00e8 presieduto dal presidente del Senato, mentre la Camera dei rappresentanti \u00e8 presieduta dallo speaker, similmente alle istituzioni statali USA.\nIl potere giudiziario \u00e8 rappresentato dallo Chief Justice della Corte suprema di Puerto Rico, ma con poteri a met\u00e0 strada tra un Procuratore generale e un ministro della giustizia.\nIl sistema giuridico fa riferimento a due ordinamenti: Civil law e Common Law, con una varia commistione. Le elezioni parlamentari e quelle per il Governatore si tengono ogni quattro anni, a suffragio universale. I giudici e i procuratori vengono nominati dal Governatore e approvati dal Senato.\nNel 1950 il Congresso degli Stati Uniti offr\u00ec ai portoricani il diritto di organizzare una convenzione costituzionale, dipendente dai risultati di un referendum, dove gli elettori avrebbero scelto se avere o meno un proprio governo, con una propria costituzione. Questo referendum venne organizzato nel 1951, e consisteva nella scelta di rafforzare o meno il Commonwealth, definito come un'\"associazione permanente con l'unione federale\". Nel 1952 ci fu un secondo referendum per approvare la costituzione. Tuttavia, prima di approvarla, si rese necessario specificare il nome con il quale il nuovo ente statuale costituzionale sarebbe stato riconosciuto.\nIl 4 febbraio 1952 venne approvata la \"Risoluzione 22\", la quale, per rappresentare l'accordo politico tra Portorico e gli Stati Uniti, scelse il termine inglese \"Commonwealth\" col significato di \"comunit\u00e0 politicamente organizzata\" o \"Stato legato tramite un accordo o un trattato a un altro sistema politico\". Non essendo in grado di tradurre tale concetto con una singola parola in spagnolo, per convenzione ci si ispir\u00f2 al nome dello Stato Libero Irlandese, traducendolo come \"Estado Libre Asociado\", ovvero Stato Libero Associato.\nCommonwealth: pro e contro.\nIn qualit\u00e0 di Commonwealth, Portorico beneficia di alcuni aspetti legislativi degli Stati Uniti e possiede un grado di autonomia simile a quello di uno stato federato dell'unione. Tuttavia non \u00e8 rappresentato nel Congresso americano e non ha nemmeno un elettore nel Collegio elettorale statunitense; di conseguenza i cittadini portoricani non possono partecipare direttamente alle elezioni presidenziali degli Stati Uniti, nonostante i partiti politici abbiano la possibilit\u00e0, come per gli Stati federati, di avere delle delegazioni per la nomina di entrambi i partiti maggioritari nazionali. Un Delegato Residente, senza il diritto di voto, viene eletto al Congresso statunitense dai cittadini portoricani, in qualit\u00e0 di rappresentante delegato della popolazione portoricana.\nSe da un lato i residenti sull'isola non pagano le tasse federali sul reddito, dall'altro tutta la rete commerciale d'importazione ed esportazione viene controllata e pesantemente tassata dagli Stati Uniti. Inoltre i portoricani pagano al governo statunitense un'imposta federale sui ruoli paga, che influenza quindi i dipendenti con un basso reddito salariale, e le tasse sulla sicurezza sociale e quelle federali, escluso il reddito.\nNonostante ci\u00f2 la popolazione \u00e8 limitata o non ha diritto a usufruire di alcuni programmi federali. Basti pensare che Portorico \u00e8 escluso dal Supplemental Security Income (SSI) o che per il programma Medicaid riceve meno del 15% dei fondi che riceverebbe se fosse stato federato. Inoltre, per quanto concerne il programma Medicare, Portorico riceve benefici solo parziali, pur pagando la quota intera del servizio. I portoricani, infine, essendo considerati legalmente cittadini statunitensi, sono soggetti al servizio militare dello U.S. Army e alla maggior parte delle leggi federali.\nDagli anni sessanta una singolare questione ha dominato la politica portoricana: la sua posizione politica nei confronti degli Stati Uniti. Gi\u00e0 stato associato agli USA dal 1952, Portorico \u00e8 combattuto da profonde spaccature ideologiche, rappresentate dai partiti politici, i quali si dividono tra la situazione attuale e altri due possibili futuri scenari politici: il Partito Popolare Democratico (PPD) cerca di mantenere e di rinforzare l'attuale posizione politica, il Nuovo Partito Progressista (PNP) cerca di incorporare totalmente Portorico agli Stati Uniti, come 51\u00ba Stato federato, mentre il Partito Indipendentista Portoricano (PIP) cerca la totale indipendenza nazionale.\nI leader dei partiti, per avere pari opportunit\u00e0, fecero numerose pressioni negli anni dal 1898 al 1960 fino a ottenere, nel 1967, ci\u00f2 che volevano. In quell'anno l'Assemblea legislativa, per conoscere gli interessi politici dei portoricani, decret\u00f2 un plebiscito dove si poteva votare per lo stato politico del paese; questo plebiscito fu il primo della storia della legislatura portoricana dove vennero proposte le tre scelte. La maggioranza conferm\u00f2 il desiderio di rimanere un Commonwealth e lo stesso risultato si ebbe con le successive votazioni, nei referendum del 1993 e 1998. Nel novembre del 2012, e poi del 2020, in concomitanza con le elezioni presidenziali negli Stati Uniti, si sono tenuti a Portorico referendum dove la popolazione ha espresso il proprio consenso a un'adesione agli Stati Uniti.\nEconomia.\nAgli inizi del XX secolo l'economia di Portorico si basava essenzialmente sull'agricoltura, e in particolar modo era incentrata sulla canna da zucchero, che ne costituiva il raccolto principale. Verso la fine degli anni quaranta una serie di progetti, facenti parte dell'operazione Bootstrap, favorirono la nascita di numerose fabbriche, permettendo all'industria manifatturiera di prevalere sull'agricoltura. Infatti, dopo la grande depressione del 1929 le condizioni economiche di Portorico migliorarono nettamente, grazie agli investimenti stranieri nell'industria petrolchimica, farmaceutica e nella ricerca tecnologica. Tali industrie furono inizialmente avvantaggiate dal fatto che beneficiavano di un trattamento particolare da parte delle imposte statunitensi; successivamente si vennero a trovare a competere con le altre industrie di quei paesi economicamente arretrati nei quali non c'era la tassazione sui salari. Come conseguenza alcuni imprenditori stranieri rilevarono alcune industrie di Portorico per spostarle in altri paesi del centro e sud America o in Asia. Attualmente Portorico \u00e8 soggetto a tutte le leggi e restrizioni commerciali degli Stati Uniti.\nNel 2004 il prodotto interno lordo pro-capite dei portoricani \u00e8 stato di 17.700 dollari, cifra che mette in risalto un notevole aumento considerando i 14.412 dollari del 2002, stimati dal censimento sulla popolazione per opera del \"Puerto Rican Legal Defense and Education Fund\". Dallo stesso censimento \u00e8 emerso che il tasso di povert\u00e0 si aggirava intorno al 48,2%. In termini di paragone, il Mississippi, lo Stato pi\u00f9 povero della federazione americana, nel triennio 2002-2004 ha avuto un prodotto interno lordo medio pro-capite di 21.587 dollari. \u00c8 dal 1952 che questo divario rimane tendenzialmente invariato;\nIl 1\u00ba maggio 2006 il governo portoricano ha dovuto far fronte a un significante deficit monetario, che lo ha costretto a chiudere il Dipartimento dell'educazione e altri 42 enti governativi, nonch\u00e9 tutti i 1.536 istituti scolastici pubblici, per un totale di 95.762 addetti statali mandati a casa in licenza, in quello che \u00e8 stato il primo crollo parziale del governo nella storia dell'isola. Il 10 maggio 2006 la crisi finanziaria \u00e8 stata risolta con l'introduzione di una tassa pari all'1% sull'acquisto di qualsiasi bene. Il 15 novembre, per stabilizzare il bilancio, il governo ha dovuto aumentare questa tassa al 5,5% lasciando la possibilit\u00e0 ai singoli comuni di incrementarla ulteriormente dell'1,5% come tassa municipale, fino a un massimo, quindi, del 7%.\nIl 1\u00ba agosto 2015 il governo portoricano ha dichiarato lo stato di insolvenza.\nTurismo.\nUn'altra importante componente dell'economia portoricana \u00e8 il turismo, con un introito medio annuo di 1,8 miliardi di dollari. Si stima che i turisti che hanno visitato l'isola nel 1999, soprattutto provenienti dagli Stati Uniti, siano stati 5 milioni, di cui quasi un terzo croceristi. Dal 1998 si \u00e8 registrato un costante incremento nella ricettivit\u00e0 alberghiera, in termini di presenze e di nuovi esercizi costruiti. Inoltre la nascita di nuovi progetti turistici, tra cui il Centro Congressi di Porto Rico, evidenzia ancora una volta come questo fenomeno sia fondamentale per l'economia dell'isola.\nI maggiori luoghi d'interesse turistico sono le chilometriche e bianche spiagge caraibiche lungo tutti i litorali e in particolare le isole di Culebra e Vieques, la capitale San Juan con i forti coloniali spagnoli e il centro storico della Vecchia San Juan, l'osservatorio astronomico di Arecibo, dove si trova il pi\u00f9 grande radiotelescopio del mondo, le grotte del R\u00edo Camuy, poste in una profonda dolina in mezzo alla giungla, le pittoresche citt\u00e0 di Ponce e San Germ\u00e1n, la foresta pluviale caraibica del Yunque e i siti archeologici di Caguana e di Tibes.\nInfrastrutture.\nPortorico vanta le infrastrutture pi\u00f9 tecnologicamente avanzate dei Caraibi e dell'America Latina. Le sue principali citt\u00e0, tra cui San Juan, Bayam\u00f3n, Caguas, Guaynabo, Carolina e Ponce, sono caratterizzate da edifici moderni e dalla presenza di numerose e importanti fabbriche industriali. Per lo stesso motivo la salute e l'istruzione hanno raggiunto un elevato standard qualitativo, grazie alla presenza su tutto il territorio di edifici ospedalieri, cliniche specializzate e istituti scolastici di ogni grado e livello, tra cui 47 centri universitari. Tuttavia la corsa all'innovazione e alla ricerca del benessere ha condotto Portorico al limite massimo di contenimento di infrastrutture, intaccando notevolmente l'ambiente; \nTrasporti.\nPortorico possiede una rete di strade, superstrade e autostrade di competenza del Dipartimento dei Trasporti e delle Opere Pubbliche e sotto la sorveglianza della Polizia di Stato.\nL'area metropolitana dell'isola \u00e8 interconnessa da un servizio pubblico di autobus e dalla metropolitana, chiamata \"Tren Urbano\" (treno urbano). I collegamenti pubblici tra le varie citt\u00e0 sono garantiti dai taxi collettivi e privati che operano anche nei singoli comuni assieme agli autobus delle linee municipali.\nI collegamenti aerei sono ampiamente garantiti dalla presenza di 21 aeroporti, di cui 10 destinati a uso privato o militare, 8 a scala nazionale (comprese le isole limitrofe), due a scala internazionale ad Aguadilla e a Ponce e uno a scala intercontinentale, l'aeroporto Luis Mu\u00f1oz Mar\u00edn, a Carolina, nelle immediate vicinanze di San Juan.\nVia mare i collegamenti sono supportati da un numero elevato di porti e moli d'attracco per qualsiasi nave commerciale e imbarcazione privata o turistica; il principale scalo marittimo \u00e8 il porto di San Juan, in cui trovano ormeggio anche le navi crociera pi\u00f9 grandi del mondo.\nAmbiente.\nLa presenza di numerose aree protette, foreste statali e riserve naturali ha permesso di preservare numerose specie a rischio e di limitare i danni ecologici che negli ultimi anni hanno intaccato l'ecosistema ambientale di Portorico.\nFlora.\nLa flora portoricana, come quella di molte altre isole, \u00e8 caratterizzata da un elevato endemismo e da una bassa biodiversit\u00e0.\nIl clima tropicale, con le sue abbondanti precipitazioni durante tutto l'arco dell'anno, permette la crescita di una rigogliosa e fitta vegetazione spontanea, in particolar modo nella regione centrale dell'isola. Si hanno quindi numerose specie di piante epifite e di felci, nonch\u00e9 di palme, soprattutto in prossimit\u00e0 delle zone costiere e nei litorali. Nella regione meridionale, che presenta un clima leggermente pi\u00f9 secco e arido, vi sono alcune specie di piante succulente, tra cui molti cactus, e la vegetazione \u00e8, in media, pi\u00f9 bassa e rada. La \"Ceiba\" e il \"Flor de Maga\", entrambi simboli nazionali, sono presenti in tutto il territorio.\nFauna.\nLa fauna di Portorico, caratterizzata anch'essa da un elevato tasso di endemismo, soprattutto tra gli insetti, gli uccelli, gli anfibi e i rettili. Tra i mammiferi terrestri, gli unici a essere autoctoni di Portorico sono i pipistrelli; tutti gli altri mammiferi presenti sul territorio sono stati introdotti dall'uomo nel corso dei secoli. Tra i mammiferi marini si trovano delfini, lamantini e balene.\nDelle 349 specie di uccelli presenti, circa 120 sono originarie dell'arcipelago e il 47,5% di esse sono specie assai rare. L'animale pi\u00f9 famoso e conosciuto in Portorico \u00e8 il coqu\u00ed, una piccola rana arborea facente parte delle 87 specie che costituiscono la fauna erpetologica dell'isola, tra le quali ricordiamo anche l'iguana terrestre di Mona, la pi\u00f9 grande lucertola terrestre di Portorico.\nNon esistono pesci d'acqua dolce nativi, e le specie che attualmente popolano i fiumi e i laghi sono state introdotte dall'uomo. Infine gli invertebrati, per la maggior parte insetti, costituiscono la maggioranza dell'intera fauna portoricana che, secondo uno studio dell'Unione Internazionale per la Conservazione della Natura, nel 2002 contava 21 specie a rischio di estinzione.\nCultura.\nLa cultura di Portorico \u00e8 il risultato dell'unione di numerose altre culture, tra cui se ne distinguono quattro principali: Taino, spagnola, africana e statunitense. Dagli amerindi Taino i portoricani hanno ereditato molti nomi di citt\u00e0, di alimenti e di altri oggetti; dai coloni spagnoli hanno ereditato la lingua spagnola, la religione cattolica e la maggior parte delle loro tradizioni e dei loro valori culturali e morali; dagli schiavi africani hanno ereditato la bomba e la plena, particolari tipi di musica e di danza che includono l'utilizzo di strumenti di percussione e maracas; dagli statunitensi, infine, hanno ereditato la lingua inglese, il sistema universitario e svariate forme ibride culturali sviluppatesi tra il continente e l'isola.\nI simboli nazionali ufficiali sono tre: l'uccello \"reina mora\", il fiore \"flor de maga\" e l'albero \"ceiba\" o \"kapok\". Ma \u00e8 la piccola rana arborea \"coqu\u00ed\" il simbolo pi\u00f9 noto e popolare, sebbene sia un simbolo non ufficiale, cos\u00ec come lo \u00e8 la figura del \"j\u00edbaro\", anch'essa molto diffusa.\nUn aspetto molto conosciuto nonch\u00e9 invidiato della cultura portoricana \u00e8 la bellezza femminile, rappresentata nei concorsi di Miss Mondo, con una vittoria nel 1975, e soprattutto di Miss Universo, con cinque vittorie nel 1970, 1985, 1993, 2001 e 2006.\nLetteratura.\nRomanzieri portoricani e scrittori di racconti le cui opere raccontano l'esperienza da immigrati a New York sono Miguel Pi\u00f1ero, autore di \"Short Eyes\" (1974) \"e\" Giannina Braschi, autrice di \"Yo-Yo Boing!\" (1998), un romanzo sperimentale scritto in spanglish. Tra i grandi drammaturghi di Porto Rico ci sono Ren\u00e9 Marqu\u00e9s, la cui Oxcart segue i disagi di una famiglia portoricana che si sposta dall'isola a New York. Nuyorican Poets Caf\u00e9 \u00e8 una organizzazione non profit di Alphabet City, Manhattan. \u00c8 una roccaforte dei newyorchesi ed un importante punto di aggregazione per poesia, musica, hip hop, video, arti visuali e teatro.\nMusica.\nIn campo musicale ricordiamo la figura di Ricky Martin e Luis Fonsi, importanti esponenti del pop latino. E ancora Don Omar, interprete, tra l'altro, del noto singolo Danza Kuduro (2010) e Jos\u00e9 Feliciano. Per quanto riguarda l\u2019ultimo decennio, esponenti di questo settore hanno scalato le classifiche billboard infrangendo numerevoli record, tra questi Anuel AA, Daddy Yankee, Bad Bunny.\nLa festa nazionale di Portorico.\nLa festa nazionale di Portorico si celebra il 25 luglio, giorno della costituzione dello Stato libero associato (\"D\u00eda de la Constituci\u00f3n del Estado Libre Asociado\"). Un'altra festivit\u00e0 tipicamente locale riguarda la scoperta di Portorico (\"Descubrimiento de Puerto Rico\") che si celebra il 19 novembre, giorno in cui Colombo, nel 1493, scopr\u00ec effettivamente l'isola. Altre festivit\u00e0 nazionali derivano direttamente dalla cultura statunitense, come la festa dell'indipendenza del 4 luglio o il Giorno del Ringraziamento, e dalla cultura cattolica.\nBandiera e stemma.\nL'attuale bandiera di Portorico fu ideata nel 1892 da Francisco Gonzalo Mar\u00edn che us\u00f2 la bandiera di Cuba come modello e invert\u00ec i colori del triangolo e delle strisce. Essa \u00e8 costituita da cinque strisce orizzontali, di uguale ampiezza, rosse (in alto, al centro e in basso) e bianche alternate; un triangolo isoscele blu, con la base adiacente al lato dell'asta, include al suo centro una grande stella bianca a cinque punte.\nIl rosso rappresenta il sangue degli uomini coraggiosi, il bianco rappresenta la vittoria e la pace, il blu rappresenta il cielo e le acque costiere. La stella solitaria rappresenta la nazione. Il triangolo rappresenta le tre suddivisioni del governo.\nLo stemma di Portorico fece la sua prima comparsa nel 1511, per opera della corona spagnola, e oggi risulta essere il pi\u00f9 antico stemma d'arme ancora utilizzato tra gli Stati del Nuovo Mondo. Nel 1976 \u00e8 diventato lo stemma ufficiale del governo del Commonwealth di Portorico.\nSport.\nPortorico ha una squadra olimpica sia per i Giochi olimpici estivi sia per quelli invernali; gli atleti portoricani hanno vinto nove medaglie, una d'oro, due d'argento e sei di bronzo, la prima delle quali nel 1948 per opera del pugile Juan Evangelista Venegas. L'unica medaglia d'oro \u00e8 stata portata a casa dalla tennista M\u00f3nica Puig nel 2016, si tratta anche della prima donna capace nell'impresa di aggiudicarsi il primo posto. Portorico possiede inoltre squadre di livello nazionale in molte altre manifestazioni ed eventi sportivi, tra cui i Giochi panamericani, le Serie dei Caraibi e i Giochi centramericani e caraibici, che nel 2010 si sono tenuti a Mayag\u00fcez.\nGli sport pi\u00f9 popolari sono il pugilato, il wrestling, la pallacanestro, la pallavolo e il baseball, che \u00e8 anche quello pi\u00f9 praticato ed \u00e8 quindi considerato lo sport nazionale. Portorico ha un proprio torneo di baseball professionale che si gioca durante la stagione invernale. Portorico partecipa inoltre ai Campionati mondiali di baseball dove ha finora ottenuto una vittoria nel 1951, quattro secondi posti e quattro terzi posti. Il 29 settembre 2005 la Major League Baseball ha annunciato che lo stadio Hiram Bithorn di San Juan avrebbe ospitato una partita del primo turno del campionato e una partita del secondo turno del World Baseball Classic. La squadra portoricana ha partecipato all'evento ma \u00e8 stata eliminata proprio durante il secondo turno.\nIl secondo sport pi\u00f9 amato e praticato \u00e8 la pallacanestro. L'8 agosto 2004 \u00e8 diventata una data memorabile per lo sport a Portorico, dal momento che la nazionale di pallacanestro portoricana \u00e8 riuscita a battere il Dream Team statunitense ad Atene, in Grecia, durante i Giochi olimpici estivi. Tra i protagonisti della vittoria portoricana figurano Carlos Arroyo, il campione degli Orlando Magic, e Daniel Santiago, conosciuto in Italia per aver giocato nella Pallacanestro Virtus Roma e per aver vinto uno scudetto con la Pallacanestro Varese. Grande figura di spicco dello sport del paese \u00e8 il leggendario pugile F\u00e9lix Trinidad.\nTradizioni.\nFestivit\u00e0.\nOltre a partecipare delle festivit\u00e0 federali valide su tutto il territorio statunitense (\"Presidents' Day\", \"Martin Luther King Day\", \"Independence Day\") ed alle tradizionali festivit\u00e0 legate alla tradizione cattolica (Pasqua e Natale su tutte), gli abitanti di Portorico celebrano diverse ricorrenze locali. Fra le principali, il Giorno dell'abolizione della schiavit\u00f9 (\"D\u00eda de la Abolici\u00f3n de la Esclavitud\", 22 marzo, in ricordo della messa al bando della schiavit\u00f9 ad opera del governo spagnolo nel 1873), la Commemorazione dello Stato Libero associato (\"Conmemoraci\u00f3n del Estado Libre Asociado\", 25 luglio, in ricordo dello sbarco delle truppe americane nel 1898) ed il Giorno della scoperta di Portorico (\"D\u00eda del Descubrimiento de Puerto Rico\", 19 novembre, nel giorno in cui si fa risalire il primo approdo di Cristoforo Colombo sull'isola nel 1493). In occasione di tali festivit\u00e0, quasi tutti gli uffici pubblici e le attivit\u00e0 commerciali restano chiusi."}
{"id": "83316", "revid": "124737366", "url": "https://it.wikipedia.org/wiki?curid=83316", "title": "Tangsudo", "text": "Il Tang Soo Do \u00e8 un'arte marziale originaria della Corea. Anche essa, come il Taekwondo ha tratto le sue origini dagli antichi sistemi di lotta codificati dalla casta guerriera coreana denominata \"Hwarang\" e che avevano, a seconda del regno (Goguryeo, Silla e Baekje) in cui erano praticati, diversi nomi: Hwa rang Do, KwonBop, Tae Kyun, Taekkyon, Subak, Soo Bahk, Tars Soo. Dopo la riunificazione dei tre regni (dovuta agli sforzi bellici del generale Hwarang Kim Yushin), si ebbe la prima trascrizione su carta delle antiche arti marziali coreane con il libro denominato \"Moojae Dobo Tongji\" scritto dal poeta Pak Je-ga e dal guerriero Baek Dong-soo, considerato il pi\u00f9 grande esperto di lotta in Corea (nonch\u00e9 capo delle guardie reali). Tale libro fu scritto nel 1790 e conteneva illustrazioni che confermano la teoria che il Soo Bahk Ki o Subak fosse uno dei termini pi\u00f9 usati per identificare le arti marziali coreane. Va precisato che con questo primo volume inizi\u00f2 anche la netta distinzione tra Hwa rang Do e gli altri stili affini al Subak; il primo annoverava oltre alla lotta corpo a corpo anche quella con le varie armi, la cavalleria, l'arte della filosofia e della pittura (ricalcando per molti aspetti il codice del Bushido in uso presso i samurai Giapponesi), mentre gli altri approfondivano principalmente lo scontro a mani nude. Oggi il tangsudo \u00e8 una arte marziale in continua espansione, nonostante le varie divisioni tra Corea del Nord e Corea del Sud e le varie frammentazioni degli stili americani in U.S.A.(Moo Duk Kwan, Kwa Soo Do ecc.) quest'arte \u00e8 universalmente riconosciuta nel mondo, annoverando tra i suoi praticanti anche il noto attore Chuck Norris e sta via via scrollandosi di dosso la errata affermazione che vuole questa potente arte marziale solo come \"il Karate coreano\". Infatti, mentre il Taekwondo rappresenta in sostanza l'adattamento in stile olimpico-sportivo moderno del Taekkyon/Soo bak, il Tang Soo Do \u00e8 invece pi\u00f9 strettamente legato alla antica arte marziale coreana. Questo ha fatto s\u00ec che molte tecniche eliminate dal Taekwondo, poich\u00e9 troppo pericolose da effettuare durante le gare sportive, siano invece sopravvissute nel Tang Soo Do.\nStoria.\nIl nome Tang Soo Do (\ub2f9\uc218 \ub3c4) \u00e8 relativamente recente. Significa in coreano \"La via della mano cinese\". \u00c8 da notare come Tang Soo Do sia tradotto in ideogrammi cinesi \u5510\u624b\u9053 e pronunciato T\u00e1ng sh\u01d2u DAO in cinese, e di come gli stessi ideogrammi in giapponese si leggano come \"Karate-Do\". Questo perch\u00e9 fondamentale \u00e8 stata l'evoluzione socio-politica della storia recente della Corea. Nel 1905 la Corea divenne un protettorato giapponese e successivamente, nel 1910, fu completamente annessa come colonia nell'Impero giapponese con il nome di \"Ch\u014dsen\". Il dominio coloniale fin\u00ec ufficialmente con la resa del Giappone nella seconda guerra mondiale il 15 agosto 1945, ma termin\u00f2 completamente di fatto solo con la destituzione del governatore generale giapponese il 12 settembre 1945 e di diritto con l'entrata in vigore del trattato di pace di San Francisco il 28 aprile 1952. Durante l'occupazione nipponica la sudditanza della penisola coreana fu pressoch\u00e9 dittatoriale e le arti marziali autoctone furono proibite dagli invasori giapponesi per pi\u00f9 di 35 anni. Anzi i Nipponici imposero la pratica del Ju-Jitsu e del Karate ai coreani. Alcune scuole coreane per\u00f2 resistevano in segreto o sotto le mentite spoglie di \"scuole di balli tradizionali coreani\". Molte scuole chiusero ma molte resistettero, uscendo dal segreto solo con la fine della seconda guerra mondiale. Nonostante tutto, per\u00f2, l'occupazione nipponica port\u00f2 degli aspetti positivi anche nelle arti coreane e viceversa; difatti molte tecniche di braccia del moderno tangsudo sono mutuate dal Karate, mentre molti maestri giapponesi restarono sbalorditi dagli efficacissimi e spettacolari calci dei coreani. Questo port\u00f2 oltretutto a far s\u00ec che molti Coreani, unendo i due stili divenissero formidabili lottatori (es. Mas Oyama il fondatore del Karate Kyokushinkai ). Con la fine della guerra cominciarono a nascere le nuove scuole di Subak o Taekkyon (i nomi erano molteplici) una delle prime fu la scuola \"Ciungdokwan\", fondata nel 1944 dal maestro Won Kuk Lee (che poi emigrer\u00e0 negli Stati Uniti diffondeno l'arte). In seguito alla liberazione della Corea, avvenuta il 15 agosto 1945, vennero aperte inoltre altre quattro scuole: \"Mudokkwan\", \"Songmukwan\", \"Cidokwan\", e \"Ciangmukwan\". Numerose altre scuole (\"kwan\") furono aggiunte all'elenco dopo la fine della guerra civile tra la Corea del Nord e la Corea del Sud (1950-1953). Nel dicembre 1955, con l'approvazione del presidente della Repubblica della Corea del Sud (Singman Rhee) venne convocata una riunione dei fondatori delle scuole principali con l'intento di unificare le diverse scuole, per dare nome e forma alla nuova arte marziale nazionale. Il nome scelto non avrebbe dovuto contenere rimandi n\u00e9 alla Cina n\u00e9 al Giappone.\nFra i molti nomi venne scelto il nome provvisorio di Tae Soo Do, proposto dal generale Choi Hong Hi. Nel 1961 nacque l'Associazione Coreana di Tae Soo Do. Le scuole Moo Duk Kwan (Hwang Kee) e Chang Moo Kwan (Yoon Byung-In) invece rimasero ancorate alla tradizione e mal digerivano la nuova federazione. La nuova organizzazione snatur\u00f2 l'eredit\u00e0 tecnica del vecchio Taekkyon/Soo Bak. Pertanto il combattimento sportivo con l'uso di salti, calci e pugni diede forma al Tae Soo Do, mentre le tecniche di difesa personale con l'uso di leve e di rovesciamenti hanno dato forma all\"'hapkido\". Di contro, le tecniche di Neikung (il lavoro interno) che si controlla respirando, di controllo dell'energia (Ki) e la concentrazione mentale andarono via via perdendosi; sopravvivendo solo nelle scuole di Moo Duk Kwan (Hwang Kee) e Chang Moo Kwan (Yoon Byung-In). Nel 1964 l'organizzazione di Tae Soo do camb\u00f2 definitivamente il suo nome in Associazione Coreana di Taekwondo. Nel 1966 nacque la International Taekwondo Federation (ITF), fondata dal generale Choi Hong Hi con l'intento di diffondere fuori della nazione la neonata disciplina. Nel 1971 il \"taekwondo\" divenne lo sport nazionale della Corea del Sud per decreto del presidente Park Chung Hee. Nel 1973 in seguito a disaccordi insanabili tra le due figure di riferimento ( il Gen.Choi Hong Hi e il Dr. Kim Un-yong) nacque la World Taekwondo Federation (WTF) presieduta da Kim Un-yong. Venne fondata in opposizione all'ITF, il quale, dopo diversi cambiamenti, ricevette il sostegno della Corea del Nord. Nel frattempo il WTF di Un Yong Kim venne inserito nei Giochi olimpici (a Seul nel 1988 e a Barcellona nel 1992) e ricevette il sostegno della Corea Del Sud. In questo modo il \"Taekwondo\" si trasform\u00f2 da arte marziale a sport da combattimento ufficiale olimpico. Quindi In tutto il marasma creato dalla modernizzazione dell'antica arte e dalla successiva scissione delle due federazioni le scuole tradizionali rimaste fedeli al vecchio stile scelsero la strategia dell'emigrazione insegnando al di fuori della Corea (in America, Europa e Africa meridionale) per mantenere vivo ed inalterato il messaggio degli antichi padri fondatori del Taekkyon. Nacque cos\u00ec nel 1968 a Burlington, nel New Jersey. l'\"Associazione Mondiale di Tangsudo \", fondata da Shin Jae Chul allievo direttoTry to translate del grande maestro Kwang kee.\nLe tecniche di combattimento in Tang Soo Do.\nPosizioni.\nCi sono molte posizioni nel \"Tang Soo Do \" . Alcune sono fondamentali, come \"la posizione di preparazione\", altre richiedono pi\u00f9 equilibrio, come \"la posizione su un piede\" o \"la posizione della gru\".\nLe Tecniche fondamentali.\nLe tecniche fondamentali sono semplici ed efficaci. Gli studenti imparano tutte queste tecniche (blocchi, colpi, calci) che possono trovarsi nell'arte classica del \"tangsudo\". Nei \"dojang\" (le scuole del \"Tang Soo Do\" ), \u00e8 accentuata l'\"arte del combattimento\", non il combattimento a s\u00e9. Le tecniche di mano coinvolgono tra l'altro una variet\u00e0 di tecniche di pugno e di \"coltello-mano\". Ciascuna di loro ha una forma ed un'applicazione corretta e sono utilizzate sia in blocco che in attacco. Il tangsudo \u00e8 l'arte marziale che accentua le tecniche dei piedi e la flessibilit\u00e0. Sono utilizzate anche per bloccare ed attaccare.\nL'allenamento di Tang Soo Do.\nNel metodo tradizionale lo studente deve imparare innanzitutto i fondamenti, dopodich\u00e9 pratica il \"combattimento di un passo\" ed il \"combattimento di tre passi\". Il \"combattimento di un passo\" insegna come concentrarsi, ma il \"combattimento di tre passi\" insegna come muoversi in avanti ed indietro e come utilizzare la distanza. Insieme danno allo studente la fiducia della quale ha bisogno per bloccare ed attaccare efficacemente nella lotta libera.\nL'allenamento mentale.\nI maestri accentuano l'importanza dei principi ed il \"Credo di Tang Soo Do\" insegnando agli studenti la disciplina ed il rispetto. La fiducia in s\u00e9, la concentrazione ed il controllo sono altrettanto evidenziati, in quanto aspetti importanti nella vita di tutti i giorni.\nLa pratica dei fondamenti (\"kibon\").\nGli studenti praticano le tecniche fondamentali \"in marcia\" durante ogni lezione. Questo aiuta a capire la dinamica di un movimento e raffina la tecnica tramite la ripetizione. I fondamenti allenano lo studente all'equilibrio e alla corretta posizione.\nLe forme (\"hyong\").\nLe \"forme\" sono le sequenze predeterminate delle tecniche fondamentali. Le forme nel \"Tang Soo Do \" derivano da molteplici stili d'arte marziale (la maggioranza delle forme richiama le versioni dei \"kata\" nel \"karate\"), mostrando l'applicazione di tutte le tecniche fondamentali in una variet\u00e0 di situazioni. Normalmente viene detto che i gesti dei Kata sono difese o meglio parate o parate e contro-attacchi da pi\u00f9 aggressori. Nulla di pi\u00f9 sbagliato. In realt\u00e0 non esistono parate, ma solo efficienti tecniche di difesa personale con attacchi ai punti vitali; non esistono difese contro pi\u00f9 avversari, ma solo pi\u00f9 modi e possibilit\u00e0 di neutralizzare un aggressore agendo sui punti di pressione; e c'\u00e8 da aggiungere che le tecniche nascoste nei Kata sono vere tecniche di difesa personale e molto spesso letali (i Kata insegnano ad uccidere), secondo l'esigenza del tempo quando non si parlava ancora di \"Difesa Personale\" ma di duello in campo di battaglia. I \"hyong\" sono i modelli regolati di tecniche che gli studenti praticano a tutti i livelli. L'apprendistato delle forme aumenta le capacit\u00e0 della comprensione e della memorizzazione. Le forme foggiano le tecniche fondamentali ed insegnano la strategia, le tattiche, la sincronizzazione e l'equilibrio. Se il Tang Soo Do \u00e8 appreso come \"arte per l'arte\", le forme vengono facilmente imparate e, nella presentazione, assomigliano a un tipo di ballo. Mentre lo studente progredisce nella capacit\u00e0, i \"hyong\" diventano pi\u00f9 complicati fino a rappresentare la vera sfida. Le forme sono una parte dell'allenamento del \"Tang Soo Do \" che uno studente pu\u00f2 praticare facilmente quasi dovunque. Ogni Kata \u201cnasconde\u201d diversi insegnamenti, non solo l'utilizzo dei punti di pressione, e quindi le corrette tecniche, le giuste armi e le esatte angolazioni per raggiungerli, ma i Kata spiegano anche come muoversi, come utilizzare l'energia, come utilizzare i suoni (kiai) e come posizionarsi (perch\u00e9 ad esempio utilizziamo tante posizioni differenti? A cosa servono?). Dopo lo studio di una forma si passa alla parte pi\u00f9 importante: al Kata-Bunkai cio\u00e8 all'analisi di ogni movimento che nasconde tecniche efficienti di difesa personale; bisogna per\u00f2 avere le giuste chiavi di lettura per analizzare correttamente i gesti. (M\u00b0 Stefano Mazza)\nIl combattimento (\"daeryeon\").\nIl combattimento d'allenamento d\u00e0 l'opportunit\u00e0 di usare liberamente tutte le tecniche contro uno o pi\u00f9 avversari. L'autocontrollo risulta essere di fondamentale importanza. Il momento corretto (\"timing\"), la posizione ed i metodi adeguati permettono di attraversare le difese. Anche se sono disponibili caschi imbottiti, guanti e stivali, la regola \u00e8 di evitare il contatto.\nIl combattimento di un passo (\"hanbon-daeryeon\").\nQuesto esercizio permette di praticare le tecniche di autodifesa contro un attacco diretto in modo controllato. L'obiettivo \u00e8 di sviluppare le risposte automatiche ad una determinata situazione, permettendo d'imparare a valutare la distanza e la corretta sincronizzazione, due fattori cruciali in un vero combattimento. Questo d\u00e0 anche la sicurezza di s\u00e9 e controllo. \u00c8 una pratica controllata, sicura, e senza contatto.\nIl combattimento libero (\"jayu-daeryeon\").\nIl combattimento libero lascia praticare le tecniche contro altri in un ambiente controllato. L'obiettivo \u00e8 praticare la difesa in una situazione sconosciuta. Anche in questo caso la sicurezza \u00e8 in primo piano. Nell'approccio tradizionale lo studente non ha bisogno di colpire un \"sacco\" per aumentare il potere dei propri colpi e per prepararsi al combattimento libero. Questo perch\u00e9 gli studenti praticano il \"controllo\", non il \"contatto\". Gli studenti fermano i loro colpi \"vicino\" al bersaglio, di modo che se in un vero combattimento decidessero di colpire il bersaglio, potrebbero farlo facilmente.\nSecondo la teoria tradizionale, se lo studente effettua costantemente un contatto, sar\u00e0 difficile controllare la propria tecnica quando ne avr\u00e0 bisogno. Ma se pratica sempre il \"controllo\", pu\u00f2 scegliere facilmente di colpire quando occorrer\u00e0. \"Se lo studente effettua costantemente il contatto durante il combattimento libero, la sua mente diventer\u00e0 selvaggia, ma se lo studente pratica il combattimento controllato, la sua mente diventer\u00e0 pi\u00f9 controllata\". I due stati della mente possono estendersi cos\u00ec alla vita al di fuori dai corsi.\nPoich\u00e9 il contatto pieno \u00e8 proibito, gli studenti non hanno bisogno di utilizzare protezioni particolarmente resistenti. L'utilizzo di guanti da pugilato e di protezioni per i piedi troppo spesse porta a colpire con forza maggiore. Cos\u00ec facendo, se indossano questo tipo di protezione quando colpiscono, non percepiscono la correttezza della loro tecnica. Onde evitare questo problema, i maestri tradizionali optano per imbottiture leggere alle mani e al dorso dei piedi, sufficienti ad impedire ferite in caso di contatto accidentale.\nNell'approccio moderno, il combattimento libero somiglia molto ad un combattimento di kickboxing: gli studenti usano guanti da pugilato, protezioni per i piedi e per la testa.\nSe il combattimento libero \u00e8 orientato verso la competizione o il combattimento \"da strada\", lo studente dovrebbe sforzarsi di migliorare la propria resistenza. Per questo motivo lo studente deve avere una buona conoscenza dei fondamentali e buone abilit\u00e0 nel combattimento \"di un passo\" e \"di tre passi\", che sviluppino la sua resistenza. Per ottenere ci\u00f2 occorrono solitamente due o tre mesi d'allenamento per aumentare la resistenza.\nLa parte pi\u00f9 importante \u00e8 una respirazione adeguata. Lo studente deve respirare con tempi corretti quando colpisce o blocca. Se trattiene il respiro durante l'esecuzione di una tecnica, pu\u00f2 continuare ad eseguirla, ma diventer\u00e0 gradualmente pi\u00f9 stanco col passare del tempo, fino a perdere la capacit\u00e0 di continuare. Invece, ogni volta che inspira ed espira correttamente, \"estende\" il tempo nel quale pu\u00f2 continuare a combattere.\nL'allenamento di autodifesa (\"hosinsul\").\nQuesta attivit\u00e0 insegna ad uno studente come difendersi contro prese, strette e blocchi. Insegna anche come trattare situazioni nelle quali \u00e8 necessario difendersi senza causare danni permanenti all'attaccante e l'utilizzo dei \"punti di pressione\". Il \"jayu-daeryeon\" \u00e8 perfetto per migliorare la capacit\u00e0 di autodifesa. Lo studente pu\u00f2 combinare tutte le tecniche: calci, pugni, colpi al piede (spazzate), e capovolgimenti.\n\"Spezzare le tavole\" (\"kyokpa\").\n\"Spezzare le tavole di legno\" \u00e8 l'attivit\u00e0 preferita da molti studenti e spettatori. Questa pratica mostra il livello tecnico degli studenti ed aiuta a capire quale effetto i loro colpi possono avere su un bersaglio. \u00c8 spesso usata durante le prove promozionali e la sicurezza viene tenuta in primo piano. Questa attivit\u00e0 insegna a mettere a fuoco il bersaglio e concentrarsi correttamente nell'esecuzione. Ci\u00f2 aiuta gli studenti a \"oltrepassare le barriere mentali\" e migliora la fiducia personale."}
{"id": "83318", "revid": "128245", "url": "https://it.wikipedia.org/wiki?curid=83318", "title": "Puerto Rico (disambigua)", "text": ""}
{"id": "83344", "revid": "8911", "url": "https://it.wikipedia.org/wiki?curid=83344", "title": "Asinio Pollione", "text": ""}
{"id": "83349", "revid": "287204", "url": "https://it.wikipedia.org/wiki?curid=83349", "title": "Nibble", "text": "Il nibble \u00e8 un'unit\u00e0 di misura informatica per indicare quattro bit.\nIl termine, letteralmente \"morsettino\" in inglese, identifica mezzo byte (byte \u2192 bite = morso, nibble = piccolo morso). \nRappresenta comunemente la met\u00e0 di un byte, utilizzato specialmente per rappresentare in binario ogni singola cifra esadecimale, potendo esprimere con 4 bit i valori compresi tra [0000,1111] cio\u00e8 [0,15] o [0,F] in esadecimale.\nIl nibble era usato in passato quando erano molto diffuse le CPU a 4 bit. Con un nibble \u00e8 possibile rappresentare una cifra della codifica BCD o una cifra in codifica \"packed decimal\" tipica dei mainframes IBM.\nAlcune architetture ormai completamente scomparse utilizzavano addirittura dei nibble da 3 bit.\nNell'assembly del PIC \u00e8 ancora utilizzata un'istruzione (swapf) che scambia tra di loro i 2 nibble di un registro. Inoltre \u00e8 presente un flag che nelle operazioni aritmetiche agisce sul riporto del digit (Digit Carry).\n4 bit assieme potevano anche essere chiamati \"digit\", in inglese 'cifra', proprio ad indicare che rappresentavano una cifra del sistema esadecimale, o anche 'hex digit' o 'hexit'.\nTabella di nibble.\nI 16 nibble e i loro equivalenti in altri sistemi numerici:"}
{"id": "83350", "revid": "1318658", "url": "https://it.wikipedia.org/wiki?curid=83350", "title": "Valle Gesso", "text": "La Valle Gesso \u00e8 una valle delle Alpi Marittime, caratterizzata dal vasto bacino del torrente Gesso, ampiamente modellato dall'azione dei ghiacciai.\nGeograficamente essa funge da \"cerniera\" tra i due tratti delle Marittime perpendicolari tra loro, quello orientato Est-Ovest (comprendente la Valle Stura di Demonte) e quello orientato Sud-Nord (comprendente la Valle Vermenagna).\nIn Valle Gesso sono presenti le cime pi\u00f9 elevate delle Alpi Marittime, ovvero le due cime del Monte Argentera (Cima Sud, 3297\u00a0m, Cima Nord, 3286\u00a0m).\nIl suo territorio, interamente compreso in provincia di Cuneo, \u00e8 diviso tra i Comuni di Entracque, Roaschia, Valdieri e Roccavione.\nGeografia.\nMorfologia.\nPer la sua posizione all'interno della curva delle Alpi, la valle ha una conformazione abbastanza complessa. In pianta ha una forma circa triangolare, delimitata ad est dallo spartiacque con la valle Vermenagna, a sud da quello con la valle della Tinea (Francia) e a nord-ovest da quello con la valle Stura di Demonte ed il \"vallone di Riofreddo\", sua valle laterale.\nIl fondovalle presenta una serie di ramificazioni successive ad albero, separate da creste secondarie di dimensioni ragguardevoli - ad esempio, la cresta che separa il vallone della Meris dal vallone di Valasco culmina nel monte Matto, a quasi 3.100\u00a0m di quota.\nDallo sbocco a valle, nei pressi di Borgo San Dalmazzo e della confluenza con il torrente Vermenagna, la valle risale in direzione sud-ovest. A met\u00e0 strada tra Borgo San Dalmazzo e Valdieri, si dirama verso sud-est (destra idrografica) la \"valle di Roaschia\", dove sorge l'abitato omonimo. La valle principale supera Valdieri sempre in direzione sud-ovest, e dopo qualche chilometro si biforca: un ramo prosegue in direzione sud-ovest con il nome di valle Gesso della Valletta, un altro si distacca verso sud-est con il nome di valle Gesso di Entracque. Fino a questa biforcazione il fondovalle \u00e8 molto ampio e largo.\nValle Gesso della Valletta.\nDalla biforcazione, la valle prosegue in direzione sud-ovest. Il fondovalle, fin qui molto ampio, si restringe notevolmente, e nei pressi di Sant'Anna di Valdieri assume un andamento quasi a gola. All'altezza di Sant'Anna di Valdieri si dirama verso ovest (sinistra idrografica) il vallone della Meris, che conduce ai laghi della Sella, ove sorge il rifugio Dante Livio Bianco. La valle Gesso della Valletta procede in direzione sud-ovest sempre con andamento a gola; poco pi\u00f9 a monte di Sant'Anna di Valdieri si dirama in destra orografica, in direzione sud-est, il vallone della Miniera, che risale verso l'Asta Soprana.\nLa valle raggiunge Terme di Valdieri, dove il fondovalle di nuovo si allarga, e si hanno nuove diramazioni. Da poco pi\u00f9 a valle delle Terme si diparte verso sud-est il vallone di Lourousa, che risale verso il \"passo del Chiapous\", a met\u00e0 strada tra Argentera e Asta Soprana, nei cui pressi sorge il rifugio Morelli-Buzzi. Da Terme si diparte in sinistra orografica il vallone di Valasco, che si sviluppa dapprima in direzione ovest e poi sud-ovest, passando per la ex casa reale di caccia (oggi rifugio Valasco), e raggiungendo infine i laghi di Valscura e delle Portette, dove sorge il rifugio Questa.\nLa valle Gesso della Valletta invece, da Terme, piega verso sud, assumendo il nome di valle della Valletta, e risale verso la cresta spartiacque con la Francia; alla testata della valle si trova il rifugio Regina Elena. In destra orografica si distaccano diversi valloni, che con andamento generale ovest-est risalgono verso la cresta del monte Argentera; tra questi, il vallone Assedras, dove sorge il rifugio Remondino, e la valle dell'Argentera. dove sorge il rifugio Bozano.\nValle Gesso di Entracque.\nDalla biforcazione, la valle risale verso sud-est, raggiungendo in breve l'abitato di Entracque, dove si biforca. La valle principale prosegue in direzione sud-sud-ovest, mentre in direzione sud-est si distacca il vallone del Bousset.\nOrografia.\nPer la sua morfologia, la valle \u00e8 ricca di creste interne e spartiacque, oltre alle creste spartiacque che la separano dalle valli circostanti.\nLa cresta principale per dimensioni \u00e8 quella che separa la valle dalla francese valle della Tinea. La porzione di cresta che separa le due valli \u00e8 compresa tra la rocca dell'Abisso (2755\u00a0m) ad oriente, e la testa Malinvern (2939\u00a0m) ad occidente. Su tale cresta si trovano diverse vette di notevole elevazione, quali, da occidente ad oriente:\nDalla testa Malinvern si diparte lo spartiacque che separa la valle Gesso dal \"vallone di Riofreddo\" e dalla valle Stura di Demonte. Su questo sparticaque ci sono le cime di Valrossa (2909\u00a0m la maggiore), la rocca la Paur (2921\u00a0m), la rocca Pan Perd\u00f9 (2956\u00a0m); da qui la cresta digrada gradualmente verso la valle.\nDalla rocca dell'Abisso si diparte lo spartiacque che separa la valle Gesso dalla valle Vermenagna; qui troviamo il monte Colombo (2261\u00a0m), il monte Pianard (2306\u00a0m), il monte Bussaia (2451\u00a0m); la cresta poi digrada verso la confluenza Gesso-Vermenagna.\nCime notevoli sono presenti anche sulle creste spartiacque interne alla valle. La cresta principale tra valle Gesso della Valletta e valle Gesso di Entracque \u00e8 caratterizzata dal tetto delle Alpi Marittime, il monte Argentera con le sue due cime (3297\u00a0m la cima Sud, 3286\u00a0m la cima Nord). Questa cresta presenta per\u00f2 altre montagne di notevole interesse. Partendo da cima Ghili\u00e8, da dove la cresta si dirama, incontriamo:\nOltrepassato il colle del Chiapous si incontra il gruppo delle Aste, con Asta Soprana (2948\u00a0m), Asta Sottana (2850\u00a0m), monte Oriol (2943\u00a0m), cima Mondini (2915\u00a0m). La cresta scende quindi verso valle passando per cima della Vagliotta (2548\u00a0m) e cima del Lausetto (2687\u00a0m)\nIl \"vallone della Meris\" \u00e8 fiancheggiato su entrambi i lati da vette notevoli. In destra orografica, sullo spartiacque con il \"vallone di Valasco\", troviamo il monte Matto con le sue quattro punte (3088\u00a0m la pi\u00f9 elevata), oltre alla rocca di Valmiana (3006\u00a0m) ad ovest e la cima del Latous (2744\u00a0m) ad est. In sinistra orografica, lo spartiacque con la valle Stura offre la cima Gorgia Cagna (2718\u00a0m), il monte Vintabren (2611\u00a0m), il monte Bourel (2468\u00a0m).\nLo spartiacque tra valle della Rovina e valle Gesso della Barra culmina con la cima dell'Agnel; da qui, discendendo verso valle, si incontrano:\nSullo spartiacque tra valle Gesso della Barra e vallone di monte Colombo, culminante nel monte Gel\u00e0s, presenta anche la punta della Siula (2672\u00a0m).\nLo spartiacque tra valle Gesso della Barra e vallone del Bousset culmina con la cima Vernasca; scendendo da qui si incontrano: \nValichi.\nAttualmente, la valle non presenta valichi percorsi da strade carrozzabili. In passato, era invece molto importante per le comunicazioni il \"colle delle Finestre\" (2474\u00a0m), sul percorso della \"via del sale\" tra la pianura cuneese ed il mar Ligure. Il valico si trova alla testata della \"valle Gesso della Barra\"; in corrispondenza del colle, sorgeva un santuario dedicato alla Madonna, documentato fino dal VI secolo, dove i viandanti potevano trovare ristoro. Il valico \u00e8 oggi raggiunto dal sentiero M11; al di l\u00e0, la via scende al \"vallone della Madonna delle Finestre\", al cui sbocco si trova il paese di Saint-Martin-V\u00e9subie che apre alla valle della Vesubia.\nUn altro valico verso la valle della Tinea e la Francia \u00e8 il \"colle del Sabbione\" (2328\u00a0m), che si apre alla testata del \"vallone del Sabbione\". Si raggiunge mediante i sentieri M5 ed M23, e conduce al vallone di Valmasca ed alla valle delle Meraviglie.\nEsistono altri valichi pedonali che uniscono la valle Gesso alle valli limitrofe:\nData la particolare conformazione orografica e morfologica della valle, esistono poi diversi passi interni, che mettono in comunicazione le diverse diramazioni della valle principale:\nStoria.\nLa valle Gesso fu probabilmente abitata gi\u00e0 in epoca preromana dai Liguri Montani, sconfitti ed assoggettati dai Romani nel 14 a.C. La valle all'epoca presentava un notevole interesse strategico e commerciale, per via della presenza della strada del colle delle Finestre (\"via del sale\"), importante via di comunicazione tra la costa e la pianura padana citata anche da Strabone. La valle Gesso fu unita al \"municipium\" di Pedona (oggi Borgo San Dalmazzo), e probabilmente vi sorsero delle colonie romane.\nIl Cristianesimo cominci\u00f2 a penetrare nella valle verso la met\u00e0 del III secolo, con la predicazione di san Dalmazzo. Verso il 600 in epoca longobarda si ebbe l'arrivo e l'operato dei monaci di San Colombano della potente abbazia di San Colombano di Bobbio ed al suo ricco feudo reale ed imperiale monastico, cui dipese l', che assunse il controllo su tutte le terre del territorio del comitato di Bredolo e della valle.\nNel 901 l'imperatore Ludovico III don\u00f2 l'abbazia, e le terre da essa dipendenti, al vescovo di Asti. In questi anni, la valle fu oggetto di scorrerie da parte dei Saraceni. \nNel XIII secolo, dopo una breve permanenza sotto il controllo del Marchesato di Saluzzo, la valle pass\u00f2 sotto la signoria degli Angi\u00f2, che avevano creato una contea in Piemonte con capoluogo Cuneo. Pi\u00f9 o meno in questo periodo, i paesi della valle si costituiscono in liberi comuni; riconoscono la giurisdizione dell'abate di Pedona, ma godono di ampie libert\u00e0 ed autonomie.\nNel XIV secolo la valle pass\u00f2 sotto il controllo di Amedeo VI di Savoia \"il Conte Verde\", che la cedette in feudo al marchese Carlo di Ceva nel 1373. La valle ritorn\u00f2 sotto il controllo diretto dei Savoia nel 1424, e segu\u00ec le sorti del ducato fino al trattato di Cateau-Cambresis del 1559.\nIn questo periodo la valle gode di una certa tranquillit\u00e0. Nel XIV secolo viene segnalato un notevole traffico sia civile che militare sulla strada del colle delle Finestre, mentre a fine XV secolo si segnala l'incremento della presenza valdese.\nLa peste del 1630-1631 miete parecchie vittime in valle. In questi stessi anni, Valdieri ed Entracque vengono nuovamente infeudate, mentre Roaschia sar\u00e0 poi infeudata verso la fine del XVII secolo.\nDopo la rivoluzione francese del 1789, la valle vede diverse attivit\u00e0 militari. Nel 1793 le truppe savoiarde stazionano a lungo in valle, mentre nel 1798 sono le truppe napoleoniche a discendere dal colle delle Finestre. La valle viene annessa alla Francia. Le truppe francesi si danno a scorrerie e saccheggi, mentre il governo francese si impegna in particolare nella lotta contro il contrabbando. Con la restaurazione del 1814 la valle torna sotto il controllo di casa Savoia.\nIl XIX secolo vede la valle colpita da diverse catastrofi naturali, ed in particolare da diverse alluvioni. Nel 1855 il re Vittorio Emanuele II visita la valle, e rimane molto colpito dalle sue caratteristiche. Nel 1857 i comuni di Entracque e Valdieri cedono al re i diritti di caccia sui territori comunali: viene cos\u00ec creata la \"riserva reale di caccia\", che col tempo diventer\u00e0 l'attuale parco naturale delle Alpi Marittime. La presenza dei reali porta notevole fermento economico in valle: vengono costruite le Terme di Valdieri e numerose case di caccia, ed i Savoia si recano molto spesso in vacanza estiva in valle, apportando notevoli benefici all'economia locale. In questo senso si distinse la regina Elena, che si impegn\u00f2 molto in iniziative benefiche per la valle.\nDurante la seconda guerra mondiale la valle \u00e8 interessata dalle attivit\u00e0 partigiane e dai relativi rastrellamenti delle truppe dell'Asse.\nDopo la seconda guerra mondiale, l'economia della valle sub\u00ec notevoli modifiche. Le tradizionali attivit\u00e0 di agricoltura e pastorizia in quota persero importanza, e si innesc\u00f2 un fenomeno di impoverimento che port\u00f2 ad un progressivo flusso migratorio, con conseguente spopolamento delle valli. Si insediarono sul territorio diverse attivit\u00e0 di tipo industriale, tra cui le cave della \"Italcementi\" e della \"Buzzi-Unicem\"; per contro, si verific\u00f2 un calo del flusso turistico e una modificazione indelebile della media e bassa valle. A partire dalla fine degli anni sessanta si inizi\u00f2 la costruzione della centrale idroelettrica di Entracque, che port\u00f2 nuovo lavoro in valle. Dagli anni ottanta si assiste ad un rilancio dell'attivit\u00e0 turistica, con la creazione del \"parco naturale dell'Argentera\" (poi parco naturale delle Alpi Marittime), l'intensificazione della gestione dei rifugi, il passaggio del percorso della Grande Traversata delle Alpi prima e della Via Alpina poi, ed il recupero a scopo turistico delle vecchie strutture della \"riserva reale\", quali ad esempio la casa di caccia del vallone del Valasco restaurata e recuperata ad uso rifugio (rifugio Valasco).\nCultura.\nLingua.\nLa valle Gesso fa parte delle vallate occitane italiane. La parlata locale \u00e8 un dialetto della lingua occitana, con alcune caratteristiche distintive.\nManifestazioni.\nUn notevole interesse storico e culturale riveste la tradizione delle \"parlate\" di Entracque. Si tratta di una sacra rappresentazione che inscena la passione e morte di Ges\u00f9 Cristo. La tradizione ha origini molto antiche, secondo alcune fonti addirittura medioevali, mentre secondo altre potrebbe risalire all'epoca delle infiltrazioni valdesi (tardo XV secolo) o addirittura alla Controriforma. La manifestazione, che impegna l'intero paese per un lungo periodo, ha luogo ogni 5 anni, analogamente alla Bahio di Sampeyre, ed avr\u00e0 luogo la prossima volta in occasione della Pasqua del 2015.\nMusei.\nIl comune di Valdieri ospita diversi musei. Nel capoluogo si trova il museo della Necropoli protostorica di Valdieri, realizzato in seguito ai ritrovamenti archeologici avvenuti con la scoperta della necropoli situata all'estremit\u00e0 del paese. A S.Anna di Valdieri si trova l'eco\"museo della segale\", realizzato dal Parco delle Alpi Marittime, mentre ad Andono si trova un \"museo a carattere etnografico\" incentrato su\"gli antichi mestieri\".\nGastronomia.\nLa cucina della valle \u00e8 strettamente legata all'ambiente montano. Tra i prodotti tipici, riscontriamo diversi formaggi (ricotta, tomini, \"brus\" ed il tipico \"Castel Ariund\"), il miele e le patate. I piatti tipici della zona sono a base di questi ingredienti, cui si aggiungono la polenta di grano saraceno, i prodotti dell'orto, ed altri derivati del latte, quali la panna.\nEconomia.\nIndustria.\nLa presenza di vasti ammassi di calcare e di scisto argilloso ha creato un ambiente favorevole all'insediarsi in zona di alcuni cementifici.\nLo stabilimento \"Italcementi\" di Borgo San Dalmazzo, iniziato nel 1941 ed attivo dal 1947, utilizza il materiale proveniente da due cave in comune di Valdieri: una cava di calcare in localit\u00e0 monte Cros, presso la frazione Andonno, ed una cava di scisto argilloso \"Terra Rossa\" in frazione Madonna Bruna. Il trasporto del materiale dalla cava di monte Cros allo stabilimento avviene mediante teleferica, riducendo cos\u00ec il traffico di camion sul territorio.\nIn valle Roaschia sono anche presenti due cave di calcare dello stabilimento \"Buzzi Unicem\" (ex \"Presacementi\") di Robilante, attiva dal 1965. In questo caso il materiale viaggia verso lo stabilimento su un nastro trasportatore in un apposito tunnel di servizio. Una delle cave, ormai esaurita, \u00e8 stata sottoposta a recupero ambientale, con nuova fruibilit\u00e0 dell'area. \u00c8 in previsione l'apertura di una terza cava, avversata per\u00f2 da parte della popolazione locale.\nEnergia.\nAd Entracque sorge la pi\u00f9 grande centrale idroelettrica d'Italia, la centrale \"Luigi Einaudi\". Di propriet\u00e0 dell'ENEL, la centrale \u00e8 entrata in funzione nel 1982, ma i lavori per la sua costruzione hanno avuto inizio nel 1969. Utilizza l'acqua del torrente Gesso di Barra, mediante tre invasi:\nLa centrale \u00e8 in grado di fornire 1200 MW di potenza elettrica, ed \u00e8 visitabile su prenotazione.\nTurismo.\nLa valle Gesso offre diverse opportunit\u00e0 al turista.\nIn comune di Valdieri si trova lo stabilimento termale delle Terme di Valdieri, aperto nel periodo estivo.\nIn comune di Roaschia vi sono interessanti fenomeni carsici. Diverse grotte sono facilmente raggiungibili dal capoluogo; la loro visita richiede comunque un'adeguata preparazione ed attrezzatura.\nParte del territorio dei comuni di Entracque e Valdieri \u00e8 compreso all'interno del parco naturale delle Alpi Marittime, erede dell'antica \"riserva reale di caccia\" e dei preesistenti \"parco naturale dell'Argentera\" e \"riserva del bosco e dei laghi di Palanfr\u00e8\". Il parco presenta notevoli spunti di interesse naturalistico e paesaggistico. Tra questi, una particolarit\u00e0 \u00e8 costituita dalla Riserva naturale speciale \"Juniperus Phoenicea\" della rocca San Giovanni, a nord dell'abitato di Valdieri. Questa zona ha un microclima particolare, analogo a quello delle coste mediterranee; ci\u00f2, unitamente alle caratteristiche pedologiche del suolo, ne fa un luogo ideale per il proliferare del \"ginepro fenicio\", pianta appunto tipica della vegetazione mediterranea.\nLa presenza del parco e la notevole situazione orografica offrono un ottimo territorio per l'escursionismo e per l'alpinismo. Queste attivit\u00e0 sono favorite dai numerosi rifugi presenti sul territorio della valle:"}
{"id": "83352", "revid": "339392", "url": "https://it.wikipedia.org/wiki?curid=83352", "title": "Ivan il terribile", "text": ""}
{"id": "83355", "revid": "1632387", "url": "https://it.wikipedia.org/wiki?curid=83355", "title": "Rel\u00e8", "text": "Il rel\u00e8 \u00e8 un componente elettromeccanico il cui azionamento avviene mediante un elettromagnete costituito da una bobina di filo conduttore elettrico, generalmente di rame, avvolto intorno ad un nucleo di materiale ferromagnetico. Al passaggio di corrente elettrica nella bobina, l'elettromagnete attrae l'ancora alla quale \u00e8 vincolato il contatto mobile che quindi cambier\u00e0 posizione. Nella figura a fianco \u00e8 rappresentato un rel\u00e8 con tre contatti: uno mobile e due fissi. Quando il rel\u00e8 \u00e8 a riposo il contatto mobile \u00e8 in contatto con uno dei due contatti fissi. Quando il rel\u00e8 \u00e8 \"eccitato\", cio\u00e8 quando la bobina \u00e8 percorsa da corrente elettrica, la situazione si inverte e il contatto mobile si sposta sull'altro contatto.\nStoria.\nNel 1833, Carl Friedrich Gauss e Wilhelm Weber svilupparono un rel\u00e8 elettromagnetico.\nLo scienziato americano Joseph Henry \u00e8 spesso citato per una presunta invenzione di un rel\u00e8 nel 1835 per migliorare la sua versione del telegrafo elettrico, sviluppata precedentemente nel 1831.\nSi sostiene che l'inventore inglese Edward Davy \"abbia certamente inventato il rel\u00e8 elettrico\" nel suo telegrafo elettrico.\nUn altro semplice dispositivo, che ora \u00e8 chiamato normalmente rel\u00e8, \u00e8 stato incluso nel brevetto del 1880 per il telegrafo di Samuel Morse. Il meccanismo descritto funzionava come un amplificatore digitale, ripetendo il segnale del telegrafo e consentendo cos\u00ec la propagazione dei segnali fino al punto desiderato.\nLa parola rel\u00e8 appare nel contesto delle operazioni elettromagnetiche del 1860.\nCaratteristiche.\nI contatti del rel\u00e8 costituiscono gli interruttori o gli scambi, il cui stato (aperto o chiuso) dipende dall'eccitazione dell'elettromagnete. Ad esempio, un rel\u00e8 con due contatti pu\u00f2 funzionare come interruttore, mentre un rel\u00e8 con tre contatti pu\u00f2 funzionare come commutatore. Per ciascun interruttore o commutatore sono presenti un contatto mobile e, rispettivamente, uno o due contatti fissi. In quest'ultimo caso il contatto mobile \u00e8 situato tra i due contatti fissi.\nQuando l'elettromagnete di un comune rel\u00e8 a tre contatti \u00e8 a riposo, il contatto mobile risulta elettricamente connesso ad un contatto fisso formando un circuito chiuso; un terzo contatto, anch'esso fisso, risulta invece disconnesso (circuito aperto). Quando l'elettromagnete viene eccitato la situazione si inverte: il contatto mobile si sposta disconnettendosi dal primo contatto fisso e connettendosi all'altro. I contatti fissi sono quindi rispettivamente detti \"normalmente chiuso\" (NC) e \"normalmente aperto \"(NO), in chiaro riferimento allo stato normale (cio\u00e8 quando l'elettromagnete \u00e8 diseccitato).\nI rel\u00e8 con due contatti sono generalmente di tipo normalmente aperto. Esistono in commercio rel\u00e8 con un numero di contatti multiplo di due o di tre, dove cio\u00e8 sono presenti pi\u00f9 interruttori o deviatori comandati simultaneamente dallo stesso elettromagnete.\nIl termine \"rel\u00e8\" deriva dal francese \"relais\", che indicava ognuna delle stazioni di posta dove i messi postali, durante il loro itinerario, potevano cambiare i cavalli in modo da svolgere pi\u00f9 celermente il loro servizio; per analogia, ai primordi della telegrafia, si us\u00f2 il termine rel\u00e9 nell'indicare i dispositivi grazie ai quali si trasferiva un messaggio in codice Morse da una stazione di partenza a una stazione di arrivo, come se un virtuale messo postale si servisse di tali dispositivi per arrivare finalmente alla meta.\nClassificazione.\nI rel\u00e8 vengono classificati in base alla grandezza alla quale sono sensibili:\nGrazie all'utilizzo di trasduttori queste grandezze possono anche non essere elettriche.\nUlteriore classificazione \u00e8 fatta in base al principio di funzionamento:\nLa suddivisione pu\u00f2 essere fatta in base al valore della grandezza misurata:\nEvoluzione dei rel\u00e8.\nDato un numero elevatissimo di rel\u00e8 installati in tutto il mondo, sono state concepite negli anni ben tre generazioni di rel\u00e8.\nTipo di funzionamento.\nEsiste in commercio una grande variet\u00e0 di rel\u00e8, le cui caratteristiche elettriche essenziali si possono ricondurre a:\nPer quanto riguarda la logica di funzionamento una classificazione pu\u00f2 essere la seguente:\nMonostabili.\nUna sola posizione dei contatti \u00e8 stabile, mentre l'altra si ha solamente quando \u00e8 presente il segnale di eccitazione in ingresso: ad esempio sono rel\u00e8 monostabili quelli che controllano i potenti motori di grosse macchine operatrici, come i carri ponte, i quali sono comandati da circuiti a bassa tensione per motivi di sicurezza.\nAlcuni modelli impiegano un tempo prefissato per modificare lo stato di commutazione: questi si definiscono \"rel\u00e8 temporizzati\"; pi\u00f9 precisamente, esiste un ritardo stabilito tra l'applicazione del segnale e la commutazione del circuito, ci sono vari modelli di rel\u00e8 temporizzati: ritardati nell'eccitazione o nella diseccitazione, a colpo singolo o ciclico. cio\u00e8 nell'aprire o chiudere il circuito in ogni situazione.\nUn metodo, in uso da tempo per ritardare la chiusura, consiste nel realizzare l'ancora mobile accoppiando due metalli con caratteristiche di dilatazione differenti in una lamina (perci\u00f2 detta \"bi-metallica\"): una resistenza elettrica avvolta intorno alla lamina costituisce l'elemento che fornisce calore per la lenta dilatazione asimmetrica della lamina del contatto mobile fino allo scatto in chiusura. Il comando \u00e8 costituito dall'applicazione di una tensione alla resistenza. Questo tipo di rel\u00e8 \u00e8 definito \"a bi-metallo\". Un tipo in ampolla in vetro sottovuoto, era impiegato dal costruttore Tektronix nei propri oscilloscopi a valvole, per ritardare l'applicazione della tensione anodica fintanto che i catodi riscaldati dai filamenti non fossero alla temperatura di lavoro.\nBistabili.\nChe possono essere raggiunte con l'applicazione di un segnale su uno dei due ingressi corrispondente alla posizione. Questa funzionalit\u00e0 \u00e8 anche detta a flip-flop. Caratteristiche di questi modelli sono l'assenza di consumo energetico per mantenere la posizione e persistenza dello stato anche dopo lo spegnimento dell'apparecchiatura che li impiega. Si dice che le apparecchiature appartenenti a questa categoria siano dotate di memoria, in quanto memorizzano il segnale che le attiva (eccitando la bobina).\nIn funzione del sistema che mantiene l'ultima posizione raggiunta i rel\u00e8 bistabili possono essere ulteriormente catalogati in rel\u00e8 a ritenuta magnetica o a ritenuta meccanica. I primi vengono eccitati tramite l'alimentazione della bobina di eccitazione e rimangono nella posizione \"1\" tramite un magnete permanente. La bobina di diseccitazione crea un campo magnetico che si oppone a quello prodotto dal magnete permanente e determina il ritorno alla posizione \"0\" per effetto della gravit\u00e0 o di una molla di richiamo. Nei rel\u00e8 a ritenuta meccanica la posizione raggiunta viene bloccata da un arpionismo meccanico che viene sganciato dalla bobina di diseccitazione.\nPasso-passo.\nIl rel\u00e8 passo-passo venne brevettato nel 1949 da Piero Giordanino, che nel 1954 fond\u00f2 la Finder, azienda torinese leader italiana nel settore. Una serie ciclica di configurazioni dei contatti viene percorsa, avanzando di un passo ad ogni impulso applicato all'ingresso.\nSono costituiti da un contatto posizionato su una camma a sezione quadrata che ad ogni impulso ruota di un ottavo di giro (passo), il contatto si pu\u00f2 trovare sul lato del quadro (contatto chiuso), oppure sul vertice del quadro (contatto aperto), e cos\u00ec in successione.\nSono di questo tipo i rel\u00e8 che controllano l'accensione e lo spegnimento degli impianti di illuminazione, civili o industriali, con comando da pi\u00f9 di due punti: pi\u00f9 pulsanti collegati fra di loro in parallelo controllano l'eccitazione della bobina del rel\u00e8. Ogni volta che la bobina viene eccitata con la pressione di un qualsiasi pulsante, la camma ruota di un passo e, a causa della sua conformazione, alterna ad ogni azionamento una posizione del contatto chiuso ad una del contatto aperto.\nSimili modalit\u00e0 di funzionamento sono applicate nei vecchi programmatori meccanici delle lavatrici e delle lavastoviglie.\nAd impulsi.\nSi definiscono in questo modo i rel\u00e8 che permettono un loro funzionamento tramite un'alimentazione limitata nel tempo, appunto impulsivamente, generalmente i rel\u00e8 che possono essere alimentati in questo modo possono essere del tipo temporizzato/monostabile e/o passo-passo\nA disco.\nIl \"rel\u00e8 a disco\" \u00e8 ampiamente utilizzato in Italia per garantire la sicurezza nella logica di funzionamento degli impianti ferroviari.\nIl rel\u00e8 viene normalmente usato come rel\u00e8 di controllo di posizione del rel\u00e8 schermo dei segnali permanentemente luminosi (solo negli impianti molto vecchi, successivamente il controllo di posizione \u00e8 stato realizzato in corrente continua, oggigiorno i segnali sono statici quindi quel controllo \u00e8 stato eliminato) e come rel\u00e8 dei circuiti di binario alimentati in corrente alternata.\nIl principio di funzionamento, simile a quello dei contatori di energia tradizionali, quelli a disco che fino a pochi anni fa misuravano l'energia utilizzata nelle nostre case (i kWh), garantisce che un opportuno disco disposto all'interno del rel\u00e8 si muova solo se la coppia motrice, proporzionale al prodotto di due correnti sinusoidali e dello sfasamento tra di esse, superi un valore minimo preimpostato.\nIl rel\u00e8 \u00e8 previsto per il funzionamento in corrente alternata alle frequenze di 50, 75 e 83,3\u00a0Hz. Le due tensioni sinusoidali vengono denominate \u201cCampagna\u201d e \u201cLocale\u201d. Se lo sfasamento delle due tensioni sinusoidali \u00e8 di circa 90\u00b0, la frequenza \u00e8 quella di progetto, il valore fisso della Locale \u00e8 di circa 80 Vca mentre quello variabile della Campagna (sfasato in anticipo rispetto alla locale) \u00e8 di circa 16/18 V CA il rel\u00e8 si eccita. Quindi la presenza o meno della tensione di Campagna determina l'eccitazione o la diseccitazione del rel\u00e8, la diseccitazione \u00e8 comunque garantita (in assenza di tensione) dalla caduta per gravit\u00e0 del disco.\nSpeciali.\nSpecialmente nel passato, prima dell'avvento della microelettronica erano impiegati rel\u00e8 dal funzionamento particolare, come quelli per la selezione decadica telefonica e i rel\u00e8 ripetitori per il segnale del telegrafo.\nAmperometrici.\nLa bobina viene inserita in serie sul circuito di un utilizzatore del quale si vuole controllare l'assorbimento o il regolare funzionamento. La bobina ha una resistenza interna propria molto bassa per influenzare il meno possibile la corrente assorbita dal carico e la corrente che l'attraversa dipende quindi dalla corrente assorbita dal carico. Se la corrente raggiunge un valore sufficiente il rel\u00e8 si eccita. \u00c8 usato in ferrovia per controllare l'accensione delle lampade dei segnali. Sono caratterizzati da un rapporto di diseccitazione molto alto (0,6 contro gli 0,4 dei rel\u00e8 normali) ovvero la corrente di diseccitazione \u00e8 uguale a 0,6 volte quella di eccitazione. Questa caratteristica serve per determinare la diseccitazione del rel\u00e8 non solo nel caso che una lampada si fulmini riducendo a zero la corrente assorbita ma anche nel caso che un difetto nel circuito determini un abbassamento della corrente e quindi una riduzione di luminosit\u00e0 della lampada.\nDifferenziali.\nIl rel\u00e8 esegue un raffronto fra le correnti che attraversano due bobine del rel\u00e8 indipendenti fra loro ed interviene al raggiungimento della differenza impostata in fase di progetto e taratura. Sono un esempio i comuni salvavita. Le correnti in ingresso ed in uscita dal nostro circuito di casa verso la rete di distribuzione devono essere uguali ed il salvavita lo verifica. Se una persona tocca un punto in tensione dell'impianto una parte di corrente passa da una fase della rete a terra attraversando il corpo. Il salvavita rileva una corrente in ingresso superiore alla corrente in uscita, dove la differenza \u00e8 la corrente che sta attraversando il corpo, ed interviene interrompendo l'erogazione di energia all'impianto. Ecco perch\u00e9 il rel\u00e8 differenziale, utilizzato per quello specifico scopo, \u00e8 comunemente definito salvavita.\nTemporizzati.\nSono rel\u00e8 in grado di eccitarsi con un ritardo rispetto all'istante nel quale vengono alimentati (ritardo alla eccitazione) o in grado di diseccitarsi con ritardo rispetto al momento dell'interruzione dell'alimentazione (ritardo alla diseccitazione). Erano oggetti piuttosto complessi che utilizzavano, ad esempio, membrane con fori calibrati e regolabili che lasciavano passare dell'aria con tempi regolabili. Sono stati ormai sostituiti da semplici circuiti elettronici. Brevi ritardi alla diseccitazione (dell'ordine di pochi secondi) sono oggi ottenuti collegando in parallelo alla bobina un condensatore che si carica nella fase di alimentazione e continua ad eccitare il rel\u00e8 al cessare dell'alimentazione.\nTipologia.\nSe ne possono trovare elettronici, elettromagnetici, a induzione, a semiconduttore e termici. Il rel\u00e8 elettromagnetico \u00e8 il pi\u00f9 diffuso ed \u00e8 costituito da un elettromagnete.\nA elettromagnete.\nIl rel\u00e8 a elettromagnete \u00e8 il tipo di rel\u00e8 pi\u00f9 diffuso, dove i contatti e l'elettromagnete sono contenuti in un piccolo contenitore, generalmente in plastica.\nQuesti contatti vengono modificati tramite l'eccitazione e diseccitazione dell'elettromagnete, il quale tramite un rinvio modifica lo stato dei contatti elettrici. Questo tipo di rel\u00e8 viene connesso solitamente con un semiconduttore, detto diodo volano, collegato in parallelo al solenoide, per migliorarne il funzionamento in regime di transitori veloci.\nDry-reed.\nIl dry-reed \u00e8 un tipo di rel\u00e8 monostabile in cui i contatti sono contenuti in una ampolla in vetro sigillata ermeticamente, al cui interno \u00e8 stato immesso gas inerte. Le due lamine metalliche che costituiscono il contatto sono realizzate in materiale ferromagnetico, in modo tale che investite da un campo magnetico esterno si magnetizzino temporaneamente ed attraggano tra loro. Esiste anche una versione con contatto normalmente chiuso, realizzato con una lamina in materiale non ferromagnetico che \u00e8 in contatto con una lamina in posizione di riposo. Esiste una versione con una terza lamina, impiegato nella funzione di deviatore.\nVantaggio di questo dispositivo \u00e8 la bassa usura nel tempo, dovuta alla totale protezione dei contatti da polvere ed umidit\u00e0, nonch\u00e9 il ridotto rischio di innesco di archi voltaici. La chiusura del contatto pu\u00f2 avvenire tramite un solenoide che circonda il bulbo, oppure con un elettromagnete, ma anche con un campo prodotto da un magnete avvicinato al dispositivo. Questo sistema \u00e8 usato nei contatti magnetici degli antifurto.\nA mercurio.\nUn tipo simile ai dry-reed, la cui lamina mobile, sfruttando il fenomeno di capillarit\u00e0, \u00e8 costantemente bagnata di mercurio, metallo liquido, amagnetico e conduttivo. Hanno il vantaggio di avere una bassa usura dei contatti, ma possono lavorare in una sola posizione.\nA stato solido.\nChiamati anche \"statici\" o \"circuiti a PWM\", disponibili per lavorare con tensioni alternate, hanno la caratteristica di non avere contatti meccanici. Sono costituiti da due circuiti elettronici separati galvanicamente tra loro tramite un fotoaccoppiatore (pi\u00f9 spesso con optotriac: un fotoaccoppiatore con un fototriac al posto del fototransistor), la parte operante in serie al carico, \u00e8 costituita da un triac, attivato e disattivato tramite un segnale a livello logico che pilota il fotoaccoppiatore. Esiste un tipo definito \"zero crossing\", che effettua la chiusura e l'apertura del circuito, in prossimit\u00e0 del passaggio sullo zero della sinusoide, minimizzando il picco di corrente generato sulla linea. Sono forniti per potenze varie, da pochi watt a qualche chilowatt. Il loro costo \u00e8 elevato, virtualmente immuni da usura, sono impiegati in circuiti sottoposti ad alta frequenza di azionamento e dove necessita alta affidabilit\u00e0 nel tempo.\nA circuito integrato.\nLa funzione rel\u00e8 pu\u00f2 essere svolta anche da dispositivi a circuito integrato, in applicazioni in cui la corrente e la tensione siano di piccolo valore e sia richiesta alta affidabilit\u00e0 e velocit\u00e0 di commutazione, questo tipo di dispositivo viene largamente impiegato; sono chiamati commutatori analogici \"(analog switches)\" ed i produttori sono gli stessi dei circuiti integrati. L'apertura e chiusura del circuito avviene attraverso una giunzione, pertanto non soggetta ad usura, a differenza di un contatto meccanico. Inizialmente un loro limite era costituito dal valore resistivo del \"contatto\", se in apertura essendo dell'ordine dei giga ohm equivale ad un contatto aperto, in chiusura non scendeva al di sotto di qualche decina di ohm, valore sufficientemente basso per la maggior parte delle applicazioni; i dispositivi attuali presentano valori in chiusura inferiori all'ohm e frequenze di lavoro di centinaia di MHz. Il comando di attivazione \u00e8 costituito da un segnale a livello logico. Va inoltre tenuto presente che tali circuiti non hanno isolamento galvanico tra segnale di attivazione e circuito controllato. Il package pu\u00f2 essere plastico, ceramico o metallico. La funzione del circuito pu\u00f2 essere molto semplice, come un singolo interruttore, oppure pi\u00f9 complessa, come un multiplexer. Storico produttore specializzato in questi dispositivi \u00e8 Siliconix.\nDegrado e usura.\nIn questi dispositivi la corrente che scorre nel contatto \u00e8 molto piccola, ma \u00e8 causa nel tempo di formazione di ossido sulla superficie dei contatti, impedendo il passaggio della corrente. Per questo alcuni rel\u00e8 adottano come accorgimento l'auto-pulizia, cio\u00e8 prevedono volutamente che in fase di chiusura e apertura i contatti debbano strisciare leggermente fra di loro.\nNel caso in cui questi dispositivi vengano usati inappropriatamente, quindi con carichi con un elevato assorbimento, si pu\u00f2 andare facilmente incontro a un incollaggio dei contatti elettrici per via della fusione degli stessi."}
{"id": "83361", "revid": "124537319", "url": "https://it.wikipedia.org/wiki?curid=83361", "title": "Bill Murray", "text": " Attore versatile, nel corso della carriera ha rivestito prevalentemente ruoli comici, a partire dalla seconda met\u00e0 degli anni novanta anche nell'ambito del cinema d'autore. In tale veste \u00e8 diventato attore feticcio dei registi Wes Anderson, che dal 1998 lo ha diretto in nove film, e Jim Jarmusch. Nel 2004 \u00e8 stato candidato all'Oscar per il miglior attore.\nBiografia.\nNato ad Evanston il 21 settembre 1950. Cresciuto a Wilmette, Illinois, da genitori di origine irlandese, \u00e8 il quinto dei nove figli di Lucille Collins ed Edward Joseph Murray II. \nDa bambino adorava leggere le storie degli eroi western Kit Carson, Wild Bill Hickok e Davy Crockett. Si dimostra brillante gi\u00e0 da ragazzino anche se gli insegnanti lo considerano difficile da gestire. La sua famiglia ha pochi soldi, perci\u00f2 da adolescente lavora come caddie. In questo periodo si esibisce come cantante in una piccola rock-band scolastica: i Dutch Masters. Questi anni sono duri per la sua famiglia. Il padre (un venditore di legname) infatti muore per problemi di diabete quando Bill ha diciassette anni, mentre una delle sorelle ha delle complicazioni per via della poliomielite.\nDopo il diploma alla Loyola Academy inizia gli studi di medicina presso la Regis University di Denver, ma viene cacciato dal college poco dopo, perch\u00e9 la polizia gli trova della marijuana all'aeroporto O'Hare di Chicago. S\u2019impegna quindi in lavori modesti, come il pizzaiolo per la catena \"Little Caesar's\".\nIntanto comincia a lavorare in teatro con la troupe di spettacoli d'improvvisazione \"Second City Chicago\" in cui \u00e8 presente l'amico John Belushi, che conosce dalla tarda adolescenza. Nel 1974, il fratello Brian (anch'esso nel cast di \"Second City\") lo inserisce nel programma radiofonico comico \"The National Lampoon Radio Hour\" di New York City. Nel 1976 fa il suo primo cameo di pochi secondi in un film per il cinema: \"Stop a Greenwich Village\".\n\"Saturday Night Live\".\nGrazie alla collaborazione con Belushi, nel 1977 diventa autore e membro del cast del celebre show comico della NBC \"Saturday Night Live\", fino al 1980. Il suo ingresso nel programma avviene in sostituzione di Chevy Chase, dopo che quest'ultimo lascia la trasmissione. Murray in poco tempo riesce ad accattivarsi le simpatie del pubblico. Tra le sue interpretazioni esilaranti vanno ricordate quelle del nerd Todd e dell'insolito cantante Nick. Durante la sua esperienza televisiva viene inoltre coinvolto in una relazione con la collega Gilda Radner.\nCarriera cinematografica.\nIl debutto ufficiale dell'attore sul grande schermo avviene con la commedia canadese \"Polpette\" (1979) di Ivan Reitman. Dopo alcuni ruoli in film mediocri seguono tre successi di botteghino in America: \"Palla da golf\" (1980), \"Stripes\" (1981) e \"Tootsie\" (1982). Soltanto in \"Stripes\" (diretto sempre da Reitman) Murray ha un ruolo di rilievo assieme al collega e amico Harold Ramis. \nNel 1983 \u00e8 il protagonista del film \"Il filo del rasoio\", di cui scrive la sceneggiatura e che esce nel novembre dell'anno successivo. In accordo con la Columbia avrebbe ottenuto il finanziamento per questa pellicola solo se subito dopo avesse accettato di girare il nuovo film ideato e scritto dall'ex collega del SNL Dan Aykroyd: \"Ghostbusters - Acchiappafantasmi\". Il ruolo previsto per Murray \u00e8 quello di Peter Venkman, un bizzarro e sarcastico dottore in parapsicologia, che in origine doveva essere interpretato da John Belushi, scomparso prematuramente due anni prima. Nel 1984 \"Ghostbusters\" si rivela la pellicola che ha incassato maggiormente in tutto il mondo, diventando una delle commedie americane pi\u00f9 amate degli anni ottanta. L'attore viene particolarmente apprezzato per le sue improvvisazioni, tanto da aggiudicarsi una candidatura ai Golden Globe. \"Il filo del rasoio\" \u00e8 invece un flop, poich\u00e9 il pubblico non viene convinto dal suo primo ruolo di personaggio serio.\nNon del tutto soddisfatto della sua carriera professionale, Murray decide di stare quattro anni lontano da Hollywood, facendo solo un cameo nel film \"La piccola bottega degli orrori\" (1986). Nel frattempo va a Parigi, dove frequenta il \"Cinematique\" e dei corsi universitari alla Sorbonne. Ritornato negli Stati Uniti alloggia con la famiglia nella sua casa in Hudson River Valley, lavorando anche a New York in alcuni show di letture pubbliche organizzate da Timothy Mayer.\nNel 1988 torna al mondo del cinema con la commedia fantasy \"S.O.S. fantasmi\", rivisitazione in chiave anni ottanta della celebre opera di Charles Dickens \"A Christmas Carol\". Subito dopo esce \"Ghostbusters II\", questa volta accolto pi\u00f9 tiepidamente e sicuramente inferiore al primo, ma in genere apprezzato dai fan del franchise. Seguono altre commedie di successo dei primi anni novanta: \"Tutte le manie di Bob\" e \"Ricomincio da capo \"(diretto e sceneggiato da Ramis), in cui dimostra ancora una volta il suo talento comico.\nAnche se la maggior parte dei suoi ruoli riguardano personaggi comici, Murray ha dimostrato di essere un attore completo, interpretando anche diversi ruoli in film seri (o semi-seri) come: \"Scappiamo col malloppo\" (1990), unico film da lui diretto e interpretato, \"Lo sbirro, il boss e la bionda\" (1993), \"Ed Wood\" (1994), \"Kingpin\" (1996), \"Space Jam\" (1996), dove recita accanto ai Looney Tunes e al giocatore di pallacanestro Michael Jordan, e in \"Rushmore\" (1998), iniziando il lungo sodalizio artistico con il regista Wes Anderson. Nel 2000 Drew Barrymore lo sceglie personalmente per la parte di Bosley nel blockbuster \"Charlie's Angels\".\nNel nuovo millennio, Murray diventa un attore molto richiesto nell'ambito del cinema d'autore. Tra le sue interpretazioni vanno ricordate quelle in \"I Tenenbaum\" (2001), \"Coffee and Cigarettes\" (2003), \"Le avventure acquatiche di Steve Zissou\" (2004) e \"Broken Flowers\" (2005), senza dimenticare il ruolo che gli ha valso un considerevole successo di critica e pubblico, con una candidatura agli Oscar e la vittoria ai Golden Globe e ai BAFTA, quello del protagonista di \"Lost in Translation - L'amore tradotto\" (2003). Seguiranno anche \"Il treno per il Darjeeling\", (2007), \"Ember\" (2008), \"The Funeral Party\" (2009) che lo vede co-protagonista con Robert Duvall, assieme al quale vince il \"Premio per la migliore interpretazione maschile\" al Torino Film Festival, e \"Passion Play\" (2010). Nel 2012 interpreta l'ex presidente Franklin Delano Roosevelt in \"A Royal Weekend\", diretto questa volta dal regista britannico Roger Michell. Sempre nel 2012 recita in \"Moonrise Kingdom - Una fuga d'amore\" di Wes Anderson, suo regista feticcio. Nel 2014 \u00e8 nel cast di \"Monuments Men\" con George Clooney. Sempre nello stesso anno torna a collaborare con Wes Anderson nel film \"Grand Budapest Hotel\". Nel 2015 ottiene una candidatura ai Golden Globe come migliore attore protagonista in un film commedia o musicale per il film \"St. Vincent\", diretto dal regista Theodore Melfi. Nel 2015 \u00e8 nel film \"Sotto il cielo delle Hawaii\" di Cameron Crowe, affiancando Bradley Cooper ed Emma Stone.\nNel 2016 partecipa in veste di doppiatore al remake in live-action del celeberrimo Classico Disney, \"Il libro della giungla\", diretto da Jon Favreau, dove presta la voce dell'orso Baloo.\nNel 2021 riprende il suo ruolo di Peter Venkman nel vero sequel dei primi due film di \"Ghostbusters\", intitolato \"\", diretto da Jason Reitman.\nAltre attivit\u00e0.\nDal 1993 a Saint Paul \u00e8 uno dei proprietari della squadra indipendente di baseball \"St. Paul Saints\". Nel 1999 pubblica un libro sul suo sport preferito: \"\".\nVita privata.\nTre dei suoi fratelli sono anch'essi attori: John, Joel e Brian Doyle-Murray. Tutti e quattro i fratelli Murray attori sono apparsi insieme nel film \"S.O.S. fantasmi\" (1988). Sua sorella Nancy, invece, \u00e8 suora domenicana. Assieme ai fratelli Murray ha inaugurato nel 2001 la catena di ristorazione \"Caddy Shack\", ispirata all'omonimo film. Queste strutture sono sorte a Orlando, St. Augustine e a Myrtle Beach, ma attualmente esiste solo la filiale di St. Augustine. Nell'unico ristorante rimasto lavora lo chef Andy Murray, uno dei suoi fratelli.\nMurray sposa Mickey Kelley il 24 gennaio 1981, dalla quale ha due figli: Homer (nato nel 1982) e Luke (nato nel 1985). La sua relazione con la costumista Jennifer Butler porta alla fine del matrimonio con la Kelley, concluso nel 1996 con il divorzio.\nIl 4 luglio 1997 sposa Jennifer Butler, da cui ha quattro figli: Jackson (nato nel 1993), Cal (nato nel 1995), Cooper (nato nel 1997) e Lincoln (nato nel 2001). Nel 2008, dopo undici anni di matrimonio, la moglie chiede il divorzio accusando Murray di violenza domestica, infedelt\u00e0, dipendenza dal sesso, marijuana e alcol; secondo l'accordo del divorzio, i figli rimarranno con la madre.\nMurray al \"Late Show\".\nIl primo febbraio 1982 Murray \u00e8 il primo ospite della prima puntata dello storico programma televisivo della NBC \"Late Night with David Letterman\". Nel mese di luglio del 2010, durante una sua partecipazione al \"David Letterman Show\", Murray si tuffa vestito in una piscina ricavata dal cassonetto della spazzatura fuori dagli studi. Successivamente entra in studio ancora fradicio e si siede sulla leggendaria poltrona del Late Show per essere intervistato da Letterman. Nel dicembre del 2012, viene inscenato un siparietto che lo vede letteralmente sequestrato per poi arrivare al David Letterman Show. Nel 2013, per celebrare i 20 anni dello show nella sua versione CBS, si presenta vestito come Liberace, facendo la parodia dell'interpretazione di Michael Douglas che lo stesso anno interpreta il personaggio nel film \"Dietro i candelabri\".. Murray \u00e8 invitato da Letterman anche nelle ultime due puntate del suo show andate in onda nell'aprile del 2015; nella penultima puntata l'attore si presenta in studio uscendo fuori da un'enorme torta di panna imbrattando anche il conduttore.\nCantante.\nBill Murray era il cantante del gruppo Dutch Masters durante l'adolescenza, mentre partecipava anche alle attivit\u00e0 teatrali del liceo. Pi\u00f9 tardi, ha cantato la canzone \"The Best Thing\" nel film \"Polyester\" (1981) di John Waters.\nLa sua fama ha fatto s\u00ec che il gruppo britannico Gorillaz abbia dato il nome \"Bill Murray\" ad una canzone della raccolta \"D-Sides\".\nDoppiatori italiani.\nNelle versioni in italiano dei suoi film, Bill Murray \u00e8 stato doppiato da:\nDa doppiatore \u00e8 sostituito da:"}
{"id": "83363", "revid": "13825", "url": "https://it.wikipedia.org/wiki?curid=83363", "title": "L\u00e0mio porporino", "text": ""}
{"id": "83365", "revid": "21880", "url": "https://it.wikipedia.org/wiki?curid=83365", "title": "Falsa ortica porporina", "text": ""}
{"id": "83367", "revid": "2225", "url": "https://it.wikipedia.org/wiki?curid=83367", "title": "William Murray", "text": ""}
{"id": "83371", "revid": "729019", "url": "https://it.wikipedia.org/wiki?curid=83371", "title": "Rory Underwood", "text": "Biografia.\nDi origine anglo-cinese, Underwood ebbe uno sviluppo di carriera sportiva interamente compreso negli ultimi anni di dilettantismo; la sua professione era infatti quella di ufficiale pilota nella Royal Air Force, alla quale altern\u00f2 la militanza nel , compagine nella quale milit\u00f2 per 14 stagioni.\nInizi\u00f2 a giocare a rugby nella sua citt\u00e0, Middlesbrough, ed esord\u00ec in nazionale inglese nel 1984 in occasione del Cinque Nazioni di quell'anno, contro l'; si mise subito in luce come ala destra prolifica, tanto che mise a segno la sua prima meta nel suo secondo incontro, avversario la . Da allora, e fino al 1996, disput\u00f2 tutti gli incontri del torneo tranne che nel 1986, in cui ne salt\u00f2 uno per un infortunio che lo tenne fuori dalla Nazionale fino alla stagione successiva, e ne vinse quattro edizioni (1991, 1992 1995 e 1996), di cui le prime tre conseguendo anche il Grande Slam.\nPrese parte anche alle prime tre edizioni della Coppa del Mondo di rugby, nel 1987, nel 1991 e nel 1995, raggiungendo la finale nel 1991 (sconfitta contro l') e il quarto posto in quella successiva del 1995.\nNel 1992 cambi\u00f2 ruolo passando ad ala sinistra, per lasciare il posto a suo fratello Tony: i due divennero la prima coppia di fratelli in campo insieme per l' dal 1937.\nNel 1992 ricevette anche l'onorificenza di membro dell'Ordine dell'Impero Britannico per i suoi servizi al rugby.\nCongedatosi dall'aviazione, oggi Rory Underwood lavora come consulente aziendale e counsellor."}
{"id": "83373", "revid": "1718925", "url": "https://it.wikipedia.org/wiki?curid=83373", "title": "Polvere", "text": "Polvere \u00e8 un nome generico attribuito alla materia suddivisa in particelle di diametro compreso indicativamente fra 1 e 100 micrometri (o micron).\nDescrizione.\nEssendo dei solidi granulari, presentano un comportamento fisico complesso: a grande scala si pu\u00f2 talvolta considerare un comportamento intermedio tra quello dei solidi non granulari e quello dei fluidi non newtoniani. La polvere dispersa in un ambiente gassoso \u00e8 detta particolato. \nSulla Terra, la polvere si trova nell'atmosfera e proviene da diverse sorgenti, come il suolo (la polvere pu\u00f2 essere sollevata dal vento), eruzioni vulcaniche, e l'inquinamento. Le polveri sospese in aria (pulviscolo atmosferico) hanno effetti rilevanti sul clima e sulla salute umana. La polvere \u00e8 anche presente nello spazio esterno (polvere interstellare), causando la luce zodiacale. Le nubi di gas e polvere sono considerati inoltre i precursori dei sistemi planetari.\nLa polvere di casa.\nLa polvere che si accumula negli ambienti domestici \u00e8 composta da polveri atmosferiche insieme a polvere generalmente provocata dagli abitanti a causa di frammenti di capelli, pelle, unghie e fibre dei vestiti. Viene generalmente rimossa con l'aspirapolvere, con degli stracci, o con la scopa.\nGli acari della polvere si alimentano con i componenti organici presenti nella polvere casalinga; le loro feci vanno ad alimentarla e possono provocare reazioni allergiche.\nRischi e pericoli.\nAttivit\u00e0 nell'industria.\nUn'esplosione di polveri nelle attivit\u00e0 industriali \u00e8 un evento dannoso causato da una violenta reazione chimica di combustione di una polvere combustibile, che avviene in presenza di particolari condizioni.\nSalute umana.\nIl particolato, nella chimica ambientale, indica l'insieme delle sostanze sospese in aria sotto forma di aerosol atmosferico che hanno dimensioni che variano da pochi nm a 100 \u00b5m. \nViene ritenuto potenzialmente pericoloso per la salute poich\u00e9 tali particelle possono non essere filtrate dall'apparato respiratorio umano, penetrando nei polmoni e scatenando varie patologie."}
{"id": "83374", "revid": "466539", "url": "https://it.wikipedia.org/wiki?curid=83374", "title": "Francesco Moser", "text": "Professionista dal 1973 al 1988, \u00e8 stato soprannominato \"Lo Sceriffo\" per la capacit\u00e0 di gestire il gruppo durante la corsa; in carriera ha vinto un Giro d'Italia e diverse classiche, tra cui tre Parigi-Roubaix, due Giri di Lombardia, una Freccia Vallone, una Gand-Wevelgem e una Milano-Sanremo, oltre ad un campionato del mondo su strada ed uno su pista nell'inseguimento individuale.\nCon 273 vittorie su strada da professionista risulta a tutt'oggi il ciclista italiano con il maggior numero di successi, precedendo Giuseppe Saronni (193) e Mario Cipollini (189); \u00e8 inoltre terzo assoluto a livello mondiale alle spalle di Eddy Merckx (426) e Rik Van Looy (379) e davanti a Rik Van Steenbergen (270) e Roger De Vlaeminck (255).\nFamosa fu la sua rivalit\u00e0 con Giuseppe Saronni, simile a quella di quasi trent'anni prima tra Bartali e Coppi.\nCarriera.\nGli esordi e i primi anni da professionista.\nNato da Cecilia Simoni e Ignazio Moser in frazione Pal\u00f9 del comune trentino di Giovo, e cresciuto in una famiglia di ciclisti \u2013 tre dei suoi dodici fratelli, Enzo, Aldo e Diego, gareggiarono nel professionismo \u2013 inizi\u00f2 l'attivit\u00e0 ciclistica solo a 18 anni e da dilettante corse nella squadra toscana della Bottegone. Con la selezione italiana partecip\u00f2 ai Giochi del Mediterraneo a Smirne nel 1971, vincendo la medaglia d'argento in linea, e ai Giochi olimpici di Monaco di Baviera del 1972, concludendo ottavo nella prova in linea e nono nella cronometro a squadre.\nPass\u00f2 al professionismo nel 1973 con la Filotex di Waldemaro Bartolozzi (affiancato da Aldo Moser), e subito si aggiudic\u00f2 una tappa al Giro d'Italia, a Firenze, prima vittoria da \"pro\". L'anno dopo si mise in evidenza con diversi successi nelle classiche del calendario italiano, tra cui Giro del Piemonte e Giro dell'Emilia, imponendosi anche alla Parigi-Tours. I primi risultati ai massimi livelli risalgono al 1975, quando vinse il Giro di Lombardia e si laure\u00f2 campione italiano a Pescara, vincendo il Trofeo Matteotti. Partecip\u00f2 una sola volta al Tour de France, proprio nel 1975, piazzandosi al settimo posto nella classifica generale con due vittorie di tappa: il prologo di Charleroi e la tappa di Angoul\u00eame. In quel Tour Moser si aggiudic\u00f2 la classifica riservata ai giovani e indoss\u00f2 la maglia gialla per sette giorni.\n1976-1980: il mondiale su strada e le tre Roubaix.\nNel 1976 esord\u00ec con la prima di sei vittorie in nove anni alla Sei giorni di Milano (in carriera ottenne quindici affermazioni nelle Sei giorni). Con la nuova maglia Sanson, sempre diretto da Bartolozzi, si present\u00f2 al Giro d'Italia 1976: in quella \"Corsa rosa\" vinse tre tappe, vest\u00ec la maglia rosa per un giorno, dopo la cronometro di Ostuni, fece sua la prima di tre maglie ciclamino consecutive e concluse quarto nella graduatoria generale. Ai seguenti campionati del mondo su strada di quell'anno, ancora a Ostuni, giunse secondo dietro al belga Freddy Maertens, riuscendo comunque a vincere la maglia iridata nella gara di inseguimento su pista disputata nel velodromo di Monteroni di Lecce.\nNel 1977, dopo aver vinto la Freccia Vallone, vest\u00ec la maglia rosa al Giro d'Italia per tredici giorni, ma dovette accontentarsi della seconda piazza finale alle spalle di Michel Pollentier, capace di superarlo nella tappa di Cortina d'Ampezzo. In settembre a San Crist\u00f3bal, in Venezuela, divent\u00f2 campione del mondo su strada battendo in uno sprint a due il tedesco occidentale Dietrich Thurau. Con la maglia iridata sulle spalle nel 1978 ottenne la prima delle sue tre vittorie consecutive alla Parigi-Roubaix, lasciando alle spalle gli specialisti Roger De Vlaeminck, Jan Raas e Freddy Maertens. Dopo aver vinto quattro frazioni al Giro d'Italia e la terza ciclamino, ed essere salito sul terzo gradino del podio del Giro, nel finale di stagione concluse nuovamente secondo ai campionati del mondo, bruciato di mezza ruota all'arrivo da Gerrie Knetemann, riuscendo comunque a imporsi alla Volta Ciclista a Catalunya e per la seconda volta al Giro di Lombardia.\nNel 1979, dopo essersi aggiudicato la Gand-Wevelgem (primo italiano) e la seconda Parigi-Roubaix, al Giro d'Italia vinse tre tappe, tra cui il prologo di Firenze, e vest\u00ec di rosa per otto giorni, salvo dover cedere il primato al rivale Giuseppe Saronni nella crono di San Marino e chiudere al secondo posto finale, proprio dietro Saronni. Dopo il Giro si laure\u00f2 campione italiano su strada per la seconda volta, mentre ai mondiali su pista di Amsterdam venne battuto nella finale dell'inseguimento dal padrone di casa Bert Oosterbosch. Nella primavera del 1980 vinse la Tirreno-Adriatico, chiuse secondo al Giro delle Fiandre (suo miglior piazzamento nella gara dei Muri) e si impose nella sua terza Parigi-Roubaix, ancora in solitaria. Ripresentatosi al Giro d'Italia con ambizioni di vittoria, vinse il prologo e vest\u00ec la maglia rosa per cinque giorni, ma dovette presto arrendersi ai vari Bernard Hinault (poi vincitore), Wladimiro Panizza e Giovanni Battaglin, scivolando fino al nono posto in classifica e decidendo cos\u00ec di ritirarsi al termine della tappa di Cles.\n1984: Miglior prestazione sull'ora e il Giro d'Italia.\nFavorito dalle caratteristiche di passista, nel 1984 a Citt\u00e0 del Messico riusc\u00ec a battere il record dell'ora (massima distanza percorsa in un'ora) che apparteneva da dodici anni a Eddy Merckx. Il 19 gennaio 1984 aveva infatti stabilito il record di 50,808\u00a0km, portandolo quattro giorni dopo a 51,151\u00a0km. Il nuovo record era stato per\u00f2 ottenuto con l'utilizzo di un nuovo tipo di bicicletta a ruote piene, dette ruote lenticolari, per cui nel 2000 i suoi record vennero cancellati dall'Unione ciclistica internazionale che ritenne non comparabili i record ottenuti con ruote lenticolari rispetto a quelli con le ruote normali perch\u00e9 avvantaggiavano troppo i corridori rispetto a quelli che avevano corso con le biciclette tradizionali. Venne quindi introdotta, per le biciclette speciali, il termine di \"Miglior prestazione sull'ora\" distinto da \"Record sull'ora\" un termine riservato alle biciclette regolamentari. Nello stesso anno si aggiudic\u00f2 la Milano-Sanremo con un attacco nella discesa del Poggio; qualche mese pi\u00f9 tardi, sempre grazie anche alla bicicletta con ruote lenticolari che a detta dello stesso Moser, a cronometro, si rivel\u00f2 una scelta azzeccata perch\u00e9 port\u00f2 via tre secondi al chilometro sul primo in classifica, il francese Laurent Fignon, riusc\u00ec a vincere con notevole distacco l'ultima tappa a cronometro del Giro d'Italia. Il notevole distacco gli permise di colmare lo svantaggio in classifica nei confronti del francese e di vincere la classifica generale della \"Corsa Rosa\".\n1985-1988: Gli ultimi anni di carriera.\nSi presenta al Giro d'Italia 1985, come campione in carica, con l'obiettivo di riconfermarsi come tale. Parte subito fortissimo conquistando il cronoprologo a Verona e vestendo la \"maglia rosa\"; tuttavia solo dopo due giorni, perder\u00e0 il primato, in favore del suo rivale Saronni, il quale anch'egli la perder\u00e0 in favore di Roberto Visentini, prima del passaggio definitivo al futuro campione di quell'edizione, Bernard Hinault. Moser riuscir\u00e0 a conquistare altre due tappe e concludere secondo in classifica generale. Nella medesima stagione vinse anche il Giro dell'Appennino.\nNel 1986 si impose nelle due cronometro della Tirreno-Adriatico e prese parte per l'ultima volta in carriera, al Giro d'Italia: conquist\u00f2 il terzo posto in classifica generale, salendo sul podio per soli 12\", a discapito dello statunitense Greg LeMond, e vinse la cronometro di Cremona.\nIl 1987 fu l'anno della sua ultima vittoria su strada, il prologo del Giro del Trentino. Su pista, vinse il titolo dell'inseguimento individuale. Nel 1988 colse anche l'ultima vittoria su pista, imponendosi nella Sei Giorni di Bassano del Grappa, con Danny Clark.\nDopo il ritiro.\nNel 1994, sei anni dopo l'uscita dall'attivit\u00e0 professionistica, Moser effettu\u00f2 diversi tentativi di riappropriarsi del record dell'ora che nel frattempo era stato battuto da altri atleti. Penalizzato in parte dal vento di Citt\u00e0 del Messico, non riusc\u00ec nell'intento; ottenne tuttavia la seconda miglior prestazione di sempre, risultato sorprendente per un ciclista di 42 anni.\nTerminata la carriera ciclistica nel 1988 si \u00e8 dedicato nuovamente all'attivit\u00e0 agricola e vitivinicola, alla quale gi\u00e0 il padre Ignazio in Val di Cembra era dedito. Nella tenuta di Maso Villa Warth, sulle colline poco a nord di Trento, coltiva insieme ai figli Francesca, Carlo e Ignazio, diverse variet\u00e0 di uve.\nDopo il ritiro \u00e8 stato anche costruttore delle biciclette che portano il suo nome.\nGrande appassionato di caccia, soprattutto la caccia alpina, nel 2017 \u00e8 protagonista della serie TV \"A caccia con Moser\" in onda sul canale 235 di Sky \"Caccia TV\"."}
{"id": "83376", "revid": "1516566", "url": "https://it.wikipedia.org/wiki?curid=83376", "title": "Sonogno", "text": "Sonogno () \u00e8 una frazione del comune svizzero di Verzasca, ex comune di 87 abitanti del Cantone Ticino, nel distretto di Locarno.\nGeografia fisica.\nSonogno \u00e8 l'ultimo insediamento della valle Verzasca, con un territorio molto vasto.\nStoria.\n, il comune \u00e8 stato istituito nel 1843 con la divisione del comune soppresso di Frasco-Sonogno nei nuovi comuni di Frasco e Sonogno.\nLa popolazione \u00e8 stata soggetta a una forte emigrazione, .\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "83383", "revid": "1282301", "url": "https://it.wikipedia.org/wiki?curid=83383", "title": "Hatikvah", "text": "HaTikvah (, \"La Speranza\") \u00e8 l'inno nazionale israeliano.\nIl testo fu scritto da Naftali Herz Imber (1856-1909), un ebreo galiziano laico e proto-sionista (\"Hovevei Zion\" o \"Hibbat Zion\") che emigr\u00f2 in terra d'Israele nel 1882.\nIl testo, scritto come poesia nel 1877 e intitolato \"Tikvatenu\" (\"nostra speranza\"), mentre Imber era ospite presso la citt\u00e0 di Ia\u0219i, Romania, fu pubblicato nel 1886 nella raccolta \"Barkai\" (\"Stella del mattino\"). La poesia \u00e8 composta di nove strofe intervallate da un ritornello: nell'inno si cantano la prima strofa e il ritornello.\nHaTikva esprime la speranza del popolo ebraico di tornare un giorno nella terra dei propri avi come profetizzato nella Bibbia. Il popolo ebraico fu esiliato da Israele nel 70 d.C. dall'esercito romano guidato da Tito, che distrusse la citt\u00e0 ed il Tempio di Gerusalemme. Durante i due millenni di esilio, il popolo ebraico pregava in modo speciale ogni giorno per il ritorno in Israele, rivolgendosi ad est nella direzione di Gerusalemme. Il monte Sion rappresenta Israele e Gerusalemme.\nLa melodia fu adattata nel 1888 da Samuel Cohen (1870-1940), un immigrato rumeno, sulla base del tema musicale di lingua romena (\"Oi Scha\" o \"Carul cu Boi\") da cui Cohen proveniva. Un altro probabile riferimento consapevole di Cohen fu il notissimo tema (1874) della \"Vltava\" di Bed\u0159ich Smetana (1824-1884), che a sua volta probabilmente la trasse da una versione svedese (\"Ack, V\u00e4rmeland\") della canzone italiana. Sono state notate tracce della Mantovana anche nella melodia sefardita della preghiera dell'hallel e in una canzone popolare yiddish. Si tratta di una melodia in scala minore, fatto insolito per un inno nazionale, e in contrasto con il titolo.\nTikvatenu (completo) fu cantato nel 1901 dai delegati del 5\u00ba Congresso Sionista mondiale, ma gi\u00e0 dal successivo si afferm\u00f2 l'uso attuale. Inizialmente osteggiato dal sionismo religioso per la laicit\u00e0 del testo, fu adottato come inno ufficiale del movimento sionista solo nel 18\u00ba Congresso Sionista (1933).\nDopo la costituzione dello Stato d'Israele nel 1948, HaTikva divenne l'inno nazionale \"de facto\". Venne proclamato ufficialmente inno nazionale dello Stato d'Israele solo nel novembre 2004, quando la Knesset (Parlamento israeliano) approv\u00f2 una modifica alle Legge Fondamentale \"Bandiera e Stemma dello Stato\", ora chiamata \"Bandiera, Stemma dello Stato ed Inno Nazionale\"."}
{"id": "83387", "revid": "2225", "url": "https://it.wikipedia.org/wiki?curid=83387", "title": "Lost in translation - L'amore tradotto", "text": ""}
{"id": "83388", "revid": "287204", "url": "https://it.wikipedia.org/wiki?curid=83388", "title": "Pianezzo", "text": "Pianezzo () \u00e8 una frazione di 605 abitanti del comune svizzero di Bellinzona, nel Cantone Ticino (distretto di Bellinzona).\nGeografia fisica.\n\u00c8 situato nella Valle Morobbia .\nStoria.\nVari reperti dell'et\u00e0 del ferro (alcune decine di tombe ), ricondcibili alla cultura di Golasecca, mostrano che la zona era gi\u00e0 popolata prima dell'epoca romana. Presso le localit\u00e0 Caslasc e Tremoza sono state rinvenute rovine di costruzioni che potrebbero risalire all'epoca romana e preromana.\n\u00c8 stato un comune autonomo, che si estendeva per 8,03\u00a0km\u00b2, dal 1831, quando fu istituito con la divisione del comune soppresso di Vallemorobbia nei nuovi comuni di Pianezzo, Sant'Antonio e Vallemorobbia in Piano, fino al 1\u00ba aprile 2017; il 2 aprile 2017 \u00e8 stato accorpato al comune di Bellinzona assieme agli altri comuni soppressi di Camorino, Claro, Giubiasco, Gnosca, Gorduno, Gudo, Moleno, Monte Carasso, Preonzo, Sant'Antonio e Sementina.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione. ."}
{"id": "83394", "revid": "77358", "url": "https://it.wikipedia.org/wiki?curid=83394", "title": "New York Metrostars", "text": ""}
{"id": "83395", "revid": "30300", "url": "https://it.wikipedia.org/wiki?curid=83395", "title": "New York MetroStars", "text": ""}
{"id": "83396", "revid": "77358", "url": "https://it.wikipedia.org/wiki?curid=83396", "title": "New Jersey MetroStars", "text": ""}
{"id": "83398", "revid": "590", "url": "https://it.wikipedia.org/wiki?curid=83398", "title": "Teorema di Jacopini-Bohm", "text": ""}
{"id": "83399", "revid": "77358", "url": "https://it.wikipedia.org/wiki?curid=83399", "title": "New Jersey Metrostars", "text": ""}
{"id": "83401", "revid": "287204", "url": "https://it.wikipedia.org/wiki?curid=83401", "title": "Tiroidectomia", "text": ""}
{"id": "83405", "revid": "466539", "url": "https://it.wikipedia.org/wiki?curid=83405", "title": "Sospensione dell'incredulit\u00e0", "text": "La sospensione dell'incredulit\u00e0, o \"sospensione del dubbio\" (\"suspension of disbelief\" in inglese), \u00e8 un particolare carattere semiotico che consiste nella volont\u00e0, da parte del lettore o dello spettatore, di sospendere le proprie facolt\u00e0 critiche allo scopo di ignorare le incongruenze secondarie e godere di un'opera di fantasia.\nDefinizione.\nL'espressione venne coniata da Samuel Taylor Coleridge in un suo scritto del 1817: \nNon \u00e8 raro citare l'intera frase \"volontaria sospensione dell'incredulit\u00e0\", ma spesso il ridondante \"volontaria\" \u00e8 omesso. Il concetto era sicuramente conosciuto gi\u00e0 da Shakespeare, che due secoli prima vi fa riferimento nel prologo dell'\"Enrico V\": \nIl pubblico accetta le limitazioni nella storia presentata, sacrificando realismo e occasionalmente logica e credibilit\u00e0 per il bene del divertimento. J. R. R. Tolkien sfida questo concetto nel suo saggio \"On Fairy-Stories\", scegliendo invece il paradigma della subcreazione.\nLa sospensione dell'incredulit\u00e0 \u00e8 una componente essenziale del teatro, dell'opera lirica e del musical, dove lo spettatore non ha alcun problema ad accettare comportamenti innaturali che spesso sono necessari alla fruizione dell'opera stessa (come ad esempio il fatto che i personaggi, entrando in scena, si dispongano in una fila orizzontale per essere visibili dal pubblico). \u00c8 anche un ingrediente fondamentale per le opere di fantasia e di fantascienza, in cui il fruitore \u2013 in nome del \"senso del meraviglioso\" (in inglese \"sense of wonder\") \u2013 accetta l'esistenza di esseri, poteri soprannaturali o tecnologie inesistenti nel mondo reale e che spesso sono contrari a princ\u00ecpi scientifici gi\u00e0 noti (il superamento della velocit\u00e0 della luce, la gravit\u00e0 artificiale, le esplosioni udibili nello spazio) o alla semplice logica (come il fatto che diverse razze extraterrestri abbiano un aspetto antropomorfo e parlino tutte la stessa lingua).\nL'importante \u00e8 che tali \"violazioni\" avvengano all'interno di determinati canoni e che non risultino incoerenti tra di loro. Ad esempio, se in un film di fantascienza ambientato sulla Terra \u00e8 accettabile la presenza di extraterrestri in grado di volare o comunicare telepaticamente, difficilmente il pubblico pu\u00f2 trovare coerente il fatto che anche i terrestri possano presentare poteri simili (in quanto il canone di questi film prevede solitamente che la natura degli esseri umani sia identica a quella reale).\nLa sospensione del dubbio non implica la soppressione totale della logica e della coerenza, ma un loro adattamento in base al tipo di opera a cui va applicata. In alcune situazioni la spettacolarit\u00e0 di alcune scene \u00e8 spesso subordinata alla loro scarsa credibilit\u00e0. \u00c8 il caso, ad esempio, delle scene d'azione in cui l'eroe protagonista riesce a sconfiggere un'intera squadra di avversari che, pur essendo adeguatamente armata e addestrata, soccombe senza mai riuscire a colpirlo. Vi possono essere situazioni in cui la sospensione dell'incredulit\u00e0 si rende necessaria per poter accettare soluzioni cinematografiche che nascono a loro volta da esigenze tecniche.\nUn esempio frequente \u00e8 quello per cui i finestrini anteriori delle auto vengono tenuti costantemente abbassati per evitare che il vetro rifletta la luce o addirittura la troupe che sta filmando la scena, anche se questo implica che l'auto rimanga aperta anche durante i parcheggi o in pieno inverno. Tuttavia l'abuso costante della sospensione pu\u00f2 portare alla creazione di clich\u00e9 che, sebbene siano spesso funzionali all'opera, spesso ne diventano un indice di bassa qualit\u00e0, essendo oggetto di ironia e parodia.\nUn concetto collegato \u00e8 l'autocoscienza del personaggio. Un esempio di ci\u00f2 si ha quando il personaggio si rivolge al pubblico (infrangendo la quarta parete) o quando con uno sguardo, una frase o un gesto fa intendere di essere conscio di essere un personaggio di un'opera di finzione. Questa azione ovviamente sfida la sospensione dell'incredulit\u00e0 da parte del pubblico."}
{"id": "83408", "revid": "5158", "url": "https://it.wikipedia.org/wiki?curid=83408", "title": "Notepad", "text": ""}
{"id": "83410", "revid": "767487", "url": "https://it.wikipedia.org/wiki?curid=83410", "title": "Ormoni tiroidei", "text": " \n Gli ormoni tiroidei sono due ormoni prodotti dai tireociti della tiroide: la tetra-iodotironina o tiroxina (T4), e la tri-iodotironina (T3). \nQuesti ormoni sono a base di tirosina, e contengono rispettivamente 4 e 3 atomi di iodio. La loro funzione \u00e8 quella di regolare il metabolismo.\nDescrizione.\nLa tiroide produce T4 in concentrazioni significativamente maggiori rispetto alla forma T3, che possiede anche un'emivita minore. La forma T3 \u00e8 molto pi\u00f9 attiva e pu\u00f2 essere ottenuta, a seconda delle necessit\u00e0 dell'organismo, dall'ormone T4 grazie all'enzima deiodasi presente nei tessuti. Tutte e tre le isoforme dell'enzima deiodasi contengono selenio, che viene assunto tramite la dieta ed \u00e8 essenziale per la produzione di T3.\nLa quantit\u00e0 di ormoni tiroidei presenti nel plasma si misura con metodo radioimmunologico o tramite chemiluminescenza: si ha ipertiroidismo se tale quantit\u00e0 \u00e8 superiore alla norma, ipotiroidismo se \u00e8 inferiore. La tiroxina \u00e8 sintetizzabile, e la preparazione farmaceutica \u00e8 impiegata nella terapia dell'ipotiroidismo e del gozzo semplice. Il gozzo \u00e8 l'ingrandimento della ghiandola tiroidea, che \u00e8 causata dalla mancata conversione dello iodio nella forma ionizzata, questo fa s\u00ec che la tiroxina non venga legata nonostante le stimolazioni del s.n.c. La secrezione degli ormoni tiroidei \u00e8 controllata dall'ipotalamo, il quale rilascer\u00e0 un neurotrasmettitore tripeptidico, il TRH, il quale stimoler\u00e0 le cellule tireotrope dell'ipofisi anteriore (o adenoipofisi) a rilasciare ormone tireostimolante TSH. Gli ormoni tiroidei circolano legati a proteine di trasporto in misura &gt;99%.\nProduzione.\nCentrale.\nGli ormoni tiroidei (T4 e T3) sono prodotti dalle cellule follicolari della ghiandola tiroidea e sono regolati dal TSH prodotto dai tireotropi della ghiandola pituitaria anteriore. Gli effetti di T4 in vivo sono mediati tramite T3 (T4 viene convertito in T3 nei tessuti bersaglio). T3 \u00e8 da 3 a 5 volte pi\u00f9 attivo di T4.\nLa tiroxina (3,5,3 ', 5'-tetraiodotironina) \u00e8 prodotta dalle cellule follicolari della tiroide. \u00c8 prodotto come il precursore della tireoglobulina (non \u00e8 la stessa della globulina legante la tiroxina (TBG)), che viene scisso dagli enzimi per produrre T4 attivo.\nI passaggi in questo processo sono i seguenti:\nLa tireoglobulina (Tg) \u00e8 una 6,6 kDa, proteina dimerica prodotta dalle cellule follicolari della tiroide e utilizzata interamente nella ghiandola tiroidea. La tiroxina viene prodotta collegando gli atomi di iodio alle strutture ad anello dei residui di tirosina di questa proteina; la tiroxina (T4) contiene quattro atomi di iodio, mentre la triiodotironina (T3), altrimenti identica a T4, ha un atomo di iodio in meno per molecola. La proteina della tireoglobulina rappresenta circa la met\u00e0 del contenuto proteico della ghiandola tiroidea. . Ciascuna molecola di tireoglobulina contiene circa 100-120 residui di tirosina, un piccolo numero dei quali (&lt;20) sono soggetti a iodurazione catalizzata dalla tireoperossidasi. Lo stesso enzima catalizza quindi \"l'accoppiamento\" di una tirosina modificata con un'altra, attraverso una reazione mediata dai radicali liberi, e quando queste molecole iodurate vengono rilasciate dall'idrolisi della proteina, T3 e T4 sono il risultato. Pertanto, ciascuna molecola di proteina tireoglobulina alla fine produce quantit\u00e0 molto piccole di ormone tiroideo (osservate sperimentalmente nell'ordine di 5-6 molecole di T4 o T3 per molecola originale di tireoglobulina).\nPi\u00f9 specificamente, la forma anionica di iodio, ioduro, I-, viene attivamente assorbita dal flusso sanguigno mediante un processo chiamato intrappolamento dello ioduro. In questo processo, il sodio viene cotrasportato con ioduro dal lato basolaterale della membrana nella cellula, e poi concentrato nei follicoli tiroidei a circa trenta volte la sua concentrazione nel sangue. Quindi, nella prima reazione catalizzata dall'enzima tireoperossidasi, i residui di tirosina nella proteina tireoglobulina sono iodati sui loro anelli fenolici, in una o entrambe le posizioni orto al gruppo idrossilico fenolico, producendo monoiodotirosina (MIT) e diiodotirosina (DIT), rispettivamente. Questo introduce 1-2 atomi dell'elemento di iodio, legato in modo covalente, per residuo di tirosina. L'ulteriore accoppiamento di due residui di tirosina completamente iodati, anch'essi catalizzati dalla tireoperossidasi, fornisce il precursore peptidico (ancora legato al peptide) della tiroxina e l'accoppiamento di una molecola del MIT e una molecola di DIT rende il precursore paragonabile della triiodotironina:\nL'idrolisi (scissione dei singoli amminoacidi) della proteina modificata dalle proteasi libera quindi T3 e T4, cos\u00ec come i derivati di tirosina non accoppiati MIT e DIT. Gli ormoni T4 e T3 sono gli agenti biologicamente attivi fondamentali per la regolazione metabolica.\nPeriferici.\nSi ritiene che la tiroxina sia un pro-ormone e un precursore per l'ormone tiroideo T3 (la forma pi\u00f9 attiva e principale) T4 viene convertito come richiesto nei tessuti dalla iodotironina deiodinasi. Il deficit della deiodinasi pu\u00f2 creare un quadro di ipotiroidismo a causa della carenza di iodio. T3 \u00e8 pi\u00f9 attivo di T4, sebbene sia presente in meno quantit\u00e0 di T4.\nFunzioni.\nGli ormoni tiroidei agiscono su quasi tutte le cellule dell'organismo. In condizioni fisiologiche gli ormoni tiroidei stimolano i processi anabolici, vale a dire di crescita, sviluppo e movimento dell'organismo. In particolare la loro funzione \u00e8 quella di aumentare il metabolismo basale, influenzare la sintesi proteica, aiutare a regolare la crescita delle ossa lunghe (in sinergia con l'ormone della crescita), la maturazione neuronale, e aumentare la sensibilit\u00e0 del corpo alle catecolamine (come l'adrenalina). \nGli ormoni tiroidei sono essenziali per il corretto sviluppo e la corretta differenziazione di tutte le cellule del corpo umano. Essi agiscono aumentando: la funzione renale, la gittata cardiaca e la ventilazione respiratoria, la mobilizzazione di lipidi, carboidrati e proteine ed infine sulla termoregolazione. In generale gli ormoni tiroidei favoriscono la generazione di calore corporeo negli esseri umani. Tuttavia, alcuni di essi possono inibire l'attivit\u00e0 neuronale, producendo un calo della temperatura corporea, fatto che gioca un ruolo importante nei cicli di ibernazione dei mammiferi e nella muta degli uccelli. \nGli ormoni tiroidei hanno anche la funzione di regolare il metabolismo delle proteine, dei grassi, dei carboidrati e delle vitamine. Inoltre, aumentano il processo di ossidazione delle cellule controllando gli enzimi che presiedono al metabolismo energetico (interferiscono con la fosforilazione ossidativa impedendo ad AMP ed ADP di essere convertiti in ATP; l'energia sottratta a tale reazione viene emessa sotto forma di calore, da cui i sintomi di eccessivo calore o freddo tipici rispettivamente di iper e ipo tiroidismo). \nInfine gli ormoni tiroidei hanno la funzione di promuovere lo sviluppo dell'encefalo nel feto, infatti, in presenza di una scarsa produzione ormonale, i neonati possono andare incontro a un forte ritardo mentale (cretinismo infantile). \nLa sintesi degli ormoni tiroidei viene a sua volta influenzata da numerosi stimoli fisiologici e patologici. In dosi elevate, come nel caso di malattie della tiroide, inducono un aumento dei processi catabolici, cio\u00e8 di distruzione, consumo ed eccessiva attivit\u00e0 metabolica, con perdita energetica da parte dell'organismo. \nMeccanismo d'azione.\nGli ormoni tiroidei funzionano attraverso dei recettori nucleari, detti recettori degli ormoni tiroidei. Questi recettori insieme ai corepressori legano sequenza di DNA specifiche denominate elementi di risposta dell'ormone tiroideo. Il complesso recettore-corepressore-DNA pu\u00f2 bloccare la trascrizione genica. Quando la triiodotironina (T3) si lega al recettore, induce un cambiamento conformazionale, che causa il distacco del corepressore dal complesso. Questo porta al reclutamento dell'RNA polimerasi, che procede alla trascrizione del gene. Sebbene questo modello funzionale abbia un notevole sostegno sperimentale, rimangono molti quesiti irrisolti.\nCollegamenti esterni.\n "}
{"id": "83424", "revid": "1610933", "url": "https://it.wikipedia.org/wiki?curid=83424", "title": "Cervidi", "text": ""}
{"id": "83432", "revid": "287204", "url": "https://it.wikipedia.org/wiki?curid=83432", "title": "Distretto di Moesa", "text": "Il distretto di Moesa \u00e8 stato un distretto del Canton Grigioni, in Svizzera, fino alla sua soppressione avvenuta il 31 dicembre 2015. Dal 1\u00ba gennaio 2016 nel cantone le funzioni dei distretti e quelle dei circoli, entrambi soppressi, sono stati assunti dalle nuove regioni; il territorio dell'ex distretto di Moesa coincide con quello della nuova regione Moesa.\nIl distretto confinava con il distretto di Hinterrhein a nord, con l'Italia (Lombardia): Provincia di Sondrio a est e Provincia di Como a sud-est e con il Cantone Ticino (distretti di Bellinzona a sud-ovest, di Riviera e di Blenio a ovest). Il capoluogo era Roveredo. Il distretto di Moesa era il settimo per superficie e il nono per popolazione del Canton Grigioni.\nSuddivisione amministrativa.\nIl distretto di Moesa era diviso in 3 circoli elettorali per l'elezione del Gran Consiglio del Canton Grigioni. I comuni che compongono tale distretto erano invece 12, suddivisi nei circoli presentati poco sotto:"}
{"id": "83433", "revid": "827882", "url": "https://it.wikipedia.org/wiki?curid=83433", "title": "Spiderman", "text": ""}
{"id": "83434", "revid": "125258904", "url": "https://it.wikipedia.org/wiki?curid=83434", "title": "Stilicone", "text": "\"De facto\" esercit\u00f2 la reggenza della parte occidentale dell'impero romano dalla morte di Teodosio I, sotto l'impero del giovane figlio di Teodosio I, Onorio, senza riuscire a imporre la sua autorit\u00e0 anche all'Impero romano d'Oriente.\nCondusse numerose campagne militari contro i Barbari e combatt\u00e9 contro l'usurpatore Gildone in Africa. Respinse i Visigoti di Alarico e sconfisse gli Ostrogoti di Radagaiso. Tuttavia, per proteggere l'Italia lasci\u00f2 le frontiere del Reno sguarnite, tanto da non riuscire ad arrestare l'invasione delle armate vandale e alane. Infine, non riusc\u00ec a reprimere l'usurpazione di Costantino III in Gallia e in Britannia.\nDurante la sua reggenza, Stilicone condusse una politica in continuit\u00e0 con quella di Teodosio I: integrazione dei Barbari nell'esercito e nella societ\u00e0 e, nel campo religioso, promozione del cristianesimo niceno e opposizione al paganesimo e alle eresie ariane e donatiste, attirandosi cos\u00ec l'ostilit\u00e0 delle \u00e9lite romane.\nBiografia.\nOrigini e inizio della vita.\nStilicone nacque nell'odierna Germania da padre vandalo, ausiliario romano ufficiale di cavalleria sotto l'Imperatore Valente, e da madre cittadina romana.\nEra originariamente di confessione religiosa ariana, considerata eretica dal resto del Cristianesimo. \nParlava correttamente il latino, lingua ufficiale dell'Impero romano di Occidente e di Oriente, il greco, principale lingua d'uso dell'Impero Romano d'Oriente, e almeno un idioma del gruppo germanico.\nEntr\u00f2 presto nell'esercito romano dove fece carriera al tempo di Teodosio I, che regn\u00f2 sulla parte orientale dell'impero e che, dopo la battaglia del Frigido (394), cui Stilicone partecip\u00f2 in qualit\u00e0 di capo della cavalleria dopo la morte prima dei combattimenti del predecessore Recimero, fu l'ultimo imperatore a reggere un impero ancora unificato. Nel 384, Teodosio lo invi\u00f2 presso lo Sci\u00e0 persiano sasanide Sapore III in quanto tribuno della guardia imperiale in una missione diplomatica per negoziare la pace e la spartizione dell'Armenia. La missione ebbe successo e, tornato a Costantinopoli, fu promosso al rango di \"magister equitum\" e \"comes domesticorum\".\nNel 384 spos\u00f2 Serena, nipote dell'Imperatore Teodosio. Dalla loro unione nasceranno Eucherio e due figlie: Maria e Termanzia che andarono in spose, in momenti successivi, all'imperatore Onorio. Serena era una bella e giovane donna ambiziosa che godeva di grande considerazione presso lo zio: si adoperer\u00e0 sempre per supportare la carriera del marito.\nNel 388 segu\u00ec Teodosio nella guerra contro l'usurpatore Magno Massimo che tentava di prendere il controllo dell'Occidente sotto Valentiniano, cognato di Teodosio.\nDivenuto \"magister peditum praesentalis\" e \"magister utriusque militiae\" ristabil\u00ec l'esercito che poi, sotto la guida di Teodosio, il 5 settembre 394 vincer\u00e0 la battaglia del Frigido contro le truppe dell'usurpatore Flavio Eugenio e del suo generale Arbogaste, responsabili della morte di Valentiniano II. In questa battaglia Stilicone ebbe anche un ruolo di comando, avendo alle sue dipendenze il visigoto Alarico che in seguito sarebbe divenuto suo nemico, alla guida di un consistente numero di foederati goti. Stilicone si distinse particolarmente al Frigido, tanto da guadagnarsi in seguito il controllo assoluto dell'esercito e diventare, insieme con il prefetto del pretorio Flavio Rufino, il personaggio principale dell'Impero. Per questo Teodosio I poco prima di morire il 17 gennaio 395 vide in lui l'uomo a cui poter affidare la reggenza dell'Impero a nome di almeno uno dei due figli ancora giovani, l'undicenne Onorio.\nGuerra contro Alarico e contrasti con l'Oriente.\nOnorio sal\u00ec cos\u00ec sul trono d'Occidente, mentre al fratello Arcadio and\u00f2 la parte orientale. Stilicone divenne \"de facto\" il comandante in capo delle truppe dell'esercito d'Occidente. Stilicone rivendic\u00f2 in realt\u00e0 che le ultime volont\u00e0 di Teodosio fossero che Stilicone fosse il reggente di entrambi i suoi figli, l'undicenne Onorio e il diciottenne Arcadio, a cui lasci\u00f2 rispettivamente l'Occidente e l'Oriente, al fine di mantenere la coesione delle due parti dell'Impero. Tuttavia, il prefetto del pretorio d'Oriente Rufino, che di fatto era il reggente di Arcadio (associato al trono dal padre fin dal 383) mentre Teodosio era in Italia, rifiut\u00f2 di cedere a Stilicone il potere detenuto fino a quel momento, accusando il generalissimo d'Occidente di menzogna. Il conflitto tra Stilicone e Rufino per la reggenza di Arcadio ingener\u00f2 un forte deterioramento dei rapporti tra le due \"partes\" dell'Impero. I due fratelli, infatti, invece di dirigere l'Impero in maniera collegiale, si disputarono il controllo delle terre confinanti, specialmente dell'Illirico.\nNel 395 i Visigoti di Alarico della Mesia, \"foederati\" di Roma, ruppero l'alleanza con Roma e saccheggiarono la Tracia. La ragione era che Alarico era infuriato per non aver ottenuto un ruolo di comando nell'esercito romano, anche se vi furono sospetti di collusione con il prefetto del pretorio d'Oriente Rufino, che avrebbe spinto Alarico a rivoltarsi.\nStilicone mise insieme un esercito e marci\u00f2 contro di loro, ma Arcadio, spinto dal prefetto del pretorio Flavio Rufino, nemico di Stilicone, ordin\u00f2 alle truppe orientali, che formavano una parte dell'armata di Stilicone, di far ritorno a Costantinopoli per proteggere la capitale. In Oriente infatti si aveva ancora timore che in realt\u00e0 Stilicone mirasse a conquistare il dominio anche di Costantinopoli prendendo il posto di Rufino come reggente di Arcadio. Lo stesso Alarico, a capo di un popolo che non era pi\u00f9 stato sconfitto dai Romani dopo la disastrosa Adrianopoli del 378, si trov\u00f2 a giocare abilmente in mezzo alle rivalit\u00e0 esistenti tra le due parti dell'Impero. Stilicone obbed\u00ec e rimand\u00f2 indietro le truppe che di fatto non avevano fatto ritorno in Oriente dopo la battaglia del Frigido, indebolendo cos\u00ec il suo esercito. Intanto, giunte a Costantinopoli, le truppe, al comando del goto Gainas, uccisero Rufino: i sospetti che fossero state sobillate dallo stesso Stilicone furono alti.\nNel frattempo, all'inizio del 396, Stilicone torn\u00f2 a Milano, da cui part\u00ec per visitare la frontiera del Reno. Stilicone ne approfitt\u00f2 per reclutare dalle trib\u00f9 al di l\u00e0 del Reno numerosi ausiliari germanici, con cui nel 397 affront\u00f2 Alarico nel Peloponneso, che il re visigoto aveva invaso, riuscendo ad accerchiarlo su un colle; tuttavia, Alarico riusc\u00ec in qualche modo a sfuggirgli, e a devastare l'Epiro. Il modo in cui Alarico riusc\u00ec a sfuggire all'accerchiamento romano non \u00e8 chiaro: secondo Claudiano la colpa sarebbe di Arcadio che, questa volta consigliato da Eutropio, avrebbe ordinato a Stilicone di ritirarsi, e il comandante romano obbed\u00ec; secondo invece Zosimo, la colpa sarebbe stata di Stilicone stesso, reo di non essere riuscito a mantenere la disciplina nel suo esercito, che si sarebbe sparpagliato nelle campagne predando quel poco che gli stessi Goti non avevano ancora saccheggiato invece di dare il colpo decisivo ai Visigoti di Alarico. Probabilmente a causa di questa intromissione di Stilicone negli affari orientali, Eutropio fece dichiarare dal senato di Costantinopoli Stilicone \"hostis publicus\" dell'Impero d'Oriente. Nel frattempo Alarico, giunto a un accordo con Arcadio, ottenne nuove terre di insediamento in Macedonia e venne nominato \"magister militum per Illyricum\", e ci\u00f2 gli permise di riequipaggiare il suo esercito di nuove armi romane.\nIn quello stesso anno il \"comes Africae\" Gildone alleandosi con Arcadio, trasfer\u00ec la propria obbedienza all'Impero d'Oriente, rivoltandosi e interrompendo il rifornimento del grano dall'Africa a Roma. Stilicone reag\u00ec immediatamente requisendo il grano della Gallia e dell'Hispania e inviando Mascezel, fratello di Gildone stesso, contro il ribelle; la rivolta venne immediatamente sedata e l'Africa ritorn\u00f2 a rifornire Roma e l'Italia di grano, anche se Mascezel per\u00ec in circostanze sospette, forse assassinato per ordine dello stesso Stilicone che si assunse tutto il merito della vittoria.\nLo stesso anno concede in moglie all'imperatore Onorio la figlia Maria e nel 400 ottiene la carica di console.\nLe invasioni barbariche di Alarico e di Radagaiso.\nNel novembre del 401 Alarico invase l'Italia, varcando le Alpi Giulie, devast\u00f2 le province di Venezia, Liguria ed Etruria, espugnando Aquileia e diverse altre citt\u00e0 senza incontrare alcuna seria resistenza; Alarico giunse persino ad assediare Mediolanum, capitale dell'Impero romano d'Occidente, e, a un certo punto, si diffuse il timore che il re goto sarebbe riuscito ad avanzare fino a Roma. Stilicone, inizialmente, non pot\u00e9 reagire, in quanto dovette respingere un'incursione di Vandali in Rezia prima di marciare contro Alarico. Una volta vinti gli invasori della Rezia in battaglia, ne approfitt\u00f2 per rinforzare la sua armata spingendo una parte dei Barbari vinti ad arruolarsi come ausiliari nel suo esercito. Mand\u00f2 inoltre ordini alle legioni poste alla difesa della frontiera del Reno e della Britannia di raggiungerlo in Italia per affrontare i Visigoti di Alarico. Tornato in Italia, Stilicone riusc\u00ec ad attraversare l'Adda, nonostante i ponti fossero caduti in mano nemica, e a costringere Alarico a levare l'assedio della capitale. Alarico fu costretto a ripiegare verso le Alpi Marittime ma fu affrontato da Stilicone nella battaglia di Pollenzo, che ebbe luogo il 6 aprile 402 durante le celebrazioni pasquali e fu vinta dai Romani: Stilicone, in seguito alla vittoria di misura in questa battaglia, recuper\u00f2 il bottino dei Goti ma soprattutto fece prigionieri la moglie e i figli di Alarico. Alarico, tuttavia, pur avendo subito delle perdite, costituiva ancora una seria minaccia, avendo ancora la cavalleria intatta. Stilicone riusc\u00ec tuttavia a convincerlo a ritirarsi dalla Penisola e a fare ritorno nell'Illirico promettendogli in cambio la liberazione dei suoi famigliari catturati in seguito alla battaglia di Pollenzo. Durante la ritirata dei Goti, tuttavia, Alarico viol\u00f2 almeno in parte i patti, costringendo Stilicone ad affrontarlo di nuovo presso Verona nel 403, battaglia che si concluse con un'ulteriore sconfitta dei Goti. Pertanto i Goti furono costretti ad abbandonare l'Italia varcando di nuovo le Alpi Giulie e a fare ritorno in Illiria.\nLa dinamica di tali battaglie resta tuttavia sconosciuta: nessuna si rivel\u00f2 decisiva, e Alarico pot\u00e9 sempre sfuggire a un disastro definitivo. Pi\u00f9 di uno storico ritiene che in realt\u00e0 Stilicone, a corto di soldati, cercasse un accomodamento e forse addirittura un'alleanza con il potente esercito visigoto. Sembra infatti che Stilicone intendesse usare Alarico come alleato contro l'Impero romano d'Oriente per spingere Arcadio a cedere all'Impero d'Occidente l'Illirico orientale. Sozomeno, in effetti, attesta che nel 405 i Visigoti di Alarico erano insediati nella \u00abregione dei Barbari ai confini di Dalmazia e Pannonia\u00bb e che Alarico era stato nominato generale romano per volont\u00e0 di Stilicone, che lo istig\u00f2 a invadere l'Epiro. Secondo diversi studiosi moderni, la \u00abregione dei Barbari ai confini di Dalmazia e Pannonia\u00bb andrebbe identificata con quei distretti a cavallo tra Dalmazia e Pannonia, cio\u00e8 con territorio romano-occidentale; essi sostengono dunque che, gi\u00e0 in seguito alla battaglia di Verona del 403, Stilicone avesse acconsentito di concedere ai Visigoti terre di insediamento in Dalmazia e Pannonia, in cambio della loro alleanza contro l'Impero d'Oriente al fine di sottrargli i territori contesi dell'Illirico Orientale; secondo i suddetti studiosi la carica militare romana che Stilicone avrebbe concesso ad Alarico sarebbe stata quella di \"Comes Illyrici\". Altri studiosi invece non concordano, identificando la \u00abregione dei Barbari ai confini di Dalmazia e Pannonia\u00bb con province romano-orientali confinanti appunto con Dalmazia e Pannonia, ovvero \"Praevalitana\" e \"Moesia I\". Dunque Stilicone, dopo Verona, avrebbe concesso ad Alarico un mero salvacondotto, e i Visigoti avrebbero fatto ritorno in territorio romano-orientale, come sembrerebbe peraltro suggerire una lettera datata 404 in cui il mittente Onorio, rivolgendosi al destinatario e fratello Arcadio, si lamentava per non essere stato informato delle devastazioni compiute nell'Illirico Orientale da non meglio specificati Barbari, da identificare presumibilmente con i Visigoti di Alarico. I suddetti studiosi datano l'alleanza militare tra Stilicone e Alarico contro l'Impero d'Oriente al 405.\nPer celebrare la vittoria l'imperatore e il suo generale entrarono trionfalmente a Roma. Stilicone e Onorio sfilarono davanti al popolo romano sullo stesso carro ed \u00e8 in questa occasione che si tennero gli ultimi combattimenti di gladiatori a Roma, prima che Onorio decida di vietarli definitivamente.\nNel 405 Stilicone venne di nuovo onorato con la carica di console ordinario.\nAlla fine dell'anno 405, un ostrogoto di nome Radagaiso oltrepass\u00f2 le Alpi al comando di un imponente esercito costituito soprattutto da Ostrogoti (anche se alcune fonti, come Zosimo, sostengono che l'esercito di Radagaiso fosse multietnico) ed entr\u00f2 in Italia. Incominci\u00f2 a scorrazzare per la pianura padana attorno a Ravenna, divenuta la nuova capitale dell'Impero, seminando terrore e infine varc\u00f2 gli Appennini giungendo in Etruria con l'obiettivo di puntare su Roma. Stilicone decret\u00f2 una serie di misure d'urgenza per poter affrontare i barbari, permettendo persino agli schiavi (normalmente esentati dal servizio militare) di arruolarsi promettendo loro in cambio la libert\u00e0 oltre a un premio in denaro di due solidi. Nel frattempo gli invasori assediarono Florentia, ma dovettero ritirarsi con l'arrivo dell'esercito di Stilicone da Pavia rafforzato dalle truppe dei Visigoti di Saro e degli Unni di Uldino. La battaglia decisiva ebbe luogo a Fiesole nel 406, nella quale l'armata romana riusc\u00ec ad avere la meglio sul nemico. Costretti dalla fame, molti dei barbari di Radagaiso si arresero, mentre gli altri vennero sterminati. Il capo ostrogoto venne catturato e ucciso il 23 agosto 406. Stilicone approfitt\u00f2 della vittoria per rinforzare il suo esercito costringendo 12.000 dei soldati di Radagaiso a reclutarsi nell'esercito romano, mentre il resto dei barbari superstiti vennero venduti in schiavit\u00f9. Secondo Orosio, per l'eccessiva abbondanza di goti venduti come schiavi, il prezzo per ogni schiavo diminu\u00ec drammaticamente. Stilicone venne di nuovo celebrato come salvatore di Roma e un arco di trionfo venne inaugurato a Roma per commemorare la vittoria \u00abche aveva annientato per l'eternit\u00e0 la nazione getica\u00bb; inoltre i Romani, grati al generale \u00abper il suo amore eccezionale verso il popolo romano\u00bb, innalzarono sulla tribuna dei Rostri una statua raffigurante Stilicone.\nNel 405 ordin\u00f2 la distruzione dei libri sibillini, le cui profezie cominciavano a essere utilizzate per attaccare il suo governo. Nella fine del 406, invi\u00f2 Alarico in Epiro, stringendo con lui un'alleanza contro l'Impero d'Oriente: l'intenzione di Stilicone era farsi consegnare da Arcadio l'Illirico orientale.\nL'invasione barbarica in Gallia e l'usurpazione di Costantino.\nStilicone, impegnato nella difesa dell'Italia contro Alarico e Radagaiso, fu costretto a sguarnire la frontiera del Reno, come attestato dai panegirici di Claudiano: \nQuesto \u00e8 quanto scrisse Claudiano nel 402-403, ben prima dell'attraversamento del Reno del 406. Si pu\u00f2 dire quindi che le affermazioni di Claudiano riguardanti i timori delle nazioni germaniche di attraversare un fiume indifeso furono contraddette dagli avvenimenti successivi. Nella notte del 31 dicembre 406, gruppi di Vandali, Alani, Suebi e Burgundi, essendo le frontiere sguarnite dalle truppe impegnate in Italia, attraversarono il Reno gelato e sorpresero la guarnigione romana di Mogontiacum. In seguito si espansero in tutta la Gallia, saccheggiandola e devastandola. L'invasione, secondo la tradizione storica, caus\u00f2 immani massacri. L'avvenimento resta di portata storica epocale, in quanto questi popoli non sarebbero mai pi\u00f9 usciti dall'Impero e vi avrebbero fondato, insieme con gli stessi Visigoti, i primi Regni romano-barbarici.\nNel frattempo, gi\u00e0 negli ultimi mesi del 406, la Britannia, rimasta indifesa contro le incursioni di Pitti, Scoti e Sassoni, si rivolt\u00f2 al governo centrale, sotto la guida dell'usurpatore Marco. Ucciso Marco dai suoi stessi soldati dopo pochi mesi di regno, usurp\u00f2 la porpora Graziano, che tuttavia in breve tempo fece la stessa fine del suo predecessore. Le truppe britanniche elessero quindi imperatore Costantino, il quale nel 407 decise di sbarcare con la sua armata in Gallia con il pretesto di difenderla dagli invasori del Reno che la stavano devastando. Sbarcato a Boulogne, riusc\u00ec in breve tempo a impadronirsi della Gallia, Britannia e in seguito anche dell'Hispania, privando Onorio di met\u00e0 del suo impero. L'Imperatore legittimo rest\u00f2 in possesso delle sole diocesi dell'Italia, dell'Africa e della Pannonia.\nStilicone non fu energico com'era stato con Radagaiso, e la Gallia rest\u00f2 abbandonata a barbari e usurpatori. Nel frattempo Stilicone da Ravenna stava ultimando i preparativi per raggiungere Alarico in Epiro per condurre una guerra civile contro l'Impero romano d'Oriente quando due notizie lo trattennero dal partire: si era sparsa la voce infondata della presunta morte di Alarico e inoltre Onorio da Roma gli aveva inviato lettere che lo informarono dell'usurpazione di Constantino in Gallia. Stilicone, annullata dunque ufficialmente la spedizione illirica, invi\u00f2 nel 407 un'armata sotto il comando del generale romano di origini gote Saro in Gallia per porre fine all'usurpazione di Constantino. Dopo alcuni iniziali successi in cui sconfisse i generali di Costantino, Giustiniano e Nebiogaste, giungendo ad assediare Valentia Julia, dove era asserragliato Costantino stesso, le sorti cambiarono. L'usurpatore sembrava sul punto di capitolare, ma durante il settimo giorno di assedio intervennero in suo soccorso le truppe di Edobico e Geronzio, che costrinsero Saro a levare l'assedio e a ritirarsi in tutta fretta; durante la frettolosa ritirata, Saro fu costretto peraltro a cedere tutto il bottino accumulato ai Bagaudi che controllavano i passi montani per ottenere da loro il permesso di passare le Alpi e rientrare indenni in Italia.\nConflitti con Costantinopoli e problema Alarico.\nForte dei suoi successi, Stilicone intravide per la prima volta la possibilit\u00e0 di una guerra con l'Impero romano d'Oriente. Dopo che i rapporti tra le due \"partes\" erano decisamente migliorati nel periodo dal 401 al 403, a partire dal 404 le due \"partes\" cominciarono di nuovo a litigare, questa volta per la deposizione del patriarca di Costantinopoli Giovanni Crisostomo, non approvata dall'Occidente romano, oltre che per il possesso della Prefettura del pretorio dell'Illirico. Onorio invi\u00f2 alla corte del fratello Arcadio dei messi per protestare per la deposizione di Giovanni Crisostomo, ma costoro, al loro arrivo, furono addirittura imprigionati per ordine di Arcadio, cosa che Onorio non prese bene. Nel 404 e nel 405 Stilicone non riconobbe il console romano-orientale di quei anni (anche se quello del 405 fu riconosciuto tardivamente a met\u00e0 anno) e, intorno a quel periodo, ordin\u00f2 la chiusura dei porti d'Italia alle navi provenienti dall'Oriente. Nel frattempo si avvicin\u00f2 ad Alarico e strinse un'alleanza militare con lui, suggellata da uno scambio di ostaggi. Alarico venne nominato generale romano, presumibilmente \"magister militum per Illyricum\" o in alternativa \"Comes Illyrici\". In posizione di forza Stilicone esigette alla fine dell'autunno 406 l'annessione dell'Illirico orientale, che era sotto l'autorit\u00e0 nominale di Costantinopoli, alla \"pars occidentis\", tornando cos\u00ec allo stato preesistente alle disposizioni di Graziano del 379.\nMa la prospettiva di una guerra e la rottura della \"concordia fratrum\" non fu bene accolta dalle \u00e9lite romane e un'opposizione sorda ai progetti di Stilicone cominci\u00f2 a farsi sentire, incoraggiata dal partito nazionalista anti-barbarico.\nMalgrado ci\u00f2 nel 407 Alarico prese possesso a nome di Onorio dell'Epiro. Stilicone gli aveva inviato nel frattempo il prefetto del pretorio dell'Illirico Giovio, affinch\u00e9 approvvigionasse l'armata visigota. Stilicone era pronto a partire per l'Oriente, ma venne fermato dalla notizia dell'usurpazione di Costantino in Gallia e dalla falsa notizia della morte di Alarico. Onorio, sotto pressioni di Serena (che mirava alla concordia tra le due \"partes\") e dando la priorit\u00e0 alla guerra contro l'usurpatore Costantino III, decise di annullare ufficialmente la spedizione, avvertendo della decisione Alarico mediante lettere. Stilicone torn\u00f2 a Roma per consultarsi con l'Imperatore e con il senato romano sulle prossime mosse da adottare.\nNel 408 Alarico reag\u00ec occupando il Norico e premendo sulle frontiere dell'Italia; da tale posizione di forza, mediante messi spediti a Ravenna presso Stilicone, esigette il versamento di 4.000 libbre d'oro non solo quale ricompensa \"per i servizi resi\" all'Impero d'Occidente in Epiro, ma anche come rimborso spese per il viaggio dall'Epiro al Norico, e minacciando di invadere l'Italia nel caso questa richiesta non fosse stata soddisfatta. Stilicone port\u00f2 la richiesta davanti al Senato sollecitando il versamento della somma richiesta quale ricompensa per aver servito gli interessi dell'Imperatore d'Occidente. Malgrado la viva opposizione, il Senato accord\u00f2 il sussidio al fine di assicurare la pace in Italia e conservare l'alleanza con il re dei Visigoti. Solo il \"praefectus urbi\" Lampadio ebbe il coraggio di opporsi apertamente affermando che \u00ab questo non \u00e8 affatto un trattato di pace, ma un patto di schiavit\u00f9\u00bb, per poi rifugiarsi in chiesa timoroso della possibile vendetta di Stilicone. In effetti questa vittoria politica sembr\u00f2 pi\u00f9 una disfatta morale, danneggiando ulteriormente la reputazione del reggente.\nTicinum e la fine di Stilicone.\nA questo punto Onorio decise di recarsi a Ticinum per visitare l'esercito che si stava preparando per una seconda spedizione in Gallia contro Costantino. Stilicone, spalleggiato dal suo fidato avvocato e consigliere Giustiniano e forse presagendo la rivolta dell'esercito a Pavia che di fatto avrebbe cagionato la sua rovina, cerc\u00f2 di dissuadere l'imperatore, ma oramai non aveva pi\u00f9 l'autorit\u00e0 sufficiente per opporsi: Onorio, oramai maggiorenne, manifestava insofferenza nei confronti del tutore sempre troppo presente e ancora troppo influente nella vita politica e nell'esercito. Inoltre, dopo l'affare Alarico, cominciava a nutrire dubbi sulla lealt\u00e0 del suo generale. Stilicone, volendo impedire quel viaggio perch\u00e9 temeva che le truppe di Pavia, a lui avverse, avrebbero potuto approfittarne per tramare ai suoi danni, per esempio portando dalla loro parte Onorio, avrebbe persino spinto Saro a generare una rivolta dei soldati a Ravenna per intimidire Onorio, ma ci\u00f2 non diede i risultati sperati e Onorio raggiunse comunque Bologna. Qui Onorio scrisse a Stilicone ordinandogli di punire in maniera esemplare i soldati ribelli. Quando per\u00f2 il generalissimo annunci\u00f2 l'intenzione di punirli con la decimazione, i soldati, con un pianto dirotto, ottennero che il generale scrivesse all'Imperatore, chiedendo di non punirli; in questo modo ottennero il perdono da Onorio, scampando pertanto alla punizione.\nA Bologna Onorio apprese della morte del fratello Arcadio avvenuta a Costantinopoli il primo maggio 408. Incontrato Stilicone nella citt\u00e0 felsinea, ebbe con lui una discussione accesa: Onorio intendeva infatti andare a Costantinopoli per prendere tutela del giovane nipote Teodosio, ma Stilicone lo convinse che, con Alarico e Costantino in agguato e con i rapporti conflittuali con l'Oriente, la presenza dell'Imperatore in Italia in questi frangenti cos\u00ec delicati era necessaria e che sarebbe andato lui stesso a Costantinopoli, senza illudersi del successo della missione. Stilicone convinse inoltre Onorio a scrivere ad Alarico per informarlo della sua nuova missione al servizio dei Romani in Gallia. Stilicone intendeva infatti tenere impegnati i \"foederati\" Visigoti di Alarico in Gallia facendoli combattere insieme alle legioni romane contro l'usurpatore Costantino III.\nConvinto Onorio, Stilicone si prepar\u00f2 per partire per Costantinopoli, ma, narra Zosimo, tard\u00f2 a eseguire ci\u00f2 che aveva promesso. Era il canto del cigno per Stilicone: la debolezza dell'impero, pur imputabile a una catena di eventi scatenati dalla sconfitta di Adrianopoli e dall'inutile carneficina del Frigido, era palese. Per di pi\u00f9 la sua origine barbara e il suo credo ariano gli procurarono odio tra i cortigiani imperiali, specialmente Olimpio, che complottarono contro di lui, influenzando l'imperatore con diverse voci: che aveva pianificato l'assassinio di Rufino, che stava brigando con Alarico, che aveva istigato gli invasori del Reno a invadere la Gallia nel 406 e soprattutto che intendeva recarsi a Costantinopoli con l'intenzione di deporre Teodosio e porre sul trono imperiale il figlio Eucherio.\nIl 9 agosto dunque, l'imperatore giunse a Ticinum accompagnato da Olimpio che non si lasci\u00f2 sfuggire l'occasione di cominciare la sua opera di segreta sobillazione dei militari sfruttando il loro sentimento nazionalista romano anti-germanico e quindi anti-stiliconiano. Infatti il 13 agosto, mentre l'imperatore arringava le truppe, a un gesto stabilito, sguainate le spade, i soldati incominciarono un massacro spaventoso. Sotto il furore della soldatesca, caddero vittime numerosissime persone, militari germanici legati a Stilicone, ma anche innocenti civili. Tra questi vi erano il\" pr\u00e6fectus pr\u00e6torio Galliarum\" Limenio, quello d'Italia Macrobio Longiniano, il \"magister militum per Gallias\" Cariobaude, il \"magister officiorum\" Nemorio, il \"comes sacrarum largitionum\" Patroino, il \"comes domesticorum\" Salvio e il \"quaestor sacri palatii\" Salvio, il \"magister equitum\" Vincenzio. Terminata la strage nel campo, gli ammutinati si riversarono nella citt\u00e0 che devastarono, casa per casa, in cerca di fuggiaschi e saccheggiarono compiendo indicibili violenze anche sull'ignara popolazione. Inutili furono i tentativi di Onorio di fermare la strage.\nIntanto la notizia dell'ammutinamento giunse a Bologna, dove era rimasto Stilicone. Il generale radun\u00f2 i \"foederati\" barbari che militavano nel suo esercito per decidere le misure da adottare: inizialmente fu deciso che essi avrebbero represso la rivolta con severit\u00e0 solo nel caso in cui Onorio fosse stato ucciso dai ribelli; in caso contrario, avrebbero castigato i soli principali responsabili della sommossa, nonostante l'uccisione di molti magistrati. Quando arriv\u00f2 la notizia che i ribelli non avevano recato alcun danno a Onorio, Stilicone, avendo intuito che l'Imperatore gli era diventato ostile, decise di non intervenire per punire l'esercito, conscio che ci\u00f2 avrebbe dato inizio a una sanguinosa guerra civile ma consapevole anche che questo voleva dire sottoscrivere la propria fine; il generalissimo intendeva invece recarsi a Ravenna, determinato a parlare direttamente con l'Imperatore per tentare di difendersi dalle accuse di tradimento. Quando Stilicone comunic\u00f2 ai propri soldati \"foederati\" sempre pi\u00f9 perplessi e sdegnati la sua partenza per Ravenna, questi uno dopo l'altro lo abbandonarono, anzi Saro, non rassegnandosi alla passivit\u00e0, sfog\u00f2 la sua amarezza uccidendo tutti gli Unni della guardia personale di Stilicone e penetrando nella sua tenda con intenzioni evidentemente ostili; Stilicone riusc\u00ec comunque a fuggire. Il generale, constatato di non potersi fidare nemmeno dei soldati barbari che lo servivano, decise, nel corso del viaggio verso Ravenna, di avvertire le citt\u00e0 dove dimoravano le mogli e i figli dei federati barbari di non aprire le porte a loro nel caso essi si fossero presentati di fronte a queste citt\u00e0 chiedendo di entrare.\nA Ravenna giunse l'ordine imperiale di arrestare e giustiziare Stilicone. Stilicone cerc\u00f2 di rifugiarsi di notte in una chiesa, ma il giorno successivo i soldati di Onorio entrarono nella suddetta chiesa e giurarono di fronte al vescovo che Stilicone avrebbe avuta salva la vita, venendo condannato solo al carcere, portando a prova di ci\u00f2 una lettera dell'Imperatore che essi mostrarono al generale; tale promessa non fu per\u00f2 mantenuta. All'uscita della chiesa, infatti, fu letta a Stilicone una seconda lettera in cui veniva ordinata la sua esecuzione. Eracliano, comandante della guarnigione, prese in carico Stilicone ed esegu\u00ec egli stesso la sentenza decapitando il \"magister militum\". Stilicone avrebbe facilmente potuto evitare l'arresto e sollevare le truppe a lui fedeli che lo accompagnavano e che aspettavano solo un cenno per intervenire, ma non lo fece per timore delle conseguenze di questa azione avrebbe avuto sul destino del traballante impero occidentale. Questa fu la fine di Flavio Stilicone il 22 o il 23 agosto 408. Il figlio Eucherio riusc\u00ec a fuggire e a raggiungere la madre a Roma, ma fu assassinato poco dopo. La figlia Termanzia, moglie di Onorio, verr\u00e0 ripudiata e allontanata dalla corte. In tutta Italia scoppi\u00f2 un'ondata di violenza contro le famiglie dei barbari \"foederati\", che andarono allora a ingrossare le file dell'esercito di Alarico. Questi attravers\u00f2 le Alpi Giulie, devast\u00f2 la penisola e pose l'assedio a Roma, che cadde e fu saccheggiata due anni dopo, nel 410. Dopo otto secoli un esercito straniero entrava di nuovo a Roma.\nNella navata centrale della Basilica di Sant'Ambrogio a Milano, si pu\u00f2 vedere un sarcofago paleocristiano in marmo chiamato Sarcofago di Stilicone. Risulta tuttavia inverosimile, per il luogo e il modo in cui fu ucciso, che il generale sia stato sepolto a Milano; il nome della tomba si deve probabilmente a tradizione popolare.\nStilicone nella storiografia.\nFonti antiche.\nOrosio.\nOrosio \u00e8 molto ostile nei confronti di Stilicone. Egli scrive:\nE ancora:\nZosimo.\nZosimo, a seconda della fonte da cui dipende, \u00e8 contraddittorio sul giudizio dell'operato di Stilicone. Laddove la sua fonte \u00e8 favorevole a Stilicone, anche Zosimo esprime giudizi lusinghieri su di lui; laddove la sua fonte \u00e8 ostile, il giudizio espresso da Zosimo diventa anch'esso ostile. Fin quando riassume l'opera di Eunapio (fino al venticinquesimo capitolo del V libro), Zosimo \u00e8 ostile nei confronti di Stilicone, perch\u00e9 non fa altro che riprendere e riassumere il giudizio ostile di Eunapio senza aggiungervi nulla di nuovo:\nQuando per\u00f2 Zosimo comincia a riassumere l'opera di Olimpiodoro (a partire dal ventiseiesimo capitolo del V libro), che difatti era favorevole a Stilicone, anche il suo giudizio su Stilicone diventa lusinghiero:\nAutori moderni.\nStilicone, essendo passato dalle fonti come vandalo, inaugur\u00f2 la serie dei \"magister militum\" di origine barbarica o semi-barbarica (serie che sarebbe proseguita con Bonifacio, Flavio Ezio e Ricimero), che si trovavano nella scomoda posizione di mediare tra \"barbari\" che in un certo senso li consideravano \"traditori\" (e che spesso per\u00f2 ambivano alla loro stessa posizione, come nel caso di Alarico, che a pi\u00f9 riprese chiese espressamente un comando ufficiale nell'Impero) e degli imperatori che li guardavano con sospetto, accusandoli di connivenza col nemico dopo i primi rovesci.\nLe fonti che abbiamo sulla sua origine barbarica sono successive alla sua morte e gli unici a citarla sono i suoi oppositori: Orosio e Gerolamo, entrambi epigoni di Olimpio, sua nemesi, ed entrambi impegnati a screditarlo in una sorta di \"damnatio memoriae\". Olimpiodoro, che elogiava Stilicone, attribuiva la sua caduta ai \"disumani complotti\" di Olimpio. Lo storico Ian Hughes individua l'origine dell'equivoco in tre fattori: la divisione politica tra Occidente e oriente, la sua rivendicazione di parens principum in entrambe le parti dell'impero e il suo comportamento davanti ad Alarico.\n\u00c8 una figura controversa: sebbene considerato fedele alla causa dell'Impero d'Occidente, vista anche la sua morte quasi da \"martire\", non riusc\u00ec a evitare (o forse addirittura foment\u00f2) una rivalit\u00e0 con l'Impero d'Oriente i cui effetti furono disastrosi per la corte di Ravenna, che non era in grado di difendersi da sola, anche perch\u00e9 il suo esercito era stato decimato dalle guerre civili (da ultimo la sanguinosa battaglia del Frigido). In effetti ci\u00f2 che colpisce durante l'invasione del 406, l'abbandono della Britannia e le incursioni di Alarico, \u00e8 la pressoch\u00e9 totale assenza di un esercito romano.\nIl giudizio finale sul suo operato ha diviso generazioni di storici, si passa dall'accusa di tradimento al dipinto apologetico.\nSi pensa che Stilicone, in quel drammatico biennio 406-408, si fosse accordato con Alarico per dirigerlo a combattere gli invasori della Gallia. Lo stesso Teodosio aveva utilizzato Alarico come \"foederatus\" e quindi come alleato nella battaglia del Frigido. Anche gli attriti con l'Oriente sarebbero stati legati quindi alla \"realpolitik\", all'esigenza di ottenere uomini, un comando unitario, e forse le reclute della gente guerriera dell'Illirico (quella regione che aveva fornito grandi imperatori-soldati nel drammatico III secolo). \u00c8 possibile anche che Stilicone intendesse ottenere da Costantinopoli l'Illirico orientale, dove erano stanziati dal 378 i Goti, per legalizzare il controllo dei Goti sulle terre in questione in cambio del loro sostegno contro gli invasori del Reno. La rivalit\u00e0 tra le due parti dell'impero tuttavia fu deleteria per l'Occidente, che non ottenne aiuti immediati contro le invasioni barbariche del 406 e la ribellione di Alarico negli anni seguenti (solo nel 409, dopo la caduta di Stilicone, Teodosio II invi\u00f2 4.000 uomini in Italia per sostenere Onorio contro Alarico e Attalo).\nGli storici moderni si sono ripetutamente chiesti se l'invasione dell'Illirico fosse un piano da lungo tempo meditato, o piuttosto il risultato di eventi specifici, se non della disperazione. Autori pi\u00f9 datati come John Bagnell Bury ritengono che Stilicone rivendicasse l'annessione dell'Illirico Orientale alla \"pars occidentis\" fin dal 395, mentre autori come Hughes, Mazzarino e Cesa, basandosi sui panegirici di Claudiano (opere di propaganda del regime stiliconiano che in alcuni passi sembrano riconoscere come legittimo il governo di Arcadio sull'Illirico Orientale), concludono che solo dopo la sconfitta di Radagaiso nel 405-406 Stilicone concepisse questa strategia come l'unica via di uscita, mentre prima si era illuso di poter mantenere unit\u00e0 d'intenti tra le due parti dell'impero. I potenti senatori romani si opponevano al reclutamento massiccio di barbari nell'esercito, non ritenendoli affidabili, ma allo stesso tempo non volevano fornire i contadini che coltivavano le loro terre, n\u00e9 pagare le tasse che avrebbero consentito all'impero di reclutare altrove i soldati. Per difendere l'Italia Stilicone aveva sguarnito la Britannia e la frontiera del Reno, lasciata forse ai soli federati Franchi, chiaro sintomo di una coperta troppo corta. Sentendosi indifese, o volendo cogliere l'opportunit\u00e0 data dal momento di debolezza e di crisi, alcune zone dell'impero se ne stavano allontanando, e tra queste la Britannia. Non \u00e8 infatti del tutto certo chi abbia abbandonato chi, se Roma la Britannia o la Britannia Roma. Altre zone della Gallia erano infestate dai Bagaudi e si sarebbero presto staccate (come l'Armorica). L'effetto negativo era doppio, servivano soldati per controllare queste zone ribelli, ma il loro allontanamento privava allo stesso tempo la \"pars occidentis\" di fonti di reclutamento e introiti fiscali.\nAnche un'altra parte della storiografia moderna (vedi ad esempio Frediani, \"Gli ultimi condottieri di Roma\") dipinge i suoi tentativi di \"accomodamento\" con Alarico come \"realpolitik\": l'impero era a corto di uomini per poter fronteggiare contemporaneamente l'invasione della Gallia, le velleit\u00e0 di Alarico (che essenzialmente mirava ad avere un ruolo simile a quello di Stilicone) e gli usurpatori che provenivano dalla Britannia allo sbando. Tutte le manovre di Stilicone, incluso il sospetto di complotto contro Rufino, sarebbero quindi state rivolte al bene dell'impero. In questa visione si sente l'influenza delle apologie di Claudiano, che demonizza Rufino e dipinge un'immagine quasi cavalleresca ed \"eroica\" di Stilicone. Lui (e lo stesso discorso si ripeter\u00e0 con Flavio Ezio) fu l'ultimo vero \"condottiero romano\" capace di fermare la marea barbarica e il corso della storia, che stavano affondando il declinante impero occidentale. Pi\u00f9 freddamente (e forse cinicamente) si potrebbe anche sostenere che, se dopo Stilicone ed Ezio non ci fu pi\u00f9 possibilit\u00e0 di fermare i barbari, fu anche a causa di alcuni loro errori, in buona fede o per interesse personale. In poche parole, si potrebbe dire che Stilicone ed Ezio furono gli \"ultimi romani\" proprio perch\u00e9 con i loro errori non lasciarono pi\u00f9 un impero da difendere. La \"realpolitik\" di Stilicone potrebbe essere andata nella direzione sbagliata, scambiandoo la tattica con la strategia: considerate la carenza di uomini e le gravi divisioni sociali della parte occidentale, soltanto l'unit\u00e0 con la pi\u00f9 ricca e meno divisa \"pars orientis\" avrebbe potuto salvare l'occidente, e questa unit\u00e0 fu temporaneamente spezzata dalle azioni di Stilicone, nel momento in cui pi\u00f9 sarebbe servita. Ian Hughes ribadisce che questa rottura fu solo momentanea, le due parti si riavvicinarono alla sua morte, e quella definitiva avvenne solo pi\u00f9 in l\u00e0 nel tempo (ma ci fu di nuovo un riavvicinamento al tempo di Antemio, dato che nel 468 i due imperi collaborarono ad un disperato assalto al regno vandalo). Ma fu nel critico biennio 406-408, che porto' al crollo della frontiera del Reno e alla perdita della Britannia, che questa unita' venne a mancare.\nAnche le qualit\u00e0 militari di Stilicone sono state oggetto di discussione. Ian Hughes afferma chiaramente che se Stilicone avesse avuto le capacit\u00e0 di un Cesare o di un Traiano il corso della storia avrebbe potuto essere diverso, ma allo stesso tempo dubita che il suo esercito avesse le abilit\u00e0 per sterminare i Visigoti in una battaglia campale, e il rischio di vedere annientato l'ultimo esercito occidentale era troppo grande.\nStilicone probabilmente non ebbe il polso per gestire la gravissima crisi del 408, con i barbari a spasso tra Gallia e Spagna, e la morte di Arcadio che apriva un vuoto di potere in Oriente, dato che Teodosio II era ancora un bambino. La tradizione vuole che Stilicone convincesse Onorio a non andare a Costantinopoli per far valere i suoi diritti sul trono orientale, e che proprio su questo aspetto i cortigiani facessero leva per aizzarglielo contro. Giusta o sbagliata che fosse la decisione di invadere l'Illirico, fu presa troppo lentamente o troppo tardi e comunque nel peggior momento possibile, quando usurpatori e barbari occupavano le province occidentali. Fu cos\u00ec facilissimo per i cortigiani screditarlo agli occhi di Onorio, facendo notare che, con Vandali, Alani e Svevi dentro le frontiere, Alarico con minacciose pretese, un usurpatore a pochi passi, il difensore dell'Occidente non trovava di meglio che pianificare un attacco agli stessi Romani (seppur d'Oriente). I progetti furono complicati dalla morte di Arcadio, creando un'impasse che probabilmente spiega le esitazioni di Stilicone. Era infatti una contraddizione che Onorio e Stilicone volessero andare a Costantinpoli per rivendicare la tutela dell'infante Teodosio II, dopo aver di fatto complottato con Alarico contro la stessa \"pars orientis\". Anche per Francesco Lamendola l'invasione dell'Illirico era totalmente errata nella logica e nella tempistica.\nLa morte di Stilicone fu seguita da un massacro dei familiari dei mercenari barbari, durante una poco lungimirante rivolta antibarbarica (i mercenari andarono cos\u00ec a ingrossare le file dell'esercito di Alarico).\nProbabilmente Stilicone non fu un grande generale, se per grande generale intendiamo un condottiero di battaglie campali, e quasi certamente non fu un grande politico, capace di bilanciare tra loro i cortigiani delle paludi ravennati, gli ultimi soldati romani ancorati alle leggende di Scipio e di Cesare, i barbari in ascesa, e gli ostinatamente tradizionalisti ma immensamente egoisti senatori romani che, non volendo sostenere lo stato, a parole erano romani, ma nei fatti simili a feudatari.\nDifficile a dirsi se fosse possibile per un solo uomo rovesciare una situazione che era forse strutturalmente compromessa, e, anche se forse Stilicone cre\u00f2 delle falle alle frontiere, non port\u00f2 l'esercito a nessun disastro campale, n\u00e9 perse in modo definitivo alcuna provincia. Lasci\u00f2 ai suoi successori i mezzi per dimostrare che solo la sua pochezza come politico e generale avevano fallito.\nTanti altri uomini gli successero, con diverse personalit\u00e0 e strategie e origini etniche: possiamo menzionare Costanzo III, Ezio Flavio, Maggioriano, Antemio, Marcellino, il controverso Ricimero, e nessuno riusc\u00ec a generare una vera inversione di tendenza, solo saltuari periodi di tregua armata.\nQuale che sia il giudizio sul suo operato (che deve probabilmente trovare un equilibrio tra i panegirici di Claudiano e la damnatio seguita alla sua uccisione), \u00e8 certo che i suoi successori non seppero fare molto meglio di lui. Vandali, Alani e Svevi si contesero Spagna e Gallia, seguiti da Burgundi e Franchi; Alarico scorrazz\u00f2 indisturbato per l'Italia e cerc\u00f2 per ben tre volte con Onorio quello stesso accomodamento che Stilicone sembrava disposto a concedergli.\nDi fronte agli ostinati rifiuti di Onorio che, protetto dalle paludi di Ravenna, non gli inviava per\u00f2 contro nessun esercito, Alarico mise a sacco Roma nel 410 e si trasferi' nel Mezzogiorno: dopo la sua morte il fratello Ataulfo, grande ammiratore della cultura romana, decise di fondare un proprio regno in Gallia, a Tolosa.\nE per finire non dimentichiamo che Giustiniano riusc\u00ec a riconquistare una buona parte dell'Occidente, perdendone pezzi (ad esempio l'Italia) in pochi anni e sguarnendo l'impero di risorse che forse sarebbero state meglio impiegate contro Persiani e Arabi.\nForse allora possiamo dire che s\u00ec, le cause strutturali rendevano la coperta troppo corta e Stilicone, compiendo umani errori e spinto forse da altrettante umane ambizioni e indecisioni, fece quel che poteva per remare contro fiumi e mari che poteva tentare di guadare ma non fermare."}
{"id": "83437", "revid": "1632387", "url": "https://it.wikipedia.org/wiki?curid=83437", "title": "Arco di Trionfo (Parigi)", "text": "LArco di Trionfo () \u00e8 un importante monumento di Parigi. Si trova alla fine del viale dei Campi Elisi, al centro di piazza della Stella (oggi chiamata \"Charles de Gaulle\"). Il monumento fu voluto da Napoleone Bonaparte per celebrare la vittoria nella battaglia di Austerlitz.\nStoria.\nNapoleone Bonaparte, dopo la battaglia di Austerlitz, disse ai soldati che con lui avevano combattuto: \"si torner\u00e0 alle vostre case solo sotto archi di trionfo\" ed infatti un famoso decreto imperiale datato 18 febbraio 1806 ordin\u00f2 la costruzione di un arco trionfale dedicato appunto alle vittorie conseguite dall'esercito francese. Nell'intento dell'imperatore, la realizzazione dell'arco era il punto di partenza per un grande viale che avrebbe congiunto il Louvre alla Piazza della Bastiglia.\nPer la progettazione del monumento, l'architetto Jean Chalgrin entr\u00f2 in concorrenza con il collega Jean-Arnaud Raymond, al punto che tra i due non fu possibile una collaborazione. Il ministero quindi scelse solo Chalgrin per la realizzazione del monumento, e la prima pietra venne posta il 15 agosto 1806, ma le sole fondamenta richiesero due anni di lavoro e nel 1810 i quattro pilastri erano ancora alti appena un metro. In occasione del suo matrimonio con l'arciduchessa Maria Luisa d'Austria, l'imperatore volle che lo stesso Chalgrin costruisse un modello in scala con stucchi e tele dipinte per ricreare cos\u00ec il progetto definitivo, intenzionato a mostrare alla consorte la grandiosit\u00e0 dell'opera da lui voluta. L'architetto mor\u00ec improvvisamente nel 1811, seguito otto giorni dopo dal suo collega Raymond.\nTra le prime sconfitte napoleoniche (Campagna di Russia del 1812), e gli eventi del 1814, la costruzione dell'arco di trionfo venne ripresa e interrotta due volte, per poi venire addirittura abbandonata sotto la Restaurazione: Luigi XVIII infatti non riprese i lavori che nel 1824, anno della sua morte, con gli architetti Louis-Robert Goust e Louis-\u00c9tienne H\u00e9ricart de Thury. Nel 1830 Luigi Filippo decise di riprendere l'idea iniziale di Napoleone, ma con un nuovo spirito di riconciliazione, attribuendo allo stesso monumento la celebrazione di tutti coloro che combatterono per la Francia tra il 1792 ed il 1815, che fossero rivoluzionari, monarchici o imperiali.\nL'arco di trionfo \u00e8 stato classificato tra i monumenti storici della Francia dal 6 febbraio 1896.\nUn simbolo storico.\nL'Arco di Trionfo si ispira all'Arco di Tito nel Foro Romano a Roma. Il monumento ha un'altezza di 50 metri, una larghezza di 45 e una profondit\u00e0 di 22 metri, e ci\u00f2 ne fa il secondo arco di trionfo in ordine di grandezza, dopo quello costruito in Corea del Nord nel 1982 in occasione del settantesimo compleanno di Kim Il-sung. Le pareti interne dell'arco espongono i nomi di 660 generali francesi; alcuni di questi nomi sono sottolineati per indicare che morirono in battaglia.\nAlla base dell'arco di Trionfo, venne posta nel 1920 la tomba del Milite Ignoto e una fiamma perenne, in memoria dei morti della prima guerra mondiale mai identificati. Dal 1945 in poi, la tomba \u00e8 stata dedicata anche alla memoria dei morti della seconda guerra mondiale. Ogni 11 novembre viene eseguita una cerimonia ufficiale, anniversario dell'armistizio del 1918 tra Francia e Germania.\nAlla base di ognuna delle colonne dell'arco vi \u00e8 una scultura allegorica: \"Il Trionfo del 1810\" di Jean-Pierre Cortot, \"La Resistenza\" e \"La Pace\" entrambe di Antoine Etex e \"La partenza dei volontari del 1792\" comunemente chiamata \"La Marseillaise\" di Fran\u00e7ois Rude.\nOgni sera alle 18:30 i membri dell'Associazione dei Combattenti o delle Vittime di Guerra ravvivano la fiamma. Questo accade fin dal 1923, anno dell'accensione, e anche il 14 giugno del 1940, giorno in cui l'armata tedesca entr\u00f2 a Parigi e sfil\u00f2 in Place de l'\u00c9toile, alcuni ufficiali autorizzarono l'operazione. L'associazione \"La Flamme sous l'Arc de Triomphe\", che raggruppa 41 membri di tutte le nazionalit\u00e0, organizza la cerimonia per accogliere le associazioni che, a loro volta, vengono a ravvivare la fiamma della memoria.\nIl Tour de France, dal 1975, si conclude sotto l'arco di trionfo."}
{"id": "83440", "revid": "399", "url": "https://it.wikipedia.org/wiki?curid=83440", "title": "Svante Arrhenius", "text": "Biografia.\nNel 1860 i genitori decisero di trasferirsi a Uppsala dove il ragazzo crebbe e frequent\u00f2 le scuole della Cattedrale, avendo un bravo insegnante di fisica. Qui manifest\u00f2 interesse al calcolo aritmetico e, successivamente, per la matematica, la fisica e le scienze, una volta giunto alle scuole superiori. Nel 1876 si iscrisse all'Universit\u00e0 di Uppsala per studiarvi matematica, chimica e fisica. Su suggerimento dei vari insegnanti di quest'ultima materia, si trasferisce all'Accademia delle Scienze di Stoccolma sotto la guida del professore E. Edlund.\nLe sue ricerche lo portarono a studiare le affinit\u00e0 tra la chimica e l'elettricit\u00e0 (un'affinit\u00e0 gi\u00e0 sospettata da Berzelius) elaborando la tesi di dottorato sul passaggio di elettricit\u00e0 attraverso le soluzioni. L'idea che stava alla base del suo lavoro era che fossero gli ioni i responsabili del fenomeno dell'elettrolisi: un'idea che, in occasione della sua dissertazione alla facolt\u00e0 di Uppsala, non convinse la comunit\u00e0 scientifica.\nCon le sue idee controverse, presto divenne un giovane ricercatore, sorprendendo sempre di pi\u00f9 i personaggi di spicco dell'ambiente scientifico dell'epoca. Nel 1884 ricevette la cattedra di chimica fisica, fino a quel momento inesistente in Svezia. Nel 1889 formul\u00f2 l'equazione di Arrhenius che metteva in relazione la costante di velocit\u00e0 con la variazione di temperatura.\nLa stessa comunit\u00e0 scientifica non manc\u00f2 comunque di premiare nel 1903 le sue idee: in quell'anno, Arrhenius ottenne il premio Nobel per la chimica grazie alla sua teoria sul trasferimento di ioni visti come responsabili del passaggio di elettricit\u00e0. Ora i suoi interessi erano volti alla chimica dell'atmosfera, un campo nel quale studi\u00f2 l'incidenza della CO2 sul clima, alla fisica cosmica e all'astrochimica, ambito nel quale rimase famosa la sua ipotesi che fosse la pressione della radiazione stellare a diffondere nell'universo il fenomeno vita sotto forma di spore, una teoria nota oggi con il nome di panspermia.\nNegli ultimi anni della sua carriera si dedic\u00f2 alla divulgazione scientifica scrivendo libri che vennero presto tradotti in molte lingue. Nel 1902 fu insignito della Medaglia Davy. Gli \u00e8 stato dedicato un cratere sul pianeta Marte e uno sulla Luna.\nSvante Arrheniusn si spos\u00f2 due volte. Nel 1894 spos\u00f2 la sua ex allieva Sofia Rudbeck dalla quale nel 1895 ebbe il figlio Olof Vilhelm e infine divorzi\u00f2 nel 1896. Nel 1905 spos\u00f2 Maria Johansson, dalla quale ebbe due figlie e un figlio.\nIl 5 marzo 1905 divenne socio dell'Accademia delle scienze di Torino."}
{"id": "83444", "revid": "1658", "url": "https://it.wikipedia.org/wiki?curid=83444", "title": "Stato Liberale", "text": ""}
{"id": "83449", "revid": "1534511", "url": "https://it.wikipedia.org/wiki?curid=83449", "title": "Ammasso della Chioma", "text": "L'Ammasso della Chioma (Abell 1656) \u00e8 un ammasso di galassie che si trova a circa 350 milioni di anni luce da noi, nella direzione della costellazione della Coma Berenices.\n\u00c8 un ammasso molto ricco, con circa 1000 grandi galassie e migliaia di altre galassie pi\u00f9 piccole. La maggior parte di esse sono galassie ellittiche. La pi\u00f9 grande galassia dell'ammasso, NGC 4884, ha un diametro di 300.000 anni luce, tre volte superiore a quello della Via Lattea.\nLe sue dieci galassie a spirale pi\u00f9 luminose hanno una magnitudine apparente compresa tra 12 e 14, che le rende osservabili con telescopi aventi dimensioni maggiori di 20\u00a0cm. L'ammasso si trova a pochi gradi di distanza dal polo nord galattico.\nComponenti dell'ammasso.\nLa maggior parte delle componenti sono galassie ellittiche e lenticolari. La mappatura completa dell'ammasso \u00e8 stata realizzata soltanto negli anni '50 dagli astronomi dell'Osservatorio del Monte Palomar."}
{"id": "83450", "revid": "466539", "url": "https://it.wikipedia.org/wiki?curid=83450", "title": "Pierre-Albert Marquet", "text": "Biografia.\nPer poter seguire i corsi della Scuola di arti decorative si trasfer\u00ec a Parigi; uno dei suoi compagni di studi fu Henri Matisse: i due diventarono amici, abitarono nello stesso palazzo e lavorarono insieme, influenzandosi a vicenda. Con Matisse si dedic\u00f2 alle ricerche che porteranno al \"fauvism\". Nel 1895 Marquet studi\u00f2 all'Ecole des Beaux-Arts e segu\u00ec i corsi di Gustave Moreau, artista decadente e continuatore della tradizione romantica di Eug\u00e8ne Delacroix. In questi anni Marquet espose al Salon des Ind\u00e9pendants: le vendite furono scarse, ma il pittore si fece notare e conobbe altri artisti. Queste sue prime composizioni sono caratterizzate da un impressionismo limpido e lineare, in cui dimostra un buon controllo del disegno e una certa attenzione alla distribuzione della luce.\nIl periodo con i fauves.\nNel 1905 espose al Salon d'Automne e i suoi dipinti vennero posti insieme a quelli di Henri Matisse, Maurice de Vlaminck, Andr\u00e9 Derain, Othon Friesz, Georges Rouault, Henri Manguin, Louis Valtat e Jean Puy. Questi artisti colpirono i critici per le loro tinte forti e accese, tanto da essere soprannominati fauves, cio\u00e8 belve selvagge; in realt\u00e0, pur essendo amico del gruppo dei fauves e pur avendo dipinto per anni insieme a loro, Marquet us\u00f2 colori meno brillanti e violenti, mitigati con un uso sistematico dei grigi per far emergere la sua pacata sensibilit\u00e0.\nFino al 1907 rimase a Parigi e si dedic\u00f2, insieme a Henri Matisse, a una serie di vedute cittadine: la differenza fondamentale tra i due \u00e8 che mentre Henri Matisse usa colori forti e vivaci, stesi sulla tela con pennellate decise, Marquet smorza i toni facendo largo uso di grigio e di bianco; un'altra differenza \u00e8 data dal fatto che Marquet, contrariamente a Henri Matisse, rimane fedele alla tradizionale tecnica della prospettiva. Durante la prima guerra mondiale conobbe e influenz\u00f2 notevolmente il pittore marsigliese Louis-Mathieu Verdilhan.\nL'influenza dei viaggi.\nDal 1907 alla morte, Marquet altern\u00f2 il lavoro nel suo studio a Parigi a numerosi viaggi in Europa e nel nord dell'Africa; da questi viaggi ricav\u00f2 un diario pittorico, dedicato soprattutto al mare e alle imbarcazioni ma anche alla luci e alla vita animata delle citt\u00e0.\nMarquet rimase colpito in particolare da Napoli, di cui ritrasse il mare e le barche: per accentuare i riflessi della luce sull'acqua e renderli con maggior verosimiglianza, adott\u00f2 una tecnica simile a quella degli impressionisti, applicando la pittura con pennellate singole e contrastanti di colori vivi e descrivendo le increspature del mare con semplici tratti, quasi delle pennellate rettangolari, che danno alla scena un movimento pacato. Le figure umane sono molto semplificate, delineate con un disegno estremamente sintetico, simile a quello dei vedutisti veneziani del Settecento.\nUn'altra meta importante dei suoi viaggi fu la Germania: anche qui, la sua predilezione fu per le vedute fluviali e marine, i porti e le barche, pi\u00f9 che per il paesaggio e le citt\u00e0. Continuando ad utilizzare la tradizionale tecnica della prospettiva, la scena \u00e8 fondamentalmente statica e il movimento delle imbarcazioni \u00e8 ridotto al minimo, i contorni sono netti ed evidenti per mostrare la prevalenza del disegno sul colore, le forme sono semplificate, anche se in maniera meno drastica di quello che negli stessi anni sta facendo il cubismo.\nNella sua lunga carriera Marquet ritorn\u00f2 spesso sugli stessi soggetti, anche a distanza di anni, con poche variazioni tonali: a eccezione di un breve periodo, tra il 1910 e il 1914, in cui esegu\u00ec una serie di nudi, continu\u00f2 a preferire i paesaggi, le marine, le vedute fluviali e le scene di porto, che espose con buon successo commerciale in Francia e all'estero. Nel periodo successivo alla Prima guerra mondiale esegu\u00ec opere d'intonazione realista, sempre basate sul suo stile tradizionale che rifiuta le profonde rivoluzioni tecniche e stilistiche delle avanguardie del periodo. Marquet mor\u00ec a Parigi il 13 giugno 1947.\nInfluenze.\nSebbene Marquet sia comunemente considerato un pittore minore, il pittore inglese John McLean \u00e8 fra coloro che considerano \"il suo sentimento per il colore, la luminosit\u00e0 o l'oscurit\u00e0 e la saturazione di questo, il suo peso, \u00e8 non meno che stupefacente\".\nMarquet fu poi particolarmente apprezzato dal pittore statunitense Leland Bell e da sua moglie Louisa Matth\u00edasd\u00f3ttir oltre che da Al Kresch e Gabriel Laderman. Il fatto che Bell e Laderman abbiano poi insegnato in diverse scuole d'arte statunitensi ha contribuito alla fama di Marquet.\nOpere.\nFu abile ritrattista e paesaggista, autore di notevoli schizzi, eseguiti a penna o grossi tratti di pennello. \nDi seguito alcune delle principali opere artistiche di Marquet:"}
{"id": "83458", "revid": "767487", "url": "https://it.wikipedia.org/wiki?curid=83458", "title": "Maximilian Bircher-Benner", "text": "Invent\u00f2 il Bircherm\u00fcesli."}
{"id": "83459", "revid": "228587", "url": "https://it.wikipedia.org/wiki?curid=83459", "title": "Delphinium", "text": "Delphinium \u00e8 un genere di piante appartenente alla famiglia delle Ranunculaceae, diffuso in tutti i continenti ad eccezione di America meridionale e Oceania.\nConta circa 500 specie erbacee tra annuali, biennali e perenni, alte da 50\u00a0cm a oltre due metri a seconda della specie. Hanno fiori in una lunga spiga, colorati in varie tonalit\u00e0 brillanti, che negli ibridi possono essere doppi o semidoppi. Molte delle specie sono note volgarmente con il nome di speronella o spron di cavaliere.\nLe specie annuali coltivate come piante ornamentali nei giardini o industrialmente per la produzione del fiore reciso, sono generalmente ibridi e variet\u00e0 di due specie spontanee la \"D. ajacis\" e la \"D. consolida\", a fiori semplici o doppi portati da infiorescenze formate da una lunga spiga compatta; hanno colori brillanti delle varie tonalit\u00e0 di bianco, rosa, celeste, blu, lilla e viola\nI \"Delphinium\" perenni sono specie interessanti per la floricoltura e il giardinaggio e si prestano per formare aiuole e bordure, per decorare tappeti erbosi; o industrialmente per la produzione del fiore reciso. \nGli ibridi e le variet\u00e0 a fiore semplice o doppio, precoci o tardive, con corolle blu, viola, azzurre, bianche, rosa, rosse ed anche gialle, sono stati ottenuti incrociando una specie spontanea delle nostre Alpi il \"D. elatum\" con alcune specie esotiche come il \"D. grandiflorum\" il \"D. formosum\", etc.\nTassonomia.\nDescritto per la prima volta nel 1753 da Linneo nel suo Species Plantarum come composto da sole 6 specie, attualmente all'interno del genere \"Delphinum\" ne sono incluse circa 500.\n\u00c8 un genere ancora non stabilmente determinato in quanto, col progredire degli studi filogenetici, solo dal 2011 sono qui nuovamente inclusi i generi soppressi \"Consolida\" e \"Aconitella\" , mentre alcune specie sono state separate a creare i generi, inclusi nella trib\u00f9 Delphinieae, di \"Pseudodelphinium\" ( e \"Gymnaconitum\" , oltre che \"Aconitum\".\nColtivazione.\nLe specie annuali preferiscono posizioni soleggiate, con terreno ricco di sostanze organiche, neutro poco calcareo.\nSi seminano all'inizio della primavera nelle zone con inverni rigidi (con risultati poco brillanti), o preferibilmente in autunno, per la fioritura nella primavera successiva.\nI \"Delphinum\" perenni prediligono i climi freddi in posizione soleggiata o a mezzo-sole, non sopportano le estati torride del Sud Italia, la zona ideale per queste piante \u00e8 la regione dei laghi prealpini e gli Appennini, dove il periodo estivo \u00e8 piovoso con temperature non troppo elevate.\nRichiedono terreno neutro o leggermente acido, fresco nel periodo vegetativo, privo di calcio, ben drenato e con abbondante concimazione organica.\nSi moltiplicano per seme, divisione dei cespi o per talea dei getti.\nLa semina nelle zone meno rigide viene fatta prima dell'autunno subito dopo la maturazione delle capsule, nelle zone con inverni molto rigidi si rimanda la semina alla primavera successiva con fioritura nello stesso anno.\nLa moltiplicazione delle variet\u00e0, per via agamica con la divisione dei cespi o talea, va effettuata in primavera con getti di 10\u201315\u00a0cm di lunghezza.\nLe specie perenni dopo 2-3 anni di produzione vanno sostituite, pena lo scadimento qualitativo."}
{"id": "83460", "revid": "709565", "url": "https://it.wikipedia.org/wiki?curid=83460", "title": "Premi Oscar 2006", "text": "La 78\u00aa edizione della cerimonia di premiazione degli Oscar si \u00e8 tenuta il 5 marzo 2006 al \"Kodak Theatre\" di Los Angeles. Per condurre la serata \u00e8 stato scelto il comico statunitense Jon Stewart.\nLe \"nomination\" dei film in concorso - che, in base al regolamento, sono stati immessi sul circuito cinematografico nell'anno precedente, il 2005 - sono state rese pubbliche il 31 gennaio 2006. Si \u00e8 trattato del trionfo del cinema indipendente, all'insegna dell'impegno sociale.\nIl film \"I segreti di Brokeback Mountain\", favorito alla vigilia (dopo aver vinto il festival di Venezia, i Golden Globe e molti altri premi), \u00e8 stato il grande sconfitto della serata. A sorpresa, ha vinto invece \"Crash - Contatto fisico\" di Paul Haggis (gi\u00e0 sceneggiatore di \"Million Dollar Baby\"), che affronta il problema delle intolleranze razziali nel mondo di oggi.\nMiglior attori Philip Seymour Hoffman (protagonista di \"Truman Capote - A sangue freddo\") e George Clooney (non protagonista per \"Syriana\", rimasto invece a bocca asciutta per il suo \"Good Night, and Good Luck.\"). Migliori attrici Reese Witherspoon (protagonista di \"Quando l'amore brucia l'anima\") e Rachel Weisz (non protagonista in \"The Constant Gardener - La cospirazione\").\nPer l'Italia erano in corsa il film \"La bestia nel cuore\" di Cristina Comencini nella categoria \"miglior film straniero\", Gabriella Pescucci per i costumi di \"La fabbrica di cioccolato\" di Tim Burton e Dario Marianelli per le musiche di \"Orgoglio e pregiudizio\" di Joe Wright, ma nessuna delle tre candidature ha fruttato la statuetta.\nVincitori e candidati.\nVengono di seguito indicati in grassetto i vincitori.\nOve ricorrente e disponibile, viene indicato il titolo in lingua italiana e quello in lingua originale tra parentesi.\nPremio alla carriera.\nA Robert Altman, in riconoscimento di una carriera che ha continuamente reinventato la forma d'arte e ispirato registi e pubblico."}
{"id": "83463", "revid": "120675771", "url": "https://it.wikipedia.org/wiki?curid=83463", "title": "Dianthus", "text": "Il garofano (Dianthus L.) \u00e8 un genere della famiglia delle Caryophyllaceae, originario delle zone temperate del Globo. \nIl nome scientifico deriva dal greco antico \"dianthos\" e significa \"fiore di Dio\" (Zeus).\nMorfologia.\nIl genere comprende oltre 300 specie di piante erbacee o sublegnose, annuali, biennali e perenni, originarie delle zone temperate del globo, di altezza tra i 5 e i 100\u00a0cm; hanno fusti angolosi e nodosi, foglie opposte lineari o lanceolate, molli e piane, rigide e caniculate; fiori isolati o geminati a volte a capolini, con calice tubuloso e cilindrico, corolla a 5 petali con una lunga unghia; il frutto \u00e8 una capsula uniloculare portante numerosissimi semi.\nSpecie.\nTra le specie annuali pi\u00f9 note citiamo, oltre al garofano comune (\"D. caryophyllus\"), con innumerevoli variet\u00e0 a fiore doppio coltivate come annuali o biennali nella coltivazione industriale per la produzione del fiore reciso, il \"D. chinensis\" con fiori a mazzetti all'apice degli steli, con colori bianchi, rosa e rossi. Meritano una citazione inoltre il \"D. barbatus\" noto come \"garofano dei poeti\", il \"D. superbus\" con i petali riccamente sfrangiati e il \"D. plumarius\" a fioritura primaverile dai colori bianchi e rosa, dall'intenso profumo.\nUsi.\nViene utilizzata come pianta ornamentale perenne nei giardini, o in vaso per terrazzi e appartamenti, dove se le condizioni sono ottimali, pu\u00f2 fiorire per molti anni. Talvolta il fiore reciso viene indossato come ornamento nell'occhiello delle giacche.\nColtivazione.\nIl garofano esige esposizione soleggiata, terreno ricco di sostanze organiche e minerali, compatto, calcareo e asciutto.\nSi moltiplicano con la semina, per mezzo di talea e per divisione dei cespi.\nLe specie annuali vengono seminate in primavera o in cassone nel mese di febbraio, con fioritura dopo 6 mesi.\nLe perenni coltivate industrialmente come annuali oltre che con la semina, vengono moltiplicate per talea nel periodo invernale, riparandole con stuoie dal gelo, la fioritura inizia in settembre-ottobre fino alla primavera successiva, in alcune Regioni come la Toscana la fioritura \u00e8 estiva; mentre nelle zone con inverni gelidi le variet\u00e0 a fiore grande e stelo rigido, vengono coltivate in vaso in serra; si deve sempre prevedere l'uso di sistemi di sostegno per i deboli steli, con le apposite reti di plastica, per evitare che si spezzino facilmente.\nCuriosit\u00e0.\n\"Garofano\" \u00e8 il nome del sedicesimo giorno del mese di Pratile del calendario rivoluzionario francese.\nIl \"Garofano\" \u00e8 anche simbolo di fedelt\u00e0 in amore.\nInoltre il garofano \u00e8 stato il simbolo del Partito Socialista Italiano."}
{"id": "83464", "revid": "287204", "url": "https://it.wikipedia.org/wiki?curid=83464", "title": "Camorino", "text": "Camorino \u00e8 un quartiere di 2809 abitanti della Citt\u00e0 svizzera di Bellinzona, nel Cantone Ticino (distretto di Bellinzona).\nStoria.\nFino al 1\u00ba aprile 2017 \u00e8 stato un comune autonomo che si estendeva per 8,27\u00a0km\u00b2; il 2 aprile 2017 \u00e8 stato accorpato alla Citt\u00e0 di Bellinzona assieme agli altri comuni soppressi di Claro, Giubiasco, Gnosca, Gorduno, Gudo, Moleno, Monte Carasso, Pianezzo, Preonzo, Sant'Antonio e Sementina.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione. ."}
{"id": "83465", "revid": "1297", "url": "https://it.wikipedia.org/wiki?curid=83465", "title": "Speronella", "text": ""}
{"id": "83466", "revid": "62748", "url": "https://it.wikipedia.org/wiki?curid=83466", "title": "Garofano", "text": ""}
{"id": "83468", "revid": "1543377", "url": "https://it.wikipedia.org/wiki?curid=83468", "title": "Francesca Bertini", "text": "Biografia.\nFiglia adottiva del trovarobe napoletano Arturo Vitiello e dell'attrice di prosa fiorentina Adelaide Frataglioni.\nFrancesca Bertini nacque a Prato poi trascorse l'infanzia a Napoli. Inizi\u00f2 giovanissima a calcare il palcoscenico nella compagnia di Eduardo Scarpetta. Successivamente comparve in un gran numero di film muti recitando parti secondarie.\nIl suo primo film fu \"Il Trovatore\" (1910). La giovane aveva una sgradevole voce gutturale, ma la sua decisione d'arrivare, unita all'insofferenza per la vita grama da commediante, le diede il coraggio di fare il salto nella capitale.\nA 21 anni si trasfer\u00ec a Roma e, ribattezzatasi Francesca Bertini, interpret\u00f2 il primo ruolo da protagonista in \"L'Histoire d'un Pierrot\" (1914) sotto la regia di Baldassarre Negroni per la \"Italica Ars\" che aveva commissionato la realizzazione del film alla \"Celio film\", societ\u00e0 legata alla \"Cines\"\nSuccessivamente pass\u00f2 alla Caesar Film, che inizialmente l'aveva chiesta solo in prestito. In soli due anni Francesca Bertini raggiunse la notoriet\u00e0. Il successo pi\u00f9 eclatante arriv\u00f2 nel 1915 con il ruolo della napoletanissima Assunta Spina, nell'omonimo film tratto dal dramma di Salvatore Di Giacomo, per la regia di Gustavo Serena. Ma la Bertini non si limit\u00f2 a recitare la parte di protagonista. Volle avere un ruolo primario anche nella realizzazione del film. Lo conferm\u00f2 lo stesso Gustavo Serena:\nIl fascino che emanava la sua figura, gracile, dai capelli corvini e con uno sguardo acceso e intenso, le fecero presto varcare i confini come tipo d'una bellezza meridionale e popolaresca.\nIn seguito interpret\u00f2 sullo schermo grandi personaggi letterari e teatrali, come \"Fedora\", \"Tosca\" e la \"Signora delle Camelie\".\nLa sua notevole bellezza e la capacit\u00e0 di imporre la propria presenza in scena, soprattutto in parti tragiche, fecero di lei il primo esempio di diva cinematografica.\nFrancesca Bertini inaugur\u00f2 uno stile che, solo molto tempo dopo \u00e8 stato ascritto al genere del divismo. Alcuni esempi:\nFrancesca Bertini, assieme all'altra grande diva dell'epoca, Lyda Borelli, incarnava il personaggio di donna passionale, assoluta, straziante e fatale, allora di moda. Il suo produttore ebbe l'idea di farle realizzare una serie di sette film ispirati al romanzo d'appendice \"I sette peccati capitali\" di Eug\u00e8ne Sue (1804-1857), ciascuno per un peccato capitale: la diva si sarebbe espressa in tutta la gamma delle passioni. Gi\u00e0 dopo l'annuncio si ebbe un'altissima richiesta d'acquisto; la serie di film, uscita nel 1919, non ebbe per\u00f2 il successo commerciale sperato.\nLa Bertini entr\u00f2 in crisi e decise di riposarsi per un po' di tempo in una clinica. Un giorno, durante questo periodo, vide in un teatro di posa della Caesar i nuovi metodi di lavorazione venuti da Torino. Decise di essere diretta da un regista torinese per il suo nuovo film. Si gir\u00f2 \"Anima allegra\" dei fratelli Quintero. Il film ottenne un buon successo di pubblico.\nLa Bertini era ancora all'apice del successo quando l'americana Fox avanz\u00f2 un'allettante offerta (un contratto di un milione di dollari dell'epoca) per recitare in alcuni film, ma la diva rifiut\u00f2: aveva appena conosciuto il banchiere svizzero Alfred Cartier che da l\u00ec a poco sarebbe diventato suo marito.\nNell'agosto 1921 sostenne il suo ultimo ruolo notevole, nel film \"La fanciulla di Amalfi\", poi in settembre si spos\u00f2. Nella sua pur breve carriera aveva girato un centinaio di film e guadagnato quattro milioni di lire dell'epoca.\nIn seguito al matrimonio le sue apparizioni si fecero molto pi\u00f9 rare; ma \u00e8 verosimile che con l'avvento del cinema sonoro, come molti altri attori del muto, anche lei non seppe adeguarsi alle nuove tecniche di recitazione, penalizzata inoltre dal suo timbro di voce non proprio gradevole ed infatti in \"Odette\", il suo secondo ed ultimo film sonoro da protagonista (il primo era stato \"La donna di una notte\" del 1930, girato in pi\u00f9 versioni) rifacimento di un'omonima pellicola da lei interpretata all'epoca del muto, girato nel 1934 prima del suo ritiro definitivo, venne doppiata da Giovanna Scotto, divenendo cos\u00ec la prima attrice italiana ad essere doppiata nella sua stessa madrelingua.\nNegli anni sessanta e settanta prese parte a qualche trasmissione televisiva: fu intervistata da Lelio Luttazzi a \"Ieri e oggi\", Mike Bongiorno, Enzo Biagi e Maurizio Costanzo, sempre rievocando con una punta di nostalgia la sua leggendaria ma ormai lontana stagione di trionfi cinematografici.\nNel 1969 fece uscire la sua autobiografia dal titolo \"Il resto non conta\" per la casa editrice Giardini, di Pisa.\nNel 1976 Bernardo Bertolucci la convinse a uscire dall'isolamento e a comparire in un breve cameo, in abiti da suora, nel suo kolossal \"Novecento\". Prima di questo cameo era comunque gi\u00e0 tornata a calcare saltuariamente i set cinematografici, sempre con piccoli ruoli: nel 1943 nella commedia \"Dora, la esp\u00eda\", realizzata in Spagna da Raffaello Matarazzo e mai distribuita in Italia, nel 1957 nella pellicola \"A sud niente di nuovo\" diretta da Giorgio Simonelli, e nel 1969 nella pellicola \"Una ragazza di Praga\" di Sergio Pastore.\nLa sua immagine di \"Diva del muto\" era ancora viva nel 1976: la puntata di \"Bont\u00e0 loro\" del 25 ottobre, trasmessa in seconda serata, fece registrare 11.800.000 spettatori (contro i 5.400.000 della puntata precedente).\nNel 1982 il regista Gianfranco Mingozzi diresse per la televisione un documentario a lei dedicato, \"L'ultima diva\".\nL'attrice mor\u00ec a Roma il 13 ottobre 1985 all'et\u00e0 di 93 anni.\n\u00c8 sepolta a Roma, nel cimitero di Prima Porta."}
{"id": "83469", "revid": "119975047", "url": "https://it.wikipedia.org/wiki?curid=83469", "title": "Eschscholzia", "text": "Eschscholzia \u00e8 un genere di piante appartenente alla famiglia delle Papaveraceae, originario della parte occidentale del Nord America.\nIl nome deriva dal botanico tedesco Johann Friedrich von Eschscholtz, il quale fu il primo, nel XIX secolo, ad introdurre in Europa come ornamentale una pianta appartenente a questo genere (\"Eschscholzia californica\").\nDescrizione.\nLe piante incluse in questo genere sono tutte a portamento erbaceo ed a carattere sia perenne che annuale. La pi\u00f9 nota \u00e8 lEschscholzia californica\", conosciuta sotto al nome comune di Escolzia o Papavero della California\"'. \u00c8 una pianta erbacea perenne coltivata come annuale, originaria dell'Arizona, California e Oregon. Ha fusti prostrati che si allargano a formare dei cespugli alti 40\u201350\u00a0cm, di colore verde glauco, con foglie eleganti, alterne, picciolate, frastagliate di colore verde cinerino, portanti fiori singoli, con 4 petali obovati liberi, di colore bianco, giallo o arancio, con variet\u00e0 di colore tendente al rosso vivo. La fioritura \u00e8 estiva. I semi, piccoli e numerosissimi, sono contenuti in un baccello lungo 4\u20135\u00a0cm.\nTassonomia.\nAll'interno del genere \"Eschscholzia\" sono attualmente incluse le seguenti 15 specie:\nColtivazione.\nPiante vigorose, gradiscono esposizioni soleggiate, temono il gelo e non sopravvivono alle temperature invernali; per tale motivo vengono coltivate come annuali. Richiedono terreno soffice, misto a sabbia, ma si adattano anche a terreni argillosi purch\u00e9 ben drenati; moderate concimazioni liquide per le piante coltivate in vaso, annaffiature frequenti ma non eccessive.\nLa moltiplicazione avviene con la semina a dimora in aprile e successivo diradamento."}
{"id": "83470", "revid": "1543377", "url": "https://it.wikipedia.org/wiki?curid=83470", "title": "Johanne Kolstad", "text": "Fu la principale interprete della specialit\u00e0 negli anni trenta. Realizz\u00f2 una straordinaria progressione, portando il primato del mondo femminile da 31 metri nel 1931 fino a 72 metri nel 1938, misura che rimase imbattuta per oltre trent'anni.\nBiografia.\nNata a Dokka, capoluogo del comune di Nordre Land, nel 1931 partecip\u00f2 fuori gara a una competizione disputata sul trampolino Midtstubakken di Oslo, realizzando un salto di 31 metri che al tempo costitu\u00ec il nuovo primato mondiale femminile non ufficiale superando quello marcato nel 1926 dalla connazionale Olga Balstad-Eggen (26 metri). In quell'occasione la Federazione sciistica della Norvegia contest\u00f2 duramente la partecipazione femminile, definendola \u00abfenomeno da circo\u00bb, e il primato della Kolstad non fu omologato dalla Federazione Internazionale Sci perch\u00e9 all'epoca il salto con gli sci era ufficialmente riservato solo agli uomini, quindi non venivano registrati i risultati delle donne.\nIn seguito nello stesso anno si miglior\u00f2 ulteriormente saltando prima 40 metri a Nydalen, poi 46,5 metri dal trampolino di Odnesbakken di Odnes, lo stesso su cui Birger Ruud, il miglior saltatore dell'epoca, era arrivato a 76,5 metri; nel 1932 a Trondheim raggiunse i 62 metri.\nPer ottenere misure pi\u00f9 lunghe, bisognava saltare da trampolini pi\u00f9 grandi. Johanne Kolstad ebbe l'occasione di farlo negli Stati Uniti, dove fece tre \"tourn\u00e9e\" di esibizione nel corso degli anni Trenta. I III Giochi olimpici invernali, che si tennero nel 1932 a Lake Placid, . Johanne Kolstad divent\u00f2 presto una grande attrazione e venne ribattezzata \"The queen of skis\" (\"la regina degli sci\").\nNella sua ultima esibizione americana realizz\u00f2 anche la sua miglior misura personale: il 6 marzo 1938 salt\u00f2 72 metri a Berlin (New Hampshire). La sua misura rimase imbattuta per 34 anni, fino al 1972, quando un'altra norvegese, Anita Wold, raggiunse 80 metri.\nDisput\u00f2 la sua ultima gara nel 1940 sul trampolino Midtstubakken di Oslo, realizzando un salto di 70 metri."}
{"id": "83471", "revid": "21880", "url": "https://it.wikipedia.org/wiki?curid=83471", "title": "Papavero della California", "text": ""}
{"id": "83472", "revid": "768068", "url": "https://it.wikipedia.org/wiki?curid=83472", "title": "Helleborus", "text": "Helleborus , comunemente noto come elleboro, \u00e8 un genere di piante appartenente alla famiglia delle Ranunculaceae diffuso prevalentemente nel bacino del Mediterraneo, ad eccezione di una specie (\"H. thibetanus\") che \u00e8 presente in Estremo Oriente.\nDescrizione.\nI fiori dell'elleboro sono formati da 5 tepali che sono colorati in diversi modi e assumono spesso un aspetto petaloide. Questi circondano e proteggono i nettari che derivano dalla trasformazione dei veri petali. I tepali persistono dopo l'impollinazione, e studi condotti in Spagna suggeriscono che il perigonio persistente possa contribuire allo sviluppo dei semi. Alcune specie hanno radici rizomatose. La fioritura \u00e8 invernale o ai primi tepori primaverili.\nTassonomia.\nDal genere prende il nome una delle famiglie delle \"Ranuncolaceae\", quella delle Helleboreae.\nSpecie.\nIl genere \"Helleborus\" include attualmente 15 specie e 6 sottospecie (di cui una decina spontanee sul nostro territorio):\nSpecie in Italia.\nIn Italia sono spontanee le seguenti specie:\nUsi.\nCome pianta ornamentale per decorare roccaglie e giardini spontanei, in vaso per gli appartamenti, e per la produzione industriale del fiore reciso.\nPropriet\u00e0 medicinali.\nPianta molto velenosa, sia per ingestione che per uso esterno, molto difficile da dosare. Se ne sconsiglia vivamente l'uso.\nL'elleboro \u00e8 un allucinogeno, noto sin dall'antichit\u00e0 [Plinio 25,47]. La notizia dell'uso di pozioni di elleboro da parte di Crisippo \u00e8 riferita anche da Luciano [Vera hist. 2,18]. Simili notizie si trovano in: Plinio [25,52] in riferimento a Carneade, Gellio [17,15] e Valerio Massimo [8,7].\nPer la relazione fra lucidit\u00e0 teoretica ed elleboro, vedi Stobeo [Ecl. 2,24]; fonte: Op. Cit., nota 256 di A. Aragosti.\nColtivazione.\nLa coltivazione non presenta molte difficolt\u00e0. Il luogo non dovr\u00e0 essere eccessivamente soleggiato. Il terreno dovr\u00e0 essere fertile, ben drenato, con concimazioni periodiche, preferibilmente organiche.\nLa messa a dimora in settembre-ottobre a 30\u201340 cm di distanza, avendo cura di non interrare la sommit\u00e0 degli apparati radicali a pi\u00f9 di 2\u20133 cm di profondit\u00e0.\nSe lasciati indisturbati, con le giuste condizioni, si possono riprodurre spontaneamente. In generale gli ellebori mal sopportano i trapianti.\nLa specie \"Helleborus foetidus\" \u00e8 quella che meglio si adatta alle posizioni pi\u00f9 ombreggiate.\nLa semina non \u00e8 complicata, ma richiede cura e soprattutto tempo. I primi risultati non si vedranno prima di tre anni. Saranno pi\u00f9 immediati con la divisione dei cespi."}
{"id": "83477", "revid": "228587", "url": "https://it.wikipedia.org/wiki?curid=83477", "title": "Impatiens", "text": "Impatiens \u00e8 un genere di piante dicotiledoni della famiglia Balsaminaceae; comprende piante erbacee, annuali o perenni, originarie dell'Africa e dell'Asia.\nDescrizione.\nHanno fusti e foglie succulente, di vari colori. Hanno fiori speronati colorati di bianco, rosa, rosso variamente screziati, specie rifiorenti nella bella stagione.\nUsi.\nAlcune specie sono utilizzate come pianta ornamentale in serra o in appartamenti.\nMetodi di coltivazione.\nColtivate generalmente come annuali, seminandole in marzo in serra calda e sostituendo le piante dopo la fioritura.\nRichiedono zone a luce diffusa ma al riparo dall'esposizione diretta ai raggi del sole, ambiente caldo-umido, concimazioni 2 volte al mese nella bella stagione, con fertilizzanti liquidi e abbondanti annaffiature in terreni ben drenati.\nSi moltiplica per seme o per mezzo di talea.\nSpecie.\nTra le specie coltivate ricordiamo:"}
{"id": "83478", "revid": "1297", "url": "https://it.wikipedia.org/wiki?curid=83478", "title": "Elleboro", "text": ""}
{"id": "83479", "revid": "1297", "url": "https://it.wikipedia.org/wiki?curid=83479", "title": "Balsamina (botanica)", "text": ""}
{"id": "83480", "revid": "1940251", "url": "https://it.wikipedia.org/wiki?curid=83480", "title": "Bertini", "text": ""}
{"id": "83481", "revid": "1297", "url": "https://it.wikipedia.org/wiki?curid=83481", "title": "Pianta di vetro", "text": ""}
{"id": "83483", "revid": "439868", "url": "https://it.wikipedia.org/wiki?curid=83483", "title": "Maranta", "text": "Maranta \u00e8 un genere di piante della famiglia delle Marantaceae, originario delle zone tropicali americane. Il suo nome deriva dal botanico Bartolomeo Maranta.\nDescrizione.\nComprende piante erbacee perenni, alte oltre i 50\u00a0cm, simili alla \"Calathea\" con radici tuberiformi, hanno foglie molto decorative, obovate, intere, vellutate, variegate e segnate da macchie pi\u00f9 scure, dal disegno minuto e delicato, dalle sfumature porporine, il nome comune Pianta della preghiera, trae origine dalla particolare chiusura serale delle foglie appaiate, che ricordano le mani giunte in preghiera.\nSpecie.\nIl genere \"Maranta\" comprende le seguenti specie, variet\u00e0 e forme:\nUso.\nCome pianta ornamentale per le foglie dalle venature laterali molto evidenti, di colore rosso pi\u00f9 o meno scuro, mentre la venatura centrale \u00e8 circondata da striature verde chiaro in piacevole contrasto con il colore verde oliva della pagina fogliare.\nDalla \"Maranta arundinacea\", invece, viene estratta la fecola (Fecola di Maranta) utilizzata in cucina come gli altri amidi.\nMetodi di coltivazione.\nPianta pi\u00f9 da serra che da appartamento, dove risulta piuttosto delicata e difficile da coltivare, richiede esposizione ombreggiata, ambienti caldo-umidi, lontano da correnti d'aria e dalla luce solare diretta, concimazioni mensili nella bella stagione, con fertilizzanti minerali liquidi, adacquature per parziale immersione del vaso in una vasca piena d'acqua, ogni 3-4 giorni, rinvasare o rinterrare tutti gli anni in primavera, usando terriccio universale.\nSi pu\u00f2 anche utilizzare un tutore ricoperto di muschio per far arrampicare la pianta.\nLa moltiplicazione avviene per divisione dei rizomi, o utilizzando come talea i giovani getti ottenuti mettendo a vegetare il ceppo radicale\nAvversit\u00e0.\nLa luce solare diretta, le correnti d'aria e ambienti secchi provocano l'ingiallimento e la caduta delle foglie"}
{"id": "83486", "revid": "4169", "url": "https://it.wikipedia.org/wiki?curid=83486", "title": "Marantha", "text": ""}
{"id": "83487", "revid": "1318658", "url": "https://it.wikipedia.org/wiki?curid=83487", "title": "Sant'Antonino (Svizzera)", "text": "Sant'Antonino \u00e8 un comune svizzero di 2411 abitanti del Cantone Ticino, nel distretto di Bellinzona.\nGeografia fisica.\nSant'Antonino \u00e8 situato sulle pendici del Matro (Isone), da non confondere con l'omonimo e pi\u00f9 famoso Pizzo Matro in Val di Blenio. Il Matro viene anche chiamato \"Motto del sole\" (quest'ultima \u00e8 un'espressione popolare utilizzata per sottolineare il fatto che, tra novembre e gennaio, ostruisce il sole in buona parte del paese). Confina a nord con Bellinzona (quartieri di Camorino, Gudo e Giubiasco) e con il comune d'Isone a sud est e Cadenazzo a sud ovest.\nIl nucleo del paese si trova su un cono formato da tre torrenti (Valle dei Biaggini, Valle dei Crotta e Valle di San Carlo), mentre parte del suo territorio si spinge sul Piano di Magadino, piana fertile a vocazione agricola tratta dalla bonifica del Fiume Ticino iniziata a fine Ottocento e terminata negli anni Sessanta del Novecento.\nStoria.\nLa storia di Sant'Antonino \u00e8 molto antica: secondo i reperti archeologici ritrovati in alcune sepolture rinvenute in localit\u00e0 al Sasso nel 1938, il centro era abitato sin dall'antichit\u00e0 e sicuramente in epoca Romana. Situato sull'antica via che congiungeva il nord e il sud dell'arco alpino, attraverso i principali valichi percorribili, era via di passaggio obbligata per viandanti, pellegrini, armate e commercianti provenienti dal nord e dalla vicina Bellinzona oppure da sud, attraverso il Ceneri, da Lugano, Como e Milano. \nI ritrovamenti archeologici nella Chiesa dedicata a S.Antonino hanno permesso di definire come l'attuale monumento sia stato costruito su una pre-esistente chiesa paleocristiana, la pi\u00f9 antica del bellinzonese di cui si hanno prove materiali e risalente almeno al IX secolo. L'indagine archeologica tenuta nel 1986 nel medesimo edificio sacro ha portato alla luce anche una serie di monete, alcune leggibili, coniate a Bologna, Parma, Napoli, Lucca, Merano e Bellinzona per il sud delle Alpi e Basilea, Altdorf, Alsazia e Tirolo per quelle provenienti dal nord. Una simile differenziazione dimostra come Sant'Antonino in antichit\u00e0 accogliesse e probabilmente ospitasse una moltitudine di persone in viaggio sull'asse nord-sud delle Alpi occidentali. Il pezzo storico pi\u00f9 pregiato e antico venuto alla luce durante le ricerche \u00e8 una moneta con l'effige di Costantino il Grande, Imperatore romano del IV secolo d.C. Il periodo storico in cui la moneta venne battuta rappresenta un periodo di forte espansione per il Cristianesimo, religione ancora minoritaria nell'Impero romano ma a cui lo stesso Costantino I si avvicin\u00f2, spianando di fatto la strada all'evangelizzazione globale. \nInteressanti e degne di nota, nonostante l'origine della moneta romana ritrovata non corrisponda per forza al periodo d'utilizzo in loco (che potrebbe essere posteriore anche di qualche secolo), la sovrapposizione cronologica del periodo storico in cui \u00e8 stata battuta, con altri importanti ritrovamenti archeologici della regione. In particolare, nel 1969, in uno di questi scavi, nella necropoli romana di Carasso, \u00e8 stato rinvenuto un anello digitale in bronzo, il cui castone porta inciso il monogramma cristiano, una delle testimonianze pi\u00f9 antiche del cristianesimo del Cantone Ticino, risalente anch'esso al IV secolo d.C. \nSempre al medesimo periodo storico, intorno alla met\u00e0 del IV secolo, risalgono i resti venuti alla luce durante gli scavi condotti da Werner Meier nel 1967, sulla rocca del Castelgrande di Bellinzona, in cui furono dissepolte le vestigia dell\u2019antica cinta muraria edificata dai Romani, origine di quel \"Castrum Bilitio\" oggi patrimonio UNESCO dell'umanit\u00e0. E sempre alla met\u00e0 del IV secolo, pi\u00f9 precisamente nel 355 d.C., risale il commento dello storico romano Ammiano Marcellino, che cita per la prima volta i Campi Canini a nord della cinta muraria del \"Castrum Bilitio\". In quell'anno l'Imperatore Costanzo II\n, figlio di Costantino il Grande rappresentato sulla moneta ritrovata a Sant'Antonino, si mosse personalmente alla testa di una spedizione militare ai confini della Rezia contro i Lentiensi, popolazione di stirpe alemannica che insidiava le frontiere.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del comune."}
{"id": "83488", "revid": "1632387", "url": "https://it.wikipedia.org/wiki?curid=83488", "title": "Nymphaea", "text": "Nymphaea \u00e8 un genere di piante angiosperme appartenenti alla famiglia delle Ninfeacee dai fiori acquatici molto grandi e decorativi.\nEtimologia.\nIl botanico Paolo Bartolomeo Clarici (1664 - 1725) nei suoi scritti afferma che il nome di questo genere (e della sua specie pi\u00f9 conosciuta) fu voluto dal filosofo e botanico greco antico Teofrasto (in greco \u201c\u0398\u03b5\u03cc\u03c6\u03c1\u03b1\u03c3\u03c4\u03bf\u03c2\u201d; Ereso, 371 a.C. \u2013 Atene, 287 a.C.) e da Dioscoride Pedanio (Anazarbe in Cilicia, 40 circa \u2013 90 circa) medico, botanico e farmacista greco antico che esercit\u00f2 a Roma ai tempi dell'imperatore Nerone \"\u201d...perch\u00e9 ella ami e cresca nei luoghi acquatici e paludosi...\u201d\"; ma, in alternativa a quando appena detto (\u00e8 sempre il Clarici che scrive) Plinio riferisce che questi fiori furono nominati da una Ninfa tramutata in questo fiore perch\u00e9 gelosa di Ercole. In realt\u00e0 sembra che il nome generico (\"Nymphaea\") derivi dal vocabolo arabo \"nenufar\" (derivato a sua volta dal persiano \"loto blu\"). Ad introdurlo nella nomenclatura botanica \u00e8 stato il medico, botanico e teologo tedesco Otto Brunfels (Magonza, 1488 \u2013 Berna, 25 novembre 1534) nel 1534.\nIl nome scientifico attualmente accettato di questo genere (\"Nymphaea\") \u00e8 stato proposto in via definitiva da Carl von Linn\u00e9 (Rashult, 23 maggio 1707 \u2013Uppsala, 10 gennaio 1778), biologo e scrittore svedese, considerato il padre della moderna classificazione scientifica degli organismi viventi, nella pubblicazione Species Plantarum del 1753.\nDescrizione.\nSono piante acquatiche tipicamente radicanti e perenni. Alcune specie possono essere considerate palustri in quanto riescono a sopportare facilmente abbassamenti temporanei del livello dell'acqua. L'altezza media di queste piante dipende dalla profondit\u00e0 del bacino idrico e comunque superano raramente i due metri. La forma biologica della specie \u00e8 idrofita radicante (I rad); ossia sono piante acquatiche perenni le cui gemme si trovano sommerse o natanti e hanno un apparato radicale che le ancora al fondale. Molte caratteristiche avvicinano queste piante alle Monocotiledoni.\nRadici.\nLe radici sono secondarie da rizoma e sono fissate sul fondo fangoso. Generalmente scaturiscono dal fusto subacqueo in posizione opposta ad ogni inserzione fogliare.\nFoglie.\nLe foglie sono ampie e di consistenza pi\u00f9 o meno coriacea e lamina piana e peltata con picciolo inserito verso il centro della lamina in una insenatura stretta e profonda. Sono galleggianti ma a volte fuoriescono dal pelo d'acqua\nper 10\u201320\u00a0cm.; la forma \u00e8 pi\u00f9 o meno rotonda (o cordata) con bordo continuo (in qualche caso pu\u00f2 essere dentato). La lunghezza del picciolo \u00e8 in funzione della profondit\u00e0 dell'acqua. Le due pagine (quella sopra e quella sotto) hanno ovviamente strutture anatomiche diverse interfacciando due elementi completamente differenti (aria e acqua). La lamina superiore \u00e8 protetta da uno strato ceroso (questo per non essere bagnata, cos\u00ec l'acqua scivola via senza bloccare le aperture aerifere) e cosparsa da diversi stomi per lo scambio appunto aerifero. La lamina inferiore invece pu\u00f2 contiene delle sostanze tipo antocianina. L'antocianina \u00e8 un glucoside privo di azoto che ha la funzione di convertire i raggi luminosi del sole in calore. In questo modo anche la parte inferiore della foglia collabora ad incrementare i processi metabolici di tutta la foglia. Le foglie hanno delle nervature che si irradiano dal nervo centrale e in corrispondenza del margine della foglia.\nLo sviluppo di queste \u00e8 foglie \u00e8 molto particolare: infatti crescono dritte dal fondale verso la superficie con le due semi-lamine arrotolate su se stesse dall'esterno verso la nervatura centrale della foglia; al momento opportuno si srotolano dispiegandosi completamente sulla superficie dell'acqua. Le foglie nascono dal rizoma sottostante in ordini spiralato-alterni e si possono dividere in tre tipi (dimorfismo fogliare): \nInfiorescenza.\nL'infiorescenza \u00e8 formata da grandi fiori natanti generalmente solitari. La lunghezza del peduncolo, a sezione rotonda, \u00e8 in funzione della profondit\u00e0 dell'acqua. Normalmente i fiori durano a lungo e si aprono durante il giorno solo a cielo sereno.\nFiore.\nI fiori sono ermafroditi, attinomorfi, polipetali (con un numero imprecisato di petali), spirociclici (i petali sono a disposizione spiralata/ciclica), in genere tutti gli altri elementi del fiore (calice e componenti riproduttivi) sono a disposizione spiralata. Il perianzio \u00e8 ipogino. Il colore del fiore pu\u00f2 essere bianco, roseo, rosso, viola, celeste e giallo o colorazioni intermedie.\nFrutti.\nIl frutto \u00e8 una bacca globosa, coriacea e spugnosa a deiscenza irregolare. Sulla sua superficie sono presenti delle caratteristiche cicatrici dovute alla caduta dei petali e degli stami che non sono persistenti, mentre all'apice \u00e8 coronato da ci\u00f2 che rimane degli stili. La particolarit\u00e0 di questi frutti \u00e8 che la loro maturazione avviene sott'acqua, immersi nel fondo fangoso. Infatti a fine fioritura i frutti cadono nell'acqua e il tessuto assiale di protezione si stacca in pi\u00f9 parti dai carpelli liberi, in questo modo i numerosi semi, ellissoidi, lisci (in certi casi, o pubescenti e crestati in altri casi) e provvisti di albume, contenuti nel frutto hanno la via libera per la disseminazione.\nDistribuzione e habitat.\nQuesto genere originario dell'Asia, ha ormai una distribuzione cosmopolita. Comprende specie rustiche perfettamente adattate ai climi temperati, e specie tropicali a fioritura profumatissima, notturna soprattutto dell'emisfero boreale, ma vi sono anche specie abitatrici dell'Africa del sud, dell'Australia e della Nuova Guinea. Nella flora spontanea italiana \u00e8 presente una sola specie (\"Nymphaea alba\")\nIn realt\u00e0 nei tempi antichi queste piante occupavano un'area molto pi\u00f9 vasta anche al nord. A causa della formazione delle vaste distese di ghiaccio emigrarono pi\u00f9 a sud, questo probabilmente nell'Era quaternaria e forse ancor prima nel Pliocene (queste emigrazioni sono confermate dai ritrovamenti fossili provenienti dal Giura e dalle grandi vallate alpine del Savoia e della Svizzera).\nDue specie vivono spontaneamente sull'arco alpino. La tabella seguente mette in evidenza alcuni dati relativi all'habitat, al substrato e alla diffusione delle specie alpine.\nLegenda e note alla tabella.\nPer il \u201csubstrato\u201d con \u201cCa/Si\u201d si intendono rocce di carattere intermedio (calcari silicei e simili); vengono prese in considerazione solo le zone alpine del territorio italiano (sono indicate le sigle delle province).\nTassonomia.\nIl genere \"Nymphaea\" comprende una sessantina di specie.\nQui di seguito \u00e8 indicata la sistematica interna al genere:\nQui di seguito viene proposta una possibile classificazione scientifica relativamente ai livelli tassonomici superiori di questo genere:\nSpecie spontanee del territorio italiano.\nSul territorio italiano \u00e8 presente una sola specie di questo genere:\nEventualmente all'estremo est della zona alpina pu\u00f2 essere presente la seguente specie:\nSinonimi.\nIl genere di questa scheda ha avuto nel tempo diverse nomenclature. L'elenco che segue indica alcuni tra i sinonimi pi\u00f9 frequenti:\nGeneri simili.\nIl genere \"Nymphaea\" \u00e8 strettamente correlato al genere \"Nuphar\". La differenza pi\u00f9 evidente sta nel fatto che in \"Nymphaea\" i petali sono pi\u00f9 grandi dei sepali, mentre in \"Nuphar\" i petali sono molto pi\u00f9 piccoli dei sepali. Anche la maturazione del frutto \u00e8 diversa: il frutto di \"Nymphaea\" affonda sotto il livello dell'acqua subito dopo che il fiore si \u00e8 chiuso, mentre i frutti di \"Nuphar\" restano al di sopra del livello dell'acqua fino a maturit\u00e0.\nLe ninfee sono talvolta chiamate fiori di loto, ma non vanno confuse con le specie di loto indiano del genere \"Nelumbo\", usate nella cucina asiatica e sacre all'Induismo ed al Buddhismo. Il genere \"Nelumbo\" inoltre appartiene ad un'altra famiglia Nelumbonaceae, e un ordine diverso Proteales.\nUsi.\nFarmacia.\nAlcune specie hanno delle propriet\u00e0 medicamentose per cui sono utilizzate nella medicina popolare. Le radici essiccate e polverizzate sono utilizzate contro la dissenteria, la dispepsia e le emorroidi.\nCucina.\nI rizomi di queste piante contengono un'alta percentuale di fecola per cui sono utilizzati come alimento da alcune popolazioni del nord Europa (Finlandia e Russia) anche se contenendo diversi tannini risultano piuttosto amari. In Australia gli aborigeni si cibano dei peduncoli dei fiori insieme ai frutti arrostendoli al fuoco.\nGiardinaggio.\nMoltissime specie di questo genere sono utilizzate come piante ornamentali per decorare stagni, vasche e laghetti, o coltivata in grossi mastelli o recipienti simili, colmi d'acqua sui terrazzi. Da queste piante per scopi soprattutto commerciali sono stati ricavati molti ibridi o cultivar specialmente in Francia in Inghilterra e negli Stati Uniti.\nPer una buona coltivazione le \u201cninfee\u201d richiedono posizione soleggiata, con terreno ben concimato con letame maturo; in autunno si prosciuga l'acqua, ricoprendo i cespi con torba mista a letame; ogni 3 anni si procede al trapianto dei rizomi, per sfoltirli e per potere rinnovare il substrato con terreno fresco e ricco di elementi organici. Importante \u00e8 la temperatura dell'acqua che deve essere sempre calda per avere delle abbondanti fioriture (tra i 18\u00a0\u00b0C e i 25\u00a0\u00b0C).\nSi moltiplicano in primavera per divisione dei cespi rizomatosi se si tratta di ibridi o variet\u00e0 con colori particolari, altrimenti se si tratta di specie pure si pu\u00f2 utilizzare il metodo classico della semina.\nStoria.\nGli antichi egizi adoravano le ninfee del Nilo, o fiori di loto come sono anche chiamate. \"N. caerulea\" apre i suoi fiori al mattino e li affonda nell'acqua al tramonto, mentre \"N. lotus\" fiorisce di notte e chiude i fiori al mattino. Resti di entrambi i fiori sono stati trovati nella camera sepolcrale di Ramses II.\nGli egizi, che nella scelta dei simboli utilizzati nei loro geroglifici attingevano alla realt\u00e0 che li circondava, avevano rappresentato la ninfea in alcuni segni. In uno di essi \u00e8 disegnato il fiore di ninfea:\nM9\nmentre in un altro, utilizzato come simbolo numerico per indicare la cifra 10.000, \u00e8 rappresentata una foglia di ninfea con lo stelo e il rizoma sommersi:\nM12"}
{"id": "83490", "revid": "1543377", "url": "https://it.wikipedia.org/wiki?curid=83490", "title": "Nelumbo", "text": "Nelumbo \u00e8 un genere di piante acquatiche, l'unico appartenente alla famiglia delle Nelumbonaceae, differenziatosi circa 80 milioni di anni fa. Comprende due sole specie, originarie di America, Asia e Australia, con foglie molto decorative e grandi fiori di colore bianco, rosa, giallo e rosso, note con il nome di fiori di loto.\nDescrizione.\nLe foglie raggiungono un diametro di un metro e oltre. Sono alte da 80\u00a0cm a oltre 1 m. Le foglie del \"fiore di loto\" hanno una struttura superficiale particolare che le rende estremamente idrofobiche e le mantiene costantemente pulite. Tale propriet\u00e0, che con la nanotecnologia si cerca di riprodurre per altri materiali quali tessuti e vernici, \u00e8 chiamata effetto loto. Il fiore \u00e8 composto da pi\u00f9 di venti petali di colori che vanno dal rosa scuro al bianco, il cui profumo \u00e8 inebriante.\nAltra peculiarit\u00e0 \u00e8 la longevit\u00e0 del seme. Nel 1951, durante uno scavo archeologico a Kemigawa nella prefettura di Chiba (Giappone), in uno strato di terreno furono scoperti casualmente tre semi, i quali vennero successivamente identificati dal botanico Ichir\u014d \u014cga come tre semi di loto. Le analisi al radiocarbonio mostrarono che i semi erano risalenti a oltre duemila anni prima. Grazie alle cure del professor \u014cga uno dei tre semi riusc\u00ec a germogliare, riportando in vita \u201cil fiore pi\u00f9 antico del mondo\u201d, nominato loto \u014cga (a volte scritto anche Ohga) in onore del suo scopritore. Il fiore \u00e8 diventato una celebre attrazione del Parco di Chiba, dove fu riscoperto, e del giardino K\u014draku-en di Okayama, citt\u00e0 d'origine del professor \u014cga.\nDistribuzione e habitat.\nIl genere \"Nelumbo\" \u00e8 diffuso in due areali separati, occupati dalle due diverse specie qui incluse:\nTassonomia.\nSpecie.\nAll'interno del genere \"Nelumbo\" sono attualmente incluse le seguenti due specie:\nSinonimi obsoleti.\nIl termine \"Nelumbium\" per designare il genere non viene pi\u00f9 accettato dalla maggior parte degli autori, in quanto considerato un sinonimo:\nRelazioni.\nTradizionalmente inquadrato nella famiglia delle Nymphaeaceae, con le recenti classificazioni filogenetiche il genere \"Nelumbo\" \u00e8 stato separato in una famiglia a s\u00e9 stante, le Nelumbonaceae. Secondo la classificazione APG questa famiglia appartiene all'ordine Proteales, mentre nell'ormai obsoleto sistema Cronquist era invece collocata nell'ordine Nymphaeales.\nColtivazione.\nEsigono molte ore di completo irradiamento solare, e il terreno deve essere molto pesante misto ad argilla e limo, necessitano di una copertura di 15\u201320\u00a0cm d'acqua, per potere mantenere le radici a temperatura calda e costante, vi sono variet\u00e0 rustiche che nella stagione invernale non occorre proteggere.\nLe due specie Nelumbo nucifera e lutea sono rustiche, resistendo bene anche al freddo e al gelo.\nQueste piante producono frutti i quali, giunti a maturazione, lasciano cadere i semi nell'acqua.\nSi moltiplicano per divisione dei rizomi sotterranei, o con la semina primaverile che, in condizioni ottimali, dar\u00e0 la prima fioritura gi\u00e0 dopo quattro mesi. Possono essere coltivate in un vaso capiente alto almeno 40\u00a0cm e con diametro di 35\u00a0cm.\nPropriet\u00e0 medicinali.\nL'essiccazione della pianta, se bruciata come incensi su speciali bracieri, pu\u00f2 provocare effetti allucinogeni.\nSimbolismo.\nLa \"Nelumbo nucifera\" \u00e8 il \"Loto indiano\", fiore sacro per l'Induismo e il Buddhismo. \u00c8 detto anche \"Loto blu\", \"Giglio sacro\" o \"Fagiolo dell'India\". \u00c8 il fiore nazionale dell'India e del Vietnam.\nIl loto ha tutto un complesso e antichissimo simbolismo filosofico e religioso, fra i quali il pi\u00f9 noto \u00e8 quello di rappresentazione dei centri energetici sottili nel corpo umano, detti chakra. \u00c8 considerato anche simbolo di purezza, e questo probabilmente \u00e8 dovuto al cosiddetto effetto loto, che \u00e8 la capacit\u00e0, osservata appunto nei , di un materiale di mantenersi pulito autonomamente.\nNel IX libro dell'Odissea si parla del paese dei Lotofagi, i mangiatori di loto.\nNella tradizione culturale dello Sri Lanka, come nella maggior parte del Sud-Est asiatico, il fiore di loto simboleggia la purezza e lo sviluppo fiorente del paese. Tale rappresentazione \u00e8 stata raffigurata nella imponente Lotus Tower a Colombo.\nIl design di questo edificio \u00e8 ispirato al fiore di loto.\nLa setta del Loto Bianco.\nSecondo la tradizione la setta del \"Loto Bianco\" fu fondata nel 1280 in Cina dall'ultimo discendente della dinastia Sung sterminata dai Mongoli di Kublai Khan. Il giovane principe auspicava che potesse diventare l'elemento catalizzatore di gruppi di ispirazione cristiana che si opponevano agli invasori. I membri prestavano un rigido giuramento e mantenevano la segretezza. Si cingevano il capo con una sciarpa di seta rossa prima della battaglia: furono perci\u00f2 chiamati i \"Ribelli del Turbante Rosso\". L'organizzazione, formata da monaci, contadini, banditi e corsari, contribu\u00ec non poco alla cacciata dei Mongoli e fu guidata da \"Chu Yuan-chang\" che nel 1368 assunse il nome di \"Hung wu\" e divenne il primo imperatore della dinastia Ming. Questo termine deriva da un vocabolo segreto del linguaggio del loto e significa \"pace\" e \"ordine\". Dopo la cacciata dei nemici, alcuni membri dell'organizzazione giunsero a occupare alte cariche di potere, mentre altri abiurarono il proprio credo. Per pi\u00f9 di due secoli e mezzo non ci fu pi\u00f9 notizia della setta che risorse alla met\u00e0 del XVII secolo quando i Ming furono spazzati dai Manci\u00f9, provenienti da nord. Sorsero allora molti movimenti politico-insurrezionali coordinati dalla \"Setta Profumata dell'Incenso\", ovvero il rinato Loto Bianco: la \"Societ\u00e0 del Cielo e della Terra\", la \"Societ\u00e0 degli Otto Diagrammi\", la \"Societ\u00e0 delle Nove Dimore\". Questi movimenti attuarono diverse insurrezioni contro gli impopolari invasori Manci\u00f9, incluse la grande rivolta del 1794 e il clamoroso assalto alla Citt\u00e0 Proibita di Pechino nel 1814. Successivamente, ottenuta l'indipendenza, queste organizzazioni segrete mutarono in bande di briganti o in gruppi religiosi militanti e pacifisti. Ultime esperienze dei \"Ribelli del Turbante Rosso\" sarebbero state individuate da alcuni studiosi nell'attivit\u00e0 della \"Setta dell'Unit\u00e0\", che nel Novecento durante l'occupazione giapponese prima, e durante la seconda guerra mondiale poi, avrebbero attuato le stesse tecniche del passato per favorire la fuga dalla Cina di importanti personalit\u00e0 della politica e della cultura, strappandole cos\u00ec alle persecuzioni e ai campi di concentramento."}
{"id": "83491", "revid": "834", "url": "https://it.wikipedia.org/wiki?curid=83491", "title": "Johanna Kolstad", "text": ""}
{"id": "83493", "revid": "6790", "url": "https://it.wikipedia.org/wiki?curid=83493", "title": "Fior di loto", "text": ""}
{"id": "83495", "revid": "88952779", "url": "https://it.wikipedia.org/wiki?curid=83495", "title": "Ninfea", "text": ""}
{"id": "83497", "revid": "177966", "url": "https://it.wikipedia.org/wiki?curid=83497", "title": "Telegrafo", "text": "Il telegrafo (composto dal greco antico \u03c4\u03b7\u03bb\u03b5-, distante, e \u03b3\u03c1\u03b1\u03c6\u03ae, scrittura) \u00e8 un sistema di comunicazione a distanza ideato per la trasmissione di dati (lettere, numeri e segni di punteggiatura) facendo uso di determinati codici. La comunicazione per mezzo del telegrafo \u00e8 definita \"telegrafia\" e si distingue dal telefono e dalla telefonia, che \u00e8 un sistema di trasmissione sviluppato successivamente, nato per il trasferimento di dati vocali e che nel tempo ha sostituito il telegrafo.\nStoria.\nIl telegrafo ottico Chappe.\nVerso la fine del XVIII secolo Claude Chappe e il fratello Ignazio Chappe lavorarono allo sviluppo di un sistema telegrafico basato su una catena di segnalatori. Nel 1793 presentarono al pubblico il modello di telegrafo ad asta, provvisto di una torre su cui era installato un braccio rotante che portava alle estremit\u00e0 due bracci minori; al tutto si facevano assumere configurazioni standard di lettere, numeri e ordini di servizio. Da una postazione successiva, distante diversi chilometri, un addetto dotato di cannocchiale riceveva il messaggio e lo ripeteva alla stazione ancora successiva.\nLa prima linea operativa fu aperta nel 1794 tra Parigi e Lilla. Il sistema ebbe successo e nei decenni seguenti si svilupp\u00f2 una rete di centinaia di segnalatori telegrafici, rete che collegava Parigi con le zone periferiche della Francia e oltre, seguendo l'espansione dell'impero napoleonico. Negli anni quaranta dell'Ottocento il sistema di telegrafia ottica francese aveva una rete di cinquemila chilometri, 534 stazioni e serviva ventinove citt\u00e0. Il servizio era un monopolio statale e non era aperto al pubblico, ma trasmetteva soltanto dispacci di stato. Un messaggio da Parigi a Lilla impiegava solo due minuti, tuttavia il sistema non funzionava di notte n\u00e9 con la foschia.\nL'attrezzatura \u00e8 citata nel romanzo Il conte di Montecristo di A. Dumas nel quale il Conte realizza una truffa consistente in trasmissioni di notizie false al banchiere Danglars, del quale voleva vendicarsi. Napoleone Bonaparte, consapevole dell'importanza delle comunicazioni in campo militare, commission\u00f2 stazioni telegrafiche mobili da installare sui campi di battaglia.\nDue anni dopo lo scienziato tedesco Franz Karl Achard costru\u00ec un telegrafo ottico da campo che utilizzava un codice criptato, per risolvere l'ovvio problema della riservatezza, dovuto al fatto che i bracci rotanti erano visibili non solo dal destinatario del messaggio ma da chiunque. Lo prov\u00f2 fra Spandau e Berlino, ma l'esercito prussiano non ne volle sapere.\nL'Ottocento e i primi esperimenti di telegrafia elettrica.\nFino alla prima met\u00e0 del XIX secolo la corrispondenza era cartacea ed era recapitata dai servizi postali. Le missive viaggiavano su servizi di corriere, che avevano tratto beneficio dallo sviluppo della rete di strade postali nel Settecento. I tempi per\u00f2 erano lunghi: si parlava di giorni, settimane o, specie per la corrispondenza intercontinentale, mesi.\nNegli Stati Uniti, in seguito alla scoperta dell'oro fatta nel 1848 in California, si svilupp\u00f2 un sistema di corrieri specializzati nel collegamento tra le coste atlantica e pacifica: il Pony Express, istituito nel 1860.\nLa richiesta di comunicazione era elevata, cos\u00ec studiosi e inventori si cimentarono nell'impresa, con risultati vari.\nSi possono ricordare tra gli altri i sistemi seguenti:\nIl telegrafo elettrico Morse.\nNel 1837 arriva finalmente il successo per Samuel Morse, che inventa un sistema telegrafico elettrico che impiega un filo, e inventa un codice, il Codice Morse, che codifica le lettere dell'alfabeto in sequenze di impulsi di due diverse durate (punti e linee).\nEgli brevetta l'invenzione negli Stati Uniti e ottiene l'appoggio del governo. Il 24 maggio 1844 si ha la prima trasmissione tra Washington e Baltimora.\nIn breve il sistema si diffonde in tutti i continenti e forma una fitta rete. Con il tempo si hanno perfezionamenti, quali l'uso degli isolatori in vetro o in ceramica, il filo di rame (al posto del ferro) ed il sistema \"duplex\", che consentirono di aumentare la lunghezza delle tratte e l'efficienza. Si forma anche una classe di operatori specializzati, alcuni dei quali arrivano a digitare il codice Morse a quasi 100 caratteri/minuto.\nGli uffici telegrafici intermedi (Rel\u00e8), nodi della rete, instradavano i messaggi fino a destinazione. Il lavoro veniva svolto a mano: i messaggi ricevuti erano letti e consegnati all'impiegato che li ritrasmetteva sul tratto successivo. Ci\u00f2 avveniva a causa dell'assenza di meccanismi automatici di instradamento e a causa delle basse tensioni utilizzabili. L'invenzione della dinamo risale infatti al 1869 e prima di allora si doveva ricorrere a batterie. Le batterie producono corrente continua la cui tensione, all'epoca, non poteva essere alzata per mitigare l'attenuazione del segnale. Il sistema venne successivamente ottimizzato con l'introduzione del nastro perforato e dei trasmettitori automatici.\nSulla rete telegrafica viaggiavano messaggi privati e le notizie ai giornali dei corrispondenti: in quel periodo nacquero le agenzie di stampa, prima fra tutte la \"Agence des feuilles politiques, correspondance g\u00e9n\u00e9rale\" (ben presto ribattezzata \"Agence Havas\") a Parigi dal banchiere Charles-Louis Havas nel 1835, nel 1850 la Reuters e nel 1853 l'Agenzia Stefani.\nIn Italia, a un mese dalle prove del 30 giugno 1847, Carlo Matteucci introduce il \"primo telegrafo elettromagnetico\" a quadrante tra Pisa e Livorno. E ad agosto del 1848 da Pisa percorre l'ultimo tratto della ferrovia Leopolda e completa la linea Livorno-Firenze. Seguono Lucca (15 giugno 1849), Poggibonsi e Siena (3 dicembre). Nel 1850 viene completata la linea Firenze-Prato-Pistoia-Pescia-Lucca.\nA Trieste il 12 febbraio 1849 viene aperto il primo ufficio telegrafico nell'Italia governata dagli austriaci. \u00c8 collegato con Vienna per mezzo di un filo riservato ai dispacci di Stato sulla linea Lubiana-Trieste (179\u00a0km).\nA Trieste il 18 febbraio 1850 il servizio viene esteso alla corrispondenza privata ed \u00e8 tra i pi\u00f9 rapidi e rilevanti d'Europa.\nNel Lombardo-Veneto nel 1849 iniziano i lavori per introdurre il sistema telegrafico con la linea Innsbruck-Verona (che giungeva da Vienna) e da qui a Milano e a Venezia, inizialmente per uso militare, poi estesa all'uso civile dal 19 ottobre 1850. Il 31 dicembre 1851 a tale linea viene unita la linea Verona-Mantova-Modena-Reggio Emilia. Il 1\u00ba settembre 1852 essa viene unita alla rete toscana Firenze-Lucca-Pisa-Livorno (completata nel 1851) e Firenze-Siena. \nIl 1\u00ba settembre 1851 viene inaugurata la prima linea del Regno delle Due Sicilie tra Caserta e Capua, estesa l'anno seguente sino a Gaeta.\nIl 24 novembre 1851 viene inaugurata la linea Torino-Genova, e il 18 gennaio 1853 la linea Torino-Chamb\u00e9ry, la quale il 15 marzo sar\u00e0 collegata alla rete francese che gi\u00e0 unisce le linee francesi, inglesi, belghe, tedesche.\nNel 1853 viene inaugurata la prima linea telegrafica dello Stato Pontificio, che raggiunge presto anche citt\u00e0 di media grandezza: ad esempio, a Forl\u00ec il primo ufficio telegrafico viene aperto nel 1857); sempre nel 1857 si inaugura la prima linea telegrafica in Sicilia.\nNel 1861 gli uffici telegrafici in Italia sono 355 per 16.000\u00a0km di linee; nel 1871 1.237 uffici per 50.000\u00a0km di linee.\nIl cavo sottomarino.\nLe reti, pur estese, coprivano solo la terraferma: la comunicazione tra continenti avveniva via nave. I telegrammi giungevano all'ufficio postale del porto, venivano trascritti su carta, trasportati via mare e al porto telegrafati al destinatario. E il viaggio via mare durava settimane.\nIl primo esperimento di posa di un cavo sottomarino venne effettuato nel 1845 dalla ditta S.W. Silver &amp; Company nella baia di Portsmouth. Il cavo, lungo un miglio, era isolato con gomma naturale (\"guttaperca\"). Nel 1850, la ditta Submarine Telegraph Co posa il primo cavo sotto La Manica, da Dover a Calais. Rimase operativo solo tre giorni, perch\u00e9 fu tranciato per errore da un pescatore.\nNegli anni seguenti si svilupp\u00f2 una rete di cavi sottomarini tra le coste europee e mediterranee, sotto i canali, tra le isole e sotto alcuni grandi fiumi. Nel contempo migliorava la tecnologia dei conduttori e dei rivestimenti, nonch\u00e9 il \"know-how\" in tema di posa e riparazione. Furono allestite navi adibite al ripescaggio e riparazione dei cavi.\nIn Italia i primi cavi sottomarini furono quello in collaborazione fra Francia e Regno di Sardegna che collegava la Sardegna, la Corsica, La Spezia e l'Algeria (1854); e quello tra Reggio Calabria e Messina (1858).\nGli stati del Commonwealth britannico furono connessi da una fitta rete, in particolare con la lunga tratta sottomarina Londra-Bombay via Porthcurno, Gibilterra, Malta e Suez. Il collegamento venne completato nel 1870 e due anni dopo venne costituita la Eastern Telegraph Company per gestirlo.\nMancava un tassello fondamentale: il collegamento tra Europa e Nord America via Oceano Atlantico. Questa opera fu un'epopea, un'impresa di estrema complessit\u00e0 tecnico-amministrativa. Si pensi al cavo, chilometri da fabbricare, trasportare, caricare sulle navi e calare in mare per settimane. Il costo fu sostenuto con emissioni di obbligazioni e con contributi pubblici.\nIl primo tentativo si effettu\u00f2 nel 1858 tra Irlanda e Terranova (Canada): 2.200 chilometri di cavo posati da due navi salpate una dall'Irlanda e una dal Canada e incontratesi nell'oceano. I lavori furono ostacolati da molte difficolt\u00e0 e interrotti pi\u00f9 volte. Trasmesso il primo messaggio tra la regina Vittoria d'Inghilterra e il presidente degli Stati Uniti James Buchanan, il cavo si guast\u00f2.\nIl collegamento definitivo fu realizzato nel 1866 dalla ditta Atlantic Telegraph Co. Fu utilizzato il transatlantico \"Great Eastern\", riadattato come nave posacavo, che part\u00ec dall'Isola di Valentia, sulla costa occidentale dell'Irlanda, direzione Canada. Nel primo tentativo il cavo si ruppe durante il viaggio, nel secondo la nave riusc\u00ec a raggiungere Heart's Content, costa della Terranova, ed a completare il collegamento: era il 27 luglio 1866. Il cavo era lungo 1.852 miglia nautiche. Europa ed America potevano comunicare in tempo reale.\nUna volta entrata in esercizio, la stazione trasmetteva 3.000 messaggi/giorno, ad un costo medio di 5 dollari per parola; oper\u00f2 fino al 1965.\nLa telegrafia intercontinentale \u00e8 ben diversa da quella ordinaria; il segnale risulta attenuato in ottemperanza alla legge di Ohm e gli impulsi dilatati nel tempo e confusi a causa di induttanza e capacit\u00e0 del cavo. La trasmissione era molto lenta, la ricezione doveva essere effettuata con galvanometri molto sensibili. Diversi ingegneri operarono per migliorare la tecnica della telegrafia sottomarina, uno era Michael Pupin, che diede il nome alla tecnica della pupinizzazione.\nNonostante l'avvento della radio e dei satelliti, il cavo sottomarino \u00e8 tutt'oggi ampiamente usato.\nLa telegrafia senza fili.\nVari scienziati e inventori lavorarono sull'uso delle onde elettromagnetiche per trasmettere messaggi e contribuirono a sviluppare l'invenzione della telegrafia senza fili, effettuando esperimenti simili negli stessi anni, come ad esempio Heinrich Hertz e Shida Rinzabur\u014d nel 1886, Nikola Tesla nel 1893, Carl Ferdinand Braun, Thomas Edison, Aleksandr Popov, Augusto Righi e altri.\nNel giugno del 1896 Guglielmo Marconi per primo deposita il brevetto d'un sistema di telegrafia senza fili, mediante il quale nel dicembre del 1901 invia segnali attraverso l'Atlantico. Nasce la radio e nel 1907 vengono stabilite le prime comunicazioni transoceaniche affidabili.\nLe prime radio non erano ancora in grado di trasmettere la voce, per\u00f2 erano idonee ad inviare segnali acceso/spento, quindi potevano usare il codice Morse. Nei primi sistemi radio era assente la sintonia, quindi i canali. Qualunque segnale veniva ricevuto da tutte le stazioni alla sua portata, con problemi di riservatezza e di volume di messaggi inviati. In compenso era evidente la possibilit\u00e0 di installare una stazione anche sulle navi, cosa che ha permesso al Titanic la trasmissione della richiesta di soccorso (il primo radio messaggio di soccorso lanciato nella storia), captata dal Carpathia - e dalle altre navi limitrofe - che cos\u00ec \u00e8 potuta intervenire in soccorso. Questa tragedia ha reso evidente l'utilit\u00e0 del mezzo radiotelegrafico in mare. Il suo uso \u00e8 stato disciplinato la prima volta nel 1914 dalla conferenza internazionale di Londra sulla sicurezza marittima.\nLa telescrivente.\nLa continua ricerca volta ad aumentare la velocit\u00e0 delle trasmissioni riducendo nel contempo i costi ha portato allo sviluppo, negli anni venti, della telescrivente. Si trattava di una macchina simile alla macchina per scrivere, su cui l'operatore componeva il testo da inviare. I caratteri digitati venivano automaticamente codificati secondo un codice a cinque bit, il codice Baudot. Il testo ricevuto veniva stampato su un foglio di carta. Negli anni trenta inizi\u00f2 a svilupparsi una rete di telecomunicazione specifica per le telescriventi, in grado di commutare automaticamente le comunicazioni: la rete Telex, la cui evoluzione tecnologica oggigiorno \u00e8 stata di fatto la realizzazione delle moderne reti dati qual \u00e8 la Rete Internet.\nLa telegrafia oggi.\nOggi la telegrafia \u00e8 in secondo piano, retrocessa dall'avvento:\nDal 1\u00ba febbraio 1999 l'utilizzo in ambito marittimo non \u00e8 pi\u00f9 obbligatorio, in suo luogo c'\u00e8 l'uso della tecnologia digitale GMDSS.\nLa telegrafia Morse \u00e8 per\u00f2 sostenuta con passione dai radioamatori, i quali la ritengono pi\u00f9 efficace del parlato nelle comunicazioni a lunga distanza, in quanto bastano ad essa trasmettitori di bassa potenza.\n\u00c8 sempre possibile inviare un telegramma dall'ufficio postale. Tuttavia da molti decenni il segnale non \u00e8 pi\u00f9 convertito da un operatore in codice Morse, ma \u00e8 composto su tastiera ed inviato:\nDal 21 giugno 2013 uno degli ultimi paesi ad usarlo, l'India, ha messo in pensione il telegramma.\nTecnologia del telegrafo elettrico.\nIl circuito pi\u00f9 semplice di telegrafo comprende un generatore di corrente (es. batteria), un pulsante in grado di chiudere il circuito quando premuto, un filo di trasmissione ed un elemento rivelatore del segnale, che pu\u00f2 essere una lampadina oppure un campanello. Il filo di ritorno per chiudere il circuito \u00e8 sostituito dalla terra, grazie a due picchetti infissi nel terreno alle due stazioni.\nIn pratica \u00e8 possibile fare telegrafia con il citofono di casa, il cui circuito \u00e8 pressoch\u00e9 identico.\nIl tasto manipolatore.\nIl tipo pi\u00f9 semplice di tasto telegrafico \u00e8 un pulsante che premuto collega la fonte di energia alla linea, inviando un impulso. In posizione di riposo la linea \u00e8 automaticamente collegata all'apparecchio ricevitore.\nEsistono anche tasti automatici dotati di due levette in grado di generare il punto e la linea con durata precisa.\nI primi tasti telegrafici furono chiamati tasti Postali, introdotti appunto nelle trasmissioni telegrafiche postali, poi fu chiamato anche tasto del tipo Marconi, usato appunto da Guglielmo Marconi durante i suoi esperimenti della telegrafia senza fili, ma gi\u00e0 Morse usava un piccolo tasto detto Verticale per le sue prime trasmissioni col Codice Morse. Comunque il vero e principale tasto o manipolatore, come veniva definito dai tecnici installatori di quel tempo, fu il tasto Verticale che era costituito da una base in legno pregiato mentre il vero e proprio tasto era in ottone lavorato, con un pomello di solito in legno nero, o di materiale molto resistente.\nIl trasmettitore automatico da nastro perforato.\nNelle stazioni di smistamento venivano impiegati speciali trasmettitori automatici in cui era possibile inserire un nastro perforato con inciso il messaggio. Questo sistema offriva maggiore precisione e velocit\u00e0 dei segnali rispetto alla digitazione manuale nonch\u00e9 la possibilit\u00e0 di parallelizzare il lavoro per ottimizzare l'utilizzo delle linee maggiori. Con una speciale macchina simile a una macchina per scrivere, diversi impiegati preparavano i nastri, che poi erano accodati nel trasmettitore per essere inviati senza interruzione.\nLa stampante.\nUn elettromagnete attira una piccola ancora metallica solidale con un pennino inchiostrato, il quale pu\u00f2 toccare un nastro di carta fatto avanzare da un meccanismo a molla o elettrico. In questo modo si ottiene su carta la rappresentazione visiva delle linee e dei punti.\nIl rivelatore acustico.\nIl pi\u00f9 semplice ricevitore di tipo acustico \u00e8 costituito da un elettromagnete in grado di attirare una piccola ancora. Il semplice rumore prodotto (\"tlac-tlac\") consentiva ad un orecchio allenato di decifrare il messaggio. Questo sistema era in genere preferito dagli operatori rispetto alla stampante, per cui fu perfezionato con l'aggiunta di cassa di risonanza in legno per aumentare il volume sonoro. In epoca moderna si utilizzano segnalatori acustici elettronici che emettono un suono acuto (\"ti-tii\").\nIl rivelatore ottico.\nIl segnale in arrivo attraverso un cavo sottomarino era troppo attenuato per azionare un rivelatore sonoro o una stampante. Per questo particolare compito si utilizzava inizialmente un galvanometro ottico a torsione. In pratica uno specchietto solidale con un pezzo di ferro era sospeso ad un filo e collocato all'interno di un grosso solenoide. Il debole campo magnetico indotto dalla corrente del segnale era in grado di ruotare leggermente lo specchio. Dagli spostamenti di un raggio luminoso riflesso dallo specchio un operatore era in grado di decodificare il testo.\nI rigeneratori ed i ripetitori.\nIl problema dell'amplificazione dei segnali per la trasmissione a distanza fu affrontato con dei ripetitori, rel\u00e8 molto sensibili che a loro volta agivano da tasti trasmittenti per la tratta successiva. Apparecchi pi\u00f9 complessi, i rigeneratori, potevano ricostruire un segnale deteriorato nella forma degli impulsi.\nAltri tipi di telegrafo.\nIn Marina viene impiegato un telegrafo ottico costituito da un faro che pu\u00f2 essere oscurato o meno agendo su una levetta. Con esso \u00e8 possibile inviare segnali morse da una nave a un'altra per mezzo di impulsi luminosi.\nUn altro sistema impiega due bandierine impugnate da un marinaio che, assumendo diverse posizioni, codifica lettere e segnali standard. Altri tipi di bandiere sono usate nel Codice Internazionale Nautico.\nI telegrafi ottici anticiparono di qualche decennio i telegrafi elettromagnetici. Essi furono progettati:\nnell'ultimo decennio del XVIII secolo. Nella primavera del 1793 furono costruite tre stazioni telegrafiche, la prima a Parigi, la seconda a \u00c9couen, la terza a Saint-Martin-du-Tertre; l'apparecchio si basava su un sistema semaforico in grado di rappresentare centinaia di simboli grazie allo spostamento degli indicatori e del regolatore. Nel 1799 si contavano 150 stazioni in Francia, nel 1840 quasi tutti i Paesi europei disponevano di una o pi\u00f9 linee telegrafiche. Per inviare il segnale da una stazione all'altra passavano 6 secondi, quindi per attraversare le 120 stazioni della tratta Parigi-Tolone occorrevano 12 minuti, anche perch\u00e9 gli operatori conservavano il segnale per 30 secondi."}
{"id": "83498", "revid": "287204", "url": "https://it.wikipedia.org/wiki?curid=83498", "title": "Gudo", "text": "Gudo () \u00e8 una frazione di 839 abitanti del comune svizzero di Bellinzona, nel Cantone Ticino (distretto di Bellinzona).\nStoria.\nFino al 1\u00ba aprile 2017 \u00e8 stato un comune autonomo che si estendeva per 9,9\u00a0km\u00b2; il 2 aprile 2017 \u00e8 stato accorpato al comune di Bellinzona assieme agli altri comuni soppressi di Camorino, Claro, Giubiasco, Gnosca, Gorduno, Moleno, Monte Carasso, Pianezzo, Preonzo, Sant'Antonio e Sementina.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "83499", "revid": "287204", "url": "https://it.wikipedia.org/wiki?curid=83499", "title": "Sant'Antonino", "text": ""}
{"id": "83500", "revid": "287204", "url": "https://it.wikipedia.org/wiki?curid=83500", "title": "Sementina", "text": "Sementina \u00e8 un quartiere di 3.217 abitanti della Citt\u00e0 svizzera di Bellinzona, nel Cantone Ticino (distretto di Bellinzona).\nStoria.\n, venne alla luce una necropoli dell'et\u00e0 del ferro. .\nL'occupazione prevalente della popolazione della localit\u00e0, attestata nella forma \"Somentina\" nel 1230, fu per molto tempo l'agricoltura. .\nIl progetto di correzione delle acque del Ticino, con la bonifica dei terreni del piano di Magadino, fu approvato con l'intenzione di promuovere un moderno sfruttamento agricolo del territorio . .\n fu creata una piccola fabbrica di ceramiche, .\n, s'insedi\u00f2 l'industria dei cartonaggi .\nUn cambiamento decisivo per Sementina \u00e8 avvenuto dopo gli anni 1950, quando i flussi migratori hanno favorito un incremento della popolazione: da allora la popolazione \u00e8 quintuplicata, , e Sementina si \u00e8 trasformato in una localit\u00e0 residenziale.\nFino al 1\u00ba aprile 2017 \u00e8 stato un comune autonomo che si estendeva per 8,4\u00a0km\u00b2; il 2 aprile 2017 \u00e8 stato accorpato al comune di Bellinzona assieme agli altri comuni soppressi di Camorino, Claro, Giubiasco, Gnosca, Gorduno, Gudo, Moleno, Monte Carasso, Pianezzo, Preonzo e Sant'Antonio.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini del quartiere."}
{"id": "83501", "revid": "287204", "url": "https://it.wikipedia.org/wiki?curid=83501", "title": "Monte Carasso", "text": "Monte Carasso () \u00e8 quartiere di 2.872 abitanti della citt\u00e0 svizzera di Bellinzona, nel Cantone Ticino (distretto di Bellinzona).\nStoria.\nFino al 1\u00ba aprile 2017 \u00e8 stato un comune autonomo che si estendeva per 9,70\u00a0km\u00b2; il 2 aprile 2017 \u00e8 stato accorpato al comune di Bellinzona assieme agli altri comuni soppressi di Camorino, Claro, Giubiasco, Gnosca, Gorduno, Gudo, Moleno, Pianezzo, Preonzo, Sant'Antonio e Sementina.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "83507", "revid": "1318658", "url": "https://it.wikipedia.org/wiki?curid=83507", "title": "Mumbai", "text": "Mumbai (: ; in marathi \u092e\u0941\u0902\u092c\u0908 traslitterato: Mu\u1e43ba\u012b), ufficialmente Bombay fino al 1995 (: ), \u00e8 una citt\u00e0 dell'India, capitale dello stato del Maharashtra.\nCon una popolazione stimata di di abitanti, e con i suoi 31\u00a0214,47 ab/km\u00b2 \u00e8 la prima citt\u00e0 per densit\u00e0 di popolazione al mondo. Insieme con la vicina periferia di Navi Mumbai e Thane, forma un agglomerato urbano di 21 milioni di abitanti, rendendola tredicesima area metropolitana pi\u00f9 popolosa del pianeta. Mumbai si trova sulla costa occidentale dell'India e possiede un profondo porto naturale, che movimenta quasi la met\u00e0 del traffico marittimo merci dell'India.\nMumbai \u00e8 la capitale commerciale e dell'intrattenimento dell'India. Genera il 5% del PIL del paese, il 25% della produzione industriale, il 40% del commercio marittimo, e il 70% delle transazioni di capitali dell'economia indiana.\nGeografia fisica.\nTerritorio.\nMumbai si affaccia sul Mar Arabico nella costa occidentale dell'India . Mediamente \u00e8 posta ad un'altezza di undici metri sul livello del mare.\nL'area metropolitana si estende su una superficie di 437,77 chilometri quadrati ed occupa due isole al largo della costa collegate tra loro da ponti. Il centro urbano di Mumbai si trova sull'isola omonima che possiede una superficie di 70\u00a0km\u00b2, ed \u00e8 posta a sud, mentre il resto dell'area metropolitana, che comprende i quartieri della citt\u00e0 di Thane, occupano la maggior parte dei 533\u00a0km\u00b2 dell'Isola di Salsette posta a nord.\nLe due isole sono separate tra loro e dal continente da uno stretto braccio di mare. A parte qualche isolato rilievo che non supera i 496 metri d'altezza, le isole sono piatte e alcuni punti sono addirittura sotto il livello del mare.\nAd est si estende il Konkan, cio\u00e8 la fascia costiera del Maharashtra, per circa 80\u00a0km di lunghezza. Alle sue spalle s'innalza i Ghati occidentali, una catena montuosa che separa la fascia costiera dell'altopiano del Deccan. Gli spostamenti verso est sono resi difficoltosi dalle ripide pendici della catena montuosa.\nMumbai \u00e8 una delle poche citt\u00e0 ad avere un parco nazionale, il Borivali National Park, nei suoi confini cittadini.\nClima.\nLa citt\u00e0 di Mumbai \u00e8 situata in zona dal clima tropicale, specificamente un clima tropicale umido e secco. La temperatura media annuale \u00e8 di 26,7\u00a0\u00b0C. Le temperature sono moderate dalla vicinanza del mare e non subiscono importanti cambiamenti durante il corso dell'anno.\nIl mese pi\u00f9 freddo \u00e8 gennaio, con una media di 23,9\u00a0\u00b0C a met\u00e0 mese.\nIl monsone influenza sia la temperatura che il clima. La stagione dei monsoni (\"chatur-mas\", o \u201cquattro mesi\u201d) normalmente va dall'inizio di giugno alla fine di settembre. Le precipitazioni raggiungono 1\u00a0700 millimetri nel corso di questi mesi, il 95% del totale annuale. I mesi di ottobre e novembre sono altrettanto caldi, anche se con scarse precipitazioni.\nNei periodi marzo-maggio e ottobre-novembre le temperature medie massime arrivano fino a 33\u00a0\u00b0C; pu\u00f2 esserci un elevato tasso di umidit\u00e0 anche se sono quasi in esatta corrispondenza coi momenti meno piovosi dell'anno.\nIl territorio \u00e8 esposto al pericolo di cicloni, soprattutto per l'eventuale innalzamento del mare.\nToponomastica.\nIl nome \"Mumbai\" etimologicamente proviene da \"Mumba\" o \"Maha-Amba\", il nome della dea ind\u00f9 Mumbadevi, e da \"Aai\", che significa madre in lingua marathi. Il nome tradizionale \"Bombay\" ha la sua origine nel XVI secolo, quando i portoghesi arrivati nella zona utilizzarono diversi nomi basandosi sulla forma locale, e cos\u00ec consolidarono l'uso del termine \"Bombaim\", ancora oggi utilizzato in maniera abituale in portoghese. I britannici, che iniziarono ad arrivare in India nel secolo XVII, adattarono il nome di \"Bombay\". Durante il dominio britannico sull'India, la pronuncia \u201cMumbai\u201d o \u201cMambai\" fu utilizzata in marathi e gujarati, mentre la forma \u201cBambai\u201d lo fu in indostano e in persiano. Il 4 maggio 1995, il governo del Maharashtra approv\u00f2 la ridenominazione della citt\u00e0 in \"Mumbai\", dopo molti anni di pressioni politiche a questo riguardo. Il vecchio nome \u00e8 talvolta utilizzato in India su base informale e appare ancora nei nomi di alcune istituzioni ufficiali e organismi privati.\nSecondo una teoria diffusa sulle origini del nome tradizionale \"Bombay\", questo deriverebbe dal nome portoghese \"bom bahia\". Il termine bahia starebbe per \u201cbaia\u201d, e questa spiegazione \u00e8 supportata dal fatto che il nome inglese \"Bombay\" contiene il suffisso \"bay\" (baia), mentre \"bom\", sempre in portoghese, significa \"buono\". Secondo questa interpretazione, \"bom bahia\" avrebbe significato per l'appunto \"buona baia\" e \"Bombay\" sarebbe una distorsione del nome. Tuttavia, il termine \"buona baia\" dovrebbe essere in portoghese \"boa ba\u00eda\" (bahia nell'ortografia antica), e non \"bom ba\u00eda\", per cui questa teoria non \u00e8 generalmente accettata.\nUn'altra spiegazione, con maggior sostegno accademico, del nome \"Bombaim\" appare nel \"Dicion\u00e1rio Onom\u00e1stico Etimol\u00f3gico da L\u00edngua Portuguesa\" di Jose Pedro Machado, che cita quella che fu probabilmente la prima menzione del luogo in portoghese, risalente al 1516, sotto il nome di \"Benamajambu\" o \"Tena-Maiambu\", affermando che \"maiambu\" sembra alludere a Mumba-Devi, la dea ind\u00f9 che d\u00e0 il nome al luogo. In quello stesso secolo, la grafia sembra essersi evoluta fino a dare \"Mombayn\" (1525) e successivamente \"Mombaim\" (1563). La forma \"Bombaim\", che sembra finalmente consolidarsi pi\u00f9 tardi nel secolo XVI, \u00e8 ripresa da Gaspar Correia nella sua opera \"Lendas da \u00cdndia\" (\"Leggenda dall'India\"). J.P. Machado respinge l'ipotesi riguardo al nome \"Bom Bahia\", precisando che si tratterebbe del riferimento in portoghese alla presenza di una baia nella zona ad aver portato gli inglesi ad interpretare in modo errato il nome come se contenesse la parola \"bay\" (\"baia\"), e questo errore si sarebbe tradotto nella versione inglese del nome.\nIn India gli abitanti di Mumbai sono generalmente nominati con il termine \"mumbaikar\". In italiano non vi \u00e8 alcun nome che lo traduca.\nStoria.\nReperti trovati a Mumbai, fanno risalire i primi insediamenti umani all'et\u00e0 della pietra. Al XIV secolo risalgono la Grotta dell'elefante ed il complesso del tempio di Walkeshwar.\nOrigini.\nL'isola su cui poggia Mumbai \u00e8 il risultato di un processo di sottrazione di terreno al mare, che continua nel ventunesimo secolo. Prima dell'arrivo degli europei, sul finire del secolo XVII, il territorio della odierna isola di Bombay consisteva di sette villaggi di pescatori, ciascuno su un isolotto separato, di cui cinque (Mazagaon, Wadala o Worli, Mahim, Parel e Bombay) raggruppati a cerchio, mentre i due pi\u00f9 piccoli (Colaba e Chota Kolaba) si spingono pi\u00f9 a sud. Per primi i britannici unirono i cinque isolotti formando una laguna interna. Nel 1862 erano gi\u00e0 stati completati i grandi progetti per sottrarre nuove terre al mare, e delle sette isole oramai ne era rimasta una sola.\nA Salivali (nel nord della citt\u00e0), varie scoperte archeologiche di oggetti (come ad esempio utensili in pietra) indicano l'esistenza di insediamenti umani in questa area gi\u00e0 dall'et\u00e0 della pietra.\nPrima dell'invasione ariana dal nord dell'India, la regione era abitata da pescatori dravidici (\"kolis\") gi\u00e0 nel 1500 a.C. circa. I pi\u00f9 antichi resti archeologici arii risalgono all'VIII secolo a.C.\nNel 250 a.C., Tolomeo, nomina le isole di Bombay come \"Heptanesia\" (in lingua greca: \"arcipelago di sette isole\").\nImperi ind\u00f9.\nIntorno al 280 a.C. il re Bindusara (figlio dell'imperatore Chandragupta Maurya riusc\u00ec ad annettere le isole di Bombay all'Impero Maurya. Suo figlio Asoka (che regn\u00f2 tra il 273 a.C. e 232 a.C.) diffuse il buddhismo in tutto l'impero. Gi\u00e0 a quel tempo le \"kolis\" erano chiamate \"isole Mumba\", in onore della dea Mumba Devi, la divinit\u00e0 ind\u00f9 il cui tempio principale \u00e8 a Babulnath vicino alla spiaggia di sabbia di Chowpatty.\nCon la caduta dell'Impero Maurya (il cui ultimo rappresentante, re BrihadRatha regn\u00f2 tra il 187 a.C. e il 185 a.C.), l'area pass\u00f2 sotto il dominio dell'Impero Shatavahana della dinastia Silhara. All'inizio del secolo VII, venne conquistata dai dinastia Chalukya che, dopo svariati secoli di diffusione del buddhismo, reintrodusse l'induismo.\nNell'VIII secolo, gli ebrei provenienti dallo Yemen arrivarono sulla costa occidentale indiana, per sfuggire all'occupazione musulmana delle loro terre. Fino alla fine del secolo XIII la regione, isolata e di scarsa rilevanza, fu dominata da diverse dinastie e . La citt\u00e0 di Puri sull'isola di Elephanta era allora il principale insediamento umano nella zona.\nNel XIII secolo inizi\u00f2 la guerra di conquista islamica nel nord dell'India. Intorno al 1300 appare in questa regione il regno indipendente del re Bimbakyan, sulla cui esistenza non si hanno significativi elementi di prova. Bimbakyan \u00e8 considerato il fondatore della citt\u00e0 di Mumbai, costruendo sull'isola di Mahim la citt\u00e0 di Mahikavati, ponendovi fortificazioni e la sede della sua corte. Il complesso del tempio di Walkeshwar e statue delle Grotte di Elephanta sono di questa epoca. La dinastia ind\u00f9 \"Silhara\" govern\u00f2 sulle isole sino al 1343 quando queste furono annesse dal regno di Gujarat.\nDominio musulmano.\nNel 1343 i musulmani (che avevano gi\u00e0 preso tutto il Gujarat, nell'India nord-occidentale) invasero la regione convertendola nella provincia islamica del Gujarat. Nel 1348 la citt\u00e0 venne occupata dallo sci\u00e0 musulmano Mubarak I, e incorporata come un posto di frontiera del sultanato. Ci sono un paio di vestigia di tale dominazione, soprattutto la vecchia moschea sull'isola Mahim.\nDominio portoghese.\nNel 1533 (duecento anni pi\u00f9 tardi), i portoghesi, che gi\u00e0 avevano diversi porti e grandi centri per il commercio sulla costa occidentale dell'India, come Panjim, Daman e Diu, conquistarono la fortezza di Bassein, direttamente a nord di Mumbai.\nIl 23 dicembre 1534, viene firmato il trattato di Bassein, con il quale il sultano Bahadur, Shah del Gujarat, concesse al re del Portogallo le isole di Bassein, Bombay, Karanja e Salsette. La bellezza e l'eccellente posizione della Baia di Mumbai fecero s\u00ec che i nuovi colonizzatori portoghesi costruissero una fortezza e vi stabilissero un insediamento permanente.\nCos\u00ec inizi\u00f2 l'era della dominazione europea, che sarebbe perdurata pi\u00f9 di 400 anni, fino al 14 agosto 1947, giorno indipendenza dell'India.\nVi fu una forte immigrazione portoghese, e vari gruppi di missionari (di religione cattolica romana) si stabilirono a Bombay. Vennero costruite alcune chiese.\nDal XVI al XVII secolo.\nNel 1661 i portoghesi cedettero le isole a Carlo II d'Inghilterra come dote di Caterina di Braganza. Le isole vennero affittate alla Compagnia Inglese delle Indie Orientali nel 1668 per 10 sterline l'anno. La compagnia trasse enormi benefici dal profondo porto di Mumbai e la popolazione pass\u00f2 dai 10\u00a0000 abitanti del 1661 ai 60\u00a0000 del 1675. Nel 1687 la East India Company trasfer\u00ec la propria sede da Surat a Mumbai.\nDal XIX al XX secolo.\nDal 1817 la citt\u00e0 fu interessata da importanti opere pubbliche mirate a fare delle isole un'unica entit\u00e0. Il progetto fu completato nel 1845. Otto anni dopo, nel 1853, fu inaugurata la prima linea ferroviaria per passeggeri dell'India tra Mumbai e Thane. Durante la guerra di secessione americana (1861-1865) la citt\u00e0 ebbe una prosperosa fase economica divenendo il principale mercato al mondo del cotone. Con l'apertura del canale di Suez nel 1869 Mumbai divenne uno dei principali porti sul mar Arabico. La citt\u00e0 prosper\u00f2 negli anni seguenti e nel 1906 raggiunge il milione di abitanti divenendo la seconda citt\u00e0 indiana dopo Calcutta.\nLa citt\u00e0 ha avuto un importante ruolo nel movimento per l'indipendenza dell'India. Dopo l'indipendenza parte dell'isola di Salsette \u00e8 stata incorporata nella citt\u00e0 che ha raggiunto i confini attuali nel 1957. Mumbai \u00e8 diventata la capitale del nuovo stato di Maharashtra nel 1960.\nMumbai oggi.\nNegli anni settanta la citt\u00e0 \u00e8 stata interessata da un boom edilizio, anche grazie all'arrivo degli immigrati, e nel 1986 ha superato Calcutta come la citt\u00e0 pi\u00f9 popolosa dell'India. Nel 1992 la citt\u00e0 \u00e8 stata colpita da violenti conflitti etnico-religiosi.\nNel 1995, lo Shiv Sena, un partito nazionalista Ind\u00f9, che all'epoca era il partito al governo nello stato di Maharashtra, decise di cambiare il nome ufficiale della citt\u00e0 adottando il nome in lingua marathi di Mumbai. I nazionalisti sostennero che il nome Bombay \u00e8 una corruzione del nome originale Mumbai ed espressione dell'influenza britannica durante il periodo coloniale. Coloro che erano contrari al cambio del nome sostenevano che la citt\u00e0 \u00e8 stata creata dai portoghesi e in seguito dagli inglesi, e quindi il diritto di dare un nome alla citt\u00e0 spettava a loro.\nIl 26 novembre 2008 si \u00e8 verificata una serie di gravi attentati terroristici di verosimile rivendicazione integralista islamica che hanno causato 195 vittime e 295 feriti. Gli attentati sono stati rivendicati da un gruppo islamico pressoch\u00e9 sconosciuto, i Mujaheddin del Deccan. Il gruppo ha inviato messaggi di posta elettronica a vari organi di stampa. L'attentato si \u00e8 verificato con un assalto sincronizzato di terroristi in vari luoghi, prestabiliti, della citt\u00e0: stazione ferroviaria, centro antiterrorismo - il cui capo \u00e8 stato ucciso - 3 alberghi e la Sinagoga del posto.\nEconomia.\nMumbai \u00e8 il pi\u00f9 importante centro economico del paese, contribuendo al 10% di tutti gli occupati nell'industria, al 40% di tutte le imposte sul reddito, al 60% di tutti i dazi doganali, al 20% di tutte le accise, al 40% del commercio estero dell'India e con 40 miliardi di RS. (930 milioni di $) di imposte sulle societ\u00e0. Il reddito pro-capite di Mumbai \u00e8 di 48\u00a0954 Rs. (1,136 $) che \u00e8 quasi tre volte la media nazionale. Molte grandi societ\u00e0 (tra cui State Bank of India, Tata Group, Godrej e Reliance), e quattro delle 500 imprese con maggior fatturato del mondo hanno sede qui. Molte banche straniere e istituzioni finanziarie hanno filiali nell'area, e il World Trade Centre di Mumbai ne \u00e8 il maggior esempio. Fino agli anni '80 la citt\u00e0 doveva gran parte della sua prosperit\u00e0 al settore tessile e al porto, ma l'economia si \u00e8 rapidamente diversificata includendo l'ingegneria, i diamanti, il settore sanitario e le information technology. Mumbai \u00e8 sede del Bhabha Atomic Research Centre. In aumento \u00e8 l'investimento nei capitali di rischio nel settore aerospaziale, dell'ingegneria ottica, della ricerca medica, computer e apparecchiature elettroniche, cantieristica navale e delle energie rinnovabili.\nIl settore statale costituisce una grande percentuale della forza lavoro della citt\u00e0. A Mumbai \u00e8 forte l'occupazione nella manodopera non qualificata e semi-qualificata, come venditori ambulanti, tassisti, meccanici e altre professioni. Il porto e l'industria delle spedizioni d\u00e0 lavoro a molti residenti, direttamente o indirettamente. In Dharavi, nel centro di Mumbai, vi \u00e8 una sempre pi\u00f9 grande industria del riciclaggio, e del trattamento dei rifiuti riciclabili provenienti da altre parti della citt\u00e0. Il distretto annovera, secondo stime, 15\u00a0000 imprese.\nL'industria dei media \u00e8 un altro importante settore. La maggior parte delle reti televisive e satellitari, cos\u00ec come le principali case editrici, hanno qui la loro sede. Mumbai \u00e8 il centro di produzione dell'industria cinematografica indiana (Bollywood).\nMumbai \u00e8 la capitale commerciale dell'India, in cui si \u00e8 verificato un boom economico a partire dalle liberalizzazioni del 1991.\nSociet\u00e0.\nEvoluzione demografica.\nFin dall'inizio della colonizzazione britannica, Mumbai ha conosciuto una rapida crescita della popolazione. Dei 10\u00a0000 abitanti nel 1661 si pass\u00f2 ad una cifra dieci volte superiore nel 1764, circa 100\u00a0000. Nel 1845 la citt\u00e0 aveva gi\u00e0 mezzo milione di abitanti. Nel primo censimento nel 1864 si era arrivati a 817\u00a0000. Tra gli anni \u201860 e '90 del secolo XIX, la popolazione scese a causa di varie epidemie. Nel 1911, la popolazione di Bombay super\u00f2 il milione di abitanti.\nL'incorporazione nella municipalit\u00e0 di Bombay di altre aree adiacenti nel 1950 e successivamente nel 1957, aument\u00f2 l'area gestita dalla citt\u00e0 e, di conseguenza, la popolazione totale. Le cifre ufficiali della popolazione aumentarono nuovamente di dieci volte tra il 1911 e il 1991, quando la citt\u00e0, anche senza contare le periferie, super\u00f2 i dieci milioni di abitanti. La popolazione nel 2005 era di 12,7 milioni di abitanti. L'area metropolitana di Mumbai ne possedeva 19,5 milioni, che in termini di paragone \u00e8 superiore a quella dell'intero Cile (18\u00a0100\u00a0000) e simile a quella dell'Australia (21\u00a0320\u00a0000), o come Lombardia, Veneto, Piemonte e Liguria messi assieme.\nLa densit\u00e0 di popolazione di Mumbai raggiunge valori che non hanno alcun confronto nelle agglomerazioni urbane in altre parti del mondo, Europa compresa. Nella citt\u00e0 vivono 29\u00a0000 abitanti/km\u00b2. Nel caso pi\u00f9 estremo, la zona di Bhuleshwar, si raggiunge una densit\u00e0 di 400\u00a0000 abitanti/km\u00b2, una delle pi\u00f9 alte densit\u00e0 di popolazione nel mondo. Secondo stime delle Nazioni Unite, nel 2025 vivranno nel centro urbano di Mumbai circa 28,5 milioni di persone. Un problema irrisolto derivante dalla presente dell'alta densit\u00e0 di popolazione \u00e8 l'esistenza delle baraccopoli, nelle quali risiede quasi il 55% della popolazione.\nFin dall'inizio della colonizzazione britannica, una parte significativa della crescita della popolazione di Bombay fu dovuta all'immigrazione. Gli immigrati, attratti dal prestigio e dalla forza economica della citt\u00e0, provengono non solo dalle regioni circostanti, ma anche da tutta l'India e dai paesi limitrofi. Il risultato \u00e8 un conglomerato di persone di diverse etnie e lingue.\nI marathi, che rappresentano la popolazione autoctona, e i gujarati del vicino stato del Gujarat (a nord), che fino al 1960 apparteneva alla provincia di Bombay, sono i due maggiori gruppi linguistici in citt\u00e0. Ci sono anche consistenti minoranze di gujarati, bengali, tamil, urdu, malayalam, telugu, punjabi, sindhi, konkani, nepali e kannada. Di origine straniera sono, soprattutto, il sindhi del Pakistan, cos\u00ec come l'afgano, cinese e nepalese.\nGli ind\u00f9 costituiscono il 68% della popolazione, seguono i musulmani con il 17% e i buddhisti e i cristiani con il 4%. Ci sono poi parsi, giainisti, sikh, ebrei ed atei.\nLa seguente sintesi mostra la popolazione nei vari anni. I dati fino al 1845 sono solo stime, mentre i dati tra il 1864 e il 2001 sono basati sui risultati del censimento della popolazione e il 2005 \u00e8 calcolato a partire dalle cifre della crescita.\nCinema.\nMumbai \u00e8 la capitale del cinema in India. L'industria cinematografica a Mumbai \u00e8 spesso chiamata Bollywood, un gioco di parole tra il nome di Bombay e Hollywood. Il film esercita un fascino enorme sulla societ\u00e0 indiana, ed esagerando si potrebbe dire che ogni villaggio del paese possegga almeno un cinema. Con un pubblico potenziale di svariate centinaia di milioni, l'industria cinematografica indiana, centrata a Mumbai, \u00e8 la pi\u00f9 grande del mondo.\nNel 2002 sono stati prodotti circa 1\u00a0200 film in India. Gran parte della produzione corrisponde al cinema regionale nelle varie lingue ufficiali dell'India. Tra il cinema regionale si evidenzia quello in lingua tamil prodotto a Chennai. Tuttavia, il cinema regionale ha scarsa rilevanza in tutto il paese, e i grandi successi sono generalmente filmati in lingua hindi, che costituisce un quinto della produzione totale.\nMumbai \u00e8 il luogo di nascita delle super-produzioni in hindi, gli \"All-India film\". I grandi successi nel cinema in hindi hanno regole severe al fine di superare le barriere linguistiche e religiose. Le azioni dei protagonisti e il loro destino rispondono a prevedibili modelli della mitologia indiana. A differenza di Hollywood, in cui i film possono essere classificati in diversi generi, quelli prodotti a Mumbai tendono a seguire il modello noto come \"formato masala\", un'allusione alla miscela di spezie tipiche della cucina indiana. Questo formato masala combina diversi generi come il romantico, il bellico, il dramma, il comico, il musical, in una durata di circa tre ore.\nL'aumento dei costi di produzione, la tendenza a cercare sedi all'estero e una maggiore libert\u00e0 creativa hanno avvicinato lo stile del cinema prodotto a Mumbai all'industria di Hollywood. Tuttavia, il calo di spettatori nelle sale cinematografiche di circa il 30% e la crescita della pirateria hanno portato molte produzioni recenti a generare perdite fino al milione di rupie. Questo, unito alla scoperta di scandali finanziari, ha provocato, negli anni 2000, una crisi dell'industria cinematografica a Mumbai, con conseguente urgente necessit\u00e0 di ampie riforme.\nCultura.\nArchitettura.\nIl centro di Mumbay, intorno all'Oval Maidan, \u00e8 caratterizzato dalla presenza di un gruppo di edifici neogotici-vittoriani e art d\u00e9co, che dal 2018 costituisce un sito patrimonio dell'umanit\u00e0 dell'UNESCO. Anche la storica stazione di Chhatrapati Shivaji, sempre in stile neogotico vittoriano, \u00e8 iscritta nella lista dei patrimoni dell'umanit\u00e0 dal 2004.\nGli edifici pi\u00f9 alti di Mumbai (e di tutta l'India) sono le Imperial towers, finite di costruire ed inaugurate nel 2010. Il loro primato \u00e8 destinato a cessare nel 2014 quando verranno portati a termine i lavori di costruzione di altri edifici che li supereranno in altezza.\nInfrastrutture e trasporti.\nMumbai \u00e8 un importante nodo sia per le comunicazioni autostradali, che per i terminali degli autobus interurbani. Possiede il pi\u00f9 grande porto indiano, collegato tramite il sistema ferroviario ed aereo con il resto del paese. Nel 1920 vi \u00e8 entrato in funzione il primo aeroporto dell'India britannica. Il \"Chhatrapati Shivaji International Airport\", inaugurato nel 1971, \u00e8 il pi\u00f9 grande del Paese in termini di transito. I voli nazionali partono dal \"National Airport di Santa Cruz\".\nA Mumbai convergono due linee principali della rete ferroviaria, quella che si estende a nord e a ovest, la \"Western Railway\", e quella delle regioni orientali, centrali e meridionali, la \"Central Railway\". I treni che lasciano quest'ultima linea partono dalla stazione ferroviaria Chhatrapati Shivaji, una delle pi\u00f9 trafficate dell'India e dal 2004 entrata a far parte dei Patrimoni dell'umanit\u00e0 dell'UNESCO. Altri treni che collegano Mumbai a sud utilizzano la stazione \"Dadar\", mentre quelli che vanno a nord-ovest hanno come terminale la stazione centrale della citt\u00e0.\nLa citt\u00e0 conta su una rete ferroviaria suburbana.\nMetropolitana.\nLa costruzione della metropolitana \u00e8 iniziata nel febbraio 2008; la prima tratta \u00e8 entrata in servizio nel giugno 2014. Alcuni aspetti del progetto sono stati afflitti da ritardi e problemi legati ai costi.\nAmministrazione.\nGemellaggi.\nMumbai \u00e8 gemellata con:"}
{"id": "83508", "revid": "287204", "url": "https://it.wikipedia.org/wiki?curid=83508", "title": "Gorduno", "text": "Gorduno () \u00e8 una frazione e quartiere di 817 abitanti del comune svizzero di Bellinzona, nel Cantone Ticino (distretto di Bellinzona).\nGeografia fisica.\nGorduno sorge sulla parte settentrionale di un cono di deiezione, originato dal fiume \"Riale di Gorduno\". Sulla seconda met\u00e0 c'\u00e8 invece Galbisio, un tempo parte di Gorduno. La zona pi\u00f9 antica \u00e8 il nucleo, nella parte superiore del villaggio. Dietro Gorduno sorge il monte Gaggio, sul quale sono presenti alcuni piccoli centri di edifici abitabili, facenti comunque parte del villaggio in questione. \nStoria.\nFino al 1\u00ba aprile 2017 \u00e8 stato un comune autonomo che si estendeva per 9,2\u00a0km\u00b2; il 2 aprile 2017 \u00e8 stato accorpato al comune di Bellinzona assieme agli altri comuni soppressi di Camorino, Claro, Giubiasco, Gnosca, Gudo, Moleno, Monte Carasso, Pianezzo, Preonzo, Sant'Antonio e Sementina.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione.\n\u00c8 stato il quarto comune ticinese a riceve il marchio \"solidarit'eau\"."}
{"id": "83515", "revid": "116192534", "url": "https://it.wikipedia.org/wiki?curid=83515", "title": "Ilya Prigogine", "text": "Biografia.\nNasce a Mosca in una famiglia ebraica. Il padre, Ruvim Abramovi\u010d Prigo\u017ein, era un ingegnere chimico e la madre, Julija Vichman, una pianista. Per motivi politici, la famiglia lascia la Russia nel 1921 e, dopo alcuni soggiorni in varie parti dell'Europa, nel 1929 si stabilisce a Bruxelles, in Belgio.\nCresciuto in un ambiente culturalmente ricco e stimolante, dopo le scuole medie superiori intraprende gli studi di chimica e fisica alla Libera Universit\u00e0 di Bruxelles, laureandosi nel 1941. Sotto l'influenza di Th\u00e9ophile de Donder e Jean Timmermans, orienta i suoi interessi di studio e di ricerca verso la termodinamica dei sistemi complessi, la termodinamica del non equilibrio e i fenomeni irreversibili della biologia, conseguendo il dottorato di ricerca nel 1945 con una tesi dal titolo \"\u00c9tude thermodynamique des ph\u00e9nom\u00e8nes irreversibles\", iniziando cos\u00ec un lungo percorso di elaborazione che lo porter\u00e0 a formulare, nel 1967, la nozione di struttura dissipativa.\nNel 1947 inizia a insegnare chimica fisica e fisica teorica alla Libera Universit\u00e0 di Bruxelles e nel 1959 \u00e8 anche direttore dell'International Institute Solvay di Bruxelles. Nominato inoltre direttore dell\"'International Center for Statistical Mechanics and Thermodynamics\" dell'Universit\u00e0 del Texas ad Austin, nel 1967 \u00e8 tra i fondatori del Center for Complex Quantum Systems.\nVincitore del Premio Solvay nel 1965, come riconoscimento per i suoi pionieristici studi e le innovative ricerche in termodinamica dei processi irreversibili e dei sistemi complessi gli viene assegnato il premio Nobel per la chimica nel 1977.\nLe idee e le teorie.\nNel pensiero di Prigogine ha un'importanza cruciale il concetto di entropia, ovvero il secondo principio della termodinamica: ogni processo naturale, infatti, \u00e8 irreversibile e tende ad aumentare la sua entropia (e quella dell'ambiente in cui si trova). Anche il tempo, in quanto successione di stati sempre diversi, deve essere concepito come irreversibile, ed \u00e8 soggetto a sua volta a entropia. Tuttavia in natura esistono organismi viventi in grado di auto-organizzarsi diminuendo la propria entropia a discapito dell'ambiente, vincolati a un maggior o minor disordine entropico. A partire da queste considerazioni, Prigogine e altri studiosi (tra cui Francisco Varela, Harold Morowitz ed Enzo Tiezzi) hanno cominciato a gettare un ponte tra la fisica, la chimica, l'ecologia e le scienze sociali, per studiare tali settori non separatamente, ma come sistemi tra loro interagenti. Per questa ragione Prigogine \u00e8 considerato uno dei pionieri della cosiddetta scienza della complessit\u00e0.\nPrigogine si occup\u00f2 pure di sistemi non-lineari e caotici, ricerca operativa, meccanica statistica, fondamenti della meccanica quantistica, proponendo tra l'altro l'uso dello spazio di Hilbert allargato in meccanica quantistica come possibile strumento per introdurre l'irreversibilit\u00e0 anche nei sistemi quantistici."}
{"id": "83519", "revid": "287204", "url": "https://it.wikipedia.org/wiki?curid=83519", "title": "Gnosca", "text": "Gnosca \u00e8 una frazione di 752 abitanti del comune svizzero di Bellinzona, nel Cantone Ticino (distretto di Bellinzona).\nGeografia fisica.\nGnosca sorge nella Valle Riviera lungo il corso del Ticino. Il quartiere, infatti, si sviluppa tra il corso del suddetto fiume e il versante occidentale della valle.\nStoria.\nSi pensa che il quartiere possa risalire all'epoca pre-romana grazie al ritrovamento fortuito di tombe che si possono collegare a quelle pi\u00f9 importanti della vicina Arbedo, che sono collegate alla cultura di Golasecca. Il Gilardoni riportava, infatti, che la localit\u00e0 non fosse stata esplorata archeologicamente in maniera adeguata e che potenzialmente potesse conservare delle necropoli.\nFino al 1\u00ba aprile 2017 \u00e8 stato un comune autonomo che si estendeva per 7,5 km\u00b2; il 2 aprile 2017 \u00e8 stato accorpato al comune di Bellinzona assieme agli altri comuni soppressi di Camorino, Claro, Giubiasco, Gorduno, Gudo, Moleno, Monte Carasso, Pianezzo, Preonzo, Sant'Antonio e Sementina.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "83524", "revid": "287204", "url": "https://it.wikipedia.org/wiki?curid=83524", "title": "Claro (Bellinzona)", "text": "Claro (in dialetto locale \"Cr\u00e8e\") \u00e8 una frazione di 2\u00a0933 abitanti del comune svizzero di Bellinzona, nel Cantone Ticino (distretto di Bellinzona).\nStoria.\nFino al 1\u00ba aprile 2017 \u00e8 stato un comune autonomo che apparteneva al distretto di Riviera e si estendeva per 21,22\u00a0km\u00b2; il 2 aprile 2017 \u00e8 stato accorpato al comune di Bellinzona assieme agli altri comuni soppressi di Camorino, Giubiasco, Gnosca, Gorduno, Gudo, Moleno, Monte Carasso, Pianezzo, Preonzo, Sant'Antonio e Sementina.\nSociet\u00e0.\nEvoluzione demografica.\nL'evoluzione demografica \u00e8 riportata nella seguente tabella:\nAmministrazione.\nOgni famiglia originaria del luogo fa parte del cosiddetto comune patriziale e ha la responsabilit\u00e0 della manutenzione di ogni bene ricadente all'interno dei confini della frazione."}
{"id": "83526", "revid": "125776919", "url": "https://it.wikipedia.org/wiki?curid=83526", "title": "Poliedro di Keplero-Poinsot", "text": "Un poliedro (o solido) di Keplero-Poinsot \u00e8 un poliedro regolare non convesso, in cui tutte le facce sono formate da identici poligoni regolari (includendo tra essi anche i poligoni stellati) e che ha lo stesso numero di facce che si incontrano in uno stesso vertice.\nI poliedri di Keplero-Poinsot.\nAbbandonando la richiesta della convessit\u00e0, oltre ai cinque solidi platonici si possono costruire altri quattro poliedri. Due - i cosiddetti poliedri di Keplero aventi come eponimo Giovanni Keplero (1571-1630) - hanno come facce poligoni regolari stellati. Gli altri due - i cosiddetti poliedri di Poinsot, dal nome del matematico francese Louis Poinsot (1777-1859) - sono costruiti in modo che le facce possano interpenetrarsi.\nSono poliedri di Keplero:\nSono poliedri di Poinsot: \nDenotiamo con F il numero delle facce di un poliedro, con S il numero dei suoi spigoli, con V il numero dei suoi vertici, con N il numero dei lati di ciascuna faccia e con M degli spigoli che incidono in ciascun vertice. Servendosi di queste notazioni la seguente tabella sintetizza le caratteristiche dei poliedri di Keplero-Poinsot.\nCiascun poliedro di Keplero-Poinsot \u00e8 trasformato in s\u00e9 stesso dal gruppo Ih delle rotazioni dell'icosaedro.\nIl grande dodecaedro ed il piccolo dodecaedro stellato sono mutuamente duali; la stessa relazione intercorre fra il grande dodecaedro stellato e il grande icosaedro.\nI poliedri di Keplero-Poinsot nella storia e nell'arte.\nI poliedri stellati di Keplero sono studiati e raffigurati dall'eponimo nel testo \"Harmonices mundi\" (1619).\nTuttavia non si pu\u00f2 dire che egli ne sia stato lo scopritore. Il piccolo dodecaedro stellato era gi\u00e0 noto ad artisti che, nel XV secolo, si occupavano di arte decorativa: ne troviamo una perfetta raffigurazione a mosaico sul pavimento della Basilica di San Marco a Venezia, attribuita dubitativamente a Paolo Uccello.\nUna incisione che riproduce quasi esattamente il grande dodecaedro stellato compare nell'opera \"Perspectiva Corporum Regularium\" dell'orafo di Norimberga Wentzel Jamnitzer.\nUna trattazione completa e rigorosa dell'insieme dei quattro poliedri regolari non convessi e delle loro propriet\u00e0 di dualit\u00e0 \u00e8 stata data per la prima volta da Louis Poinsot nel 1809.\nLa perfezione estetica dei poliedri di Keplero-Poinsot non pu\u00f2 lasciare indifferenti. Scriveva Keplero: \u00ab\"Addi possunt congruentiis perfectissimis regularibus duae etiam aliae congruentiae stellarum duodecim pentagonicarum\" ...\u00bb (latino: \u00ab\"alle 'congruenze' perfettissime e regolari si possono aggiungere anche altre due 'congruenze' di dodici stelle pentagonali\"\u00bb).\nSono numerose le opere grafiche di Maurits Cornelis Escher che utilizzano solidi platonici, poliedri di Keplero-Poinsot, e poliedri derivanti dalla intersezione di poliedri regolari concentrici. Nell'opera \"Ordine e Caos\" (1950) un \u201cpiccolo dodecaedro stellato\u201d inserito in una sfera di vetro fa da contrasto alla spazzatura che lo circonda.\nEscher, in perfetta sintonia con le suggestioni del platonismo che hanno attraversato i secoli scriveva, al riguardo dei poliedri regolari: \u00ab\"Essi simbolizzano il desiderio di armonia e di ordine dell'uomo, ma nello stesso tempo la loro perfezione desta in noi il senso della nostra impotenza. I poliedri regolari non sono invenzioni della mente umana, perch\u00e9 esistevano molto prima che l'uomo comparisse sulla scena\"...\u00bb.\nAltri poliedri stellati.\nLa nozione di poliedro regolare si pu\u00f2 estendere per comprendere i cosiddetti poliedri intrecciati o poliedri composti, poliedri per i quali cade il requisito che due vertici possano sempre collegarsi attraverso un cammino fatto da spigoli) e per i quali la regolarit\u00e0 consiste nell'invarianza rispetto al gruppo delle rotazioni che permutano opportunamente l'insieme dei suoi vertici. L'insieme di questi poliedri, oltre ai poliedri regolari e ai poliedri di Keplero-Poinsot, contiene i seguenti \u201cpoliedri stellati\u201d."}
{"id": "83537", "revid": "287204", "url": "https://it.wikipedia.org/wiki?curid=83537", "title": "Renzo Alver\u00e0", "text": "Alver\u00e0 fu uno dei numerosi talenti ampezzani che si formarono sulla pista di bob di Cortina nel primo dopoguerra. Inizi\u00f2 a gareggiare nel 1953.\nPalmar\u00e8s.\nOlimpiadi.\nNel 1956, alle Giochi Olimpici di Cortina, sulla pista \u201cdi casa\u201d vinse due medaglie d'argento nel bob a due (con Eugenio Monti) e nel bob a quattro (con Eugenio Monti, Ulrico Girardi e Renato Mocellini).\nMondiali.\nNel 1957 vinse in coppia con Eugenio Monti la medaglia d'oro ai mondiali di bob di St. Moritz, in Svizzera, nel bob a due. Si confermarono campioni del mondo per le quattro rassegne iridate successive, fino al 1960, edizione in cui vinsero anche una medaglia di bronzo come membri del bob a quattro italiano.\nNel 1960 nel 1961 Alver\u00e0 vince il campionato del mondo anche nel bob a quattro.\nCampionati italiani.\nAlver\u00e0 fu tre volte campione d'Italia nel bob a due dal 1958 al 1960, mentre nel bob a quattro vinse tre medaglie d'oro e una di bronzo tra il 1954 e il 1960.\nRitiro.\nSi ritir\u00f2 dalle competizioni dopo la vittoria dei Mondiali del 1961 all'et\u00e0 di 28 anni."}
{"id": "83539", "revid": "74801", "url": "https://it.wikipedia.org/wiki?curid=83539", "title": "Paeonia", "text": "P\u00e6onia (Peonia ) \u00e8 l'unico genere appartenente alla famiglia delle Peoniacee (Paeoniaceae ) ed costituito da diverse piante perenni a portamento erbaceo o arbustivo, molto apprezzate per le notevoli e profumate fioriture.\nDescrizione.\nLe peonie sono erbe o arbusti, alte fino a circa 2 metri ed ancorate al suolo da radici tuberose. Le foglie sono sempre caduche. I fiori sono grandi e molto colorati. Gli stami sono molto numerosi (in alcune specie possono essere pi\u00f9 di 200). I frutti contengono semi scuri molto grossi (anche pi\u00f9 di di diametro).\nLe specie pi\u00f9 utilizzate come piante ornamentali vengono suddivise in floricoltura in due gruppi distinti:\nDistribuzione.\nLa distribuzione naturale del genere \"Paeonia\" si estende in modo frammentato all'intero emisfero boreale: Europa (essenzialmente meridionale e orientale), Nordafrica (molto localizzata), Asia (principalmente Asia Minore, Siberia, Cina, Giappone e Himalaya), Nordamerica solo sul versante Pacifico.\nTassonomia.\nIl genere \"Paeonia\" attualmente comprende 35 specie:\nColtivazione.\nSono piante facili da coltivare, gradiscono esposizione in pieno sole o mezz'ombra, suolo ben concimato con sostanze organiche, neutro o leggermente acido, privo di calcare, fresco nei mesi estivi, si giovano di una pacciamatura con letame bovino ben maturo.\nSi moltiplicano a fine autunno per divisione dei vecchi cespi, lasciando un occhio per ogni porzione, con fioritura piena dal secondo-terzo anno dall'impianto. L'impianto della peonia va fatto possibilmente in un luogo abbastanza lontano dalle radici di altre piante, in modo da lasciarle uno spazio di crescita sufficiente.\nLa semina viene poco utilizzata, in quanto richiede lunghi tempi di cure colturali.\nAvversit\u00e0.\n\"Anguillosi fogliare\" - le foglie attaccate dai nematodi della specie \"Aphelenchoides olesistus\" si presentano clorotiche e traslucide, successivamente marciscono o disseccano; le piante colpite hanno fioriture stentate\n\"Muffa grigia\" - dovuta ad attacchi di funghi come \"Botrytis paeonia\" o \"Botrytis cinerea\" , provocano il marciume dei getti, che imbruniscono e si ricoprono di muffa grigiastra"}
{"id": "83540", "revid": "1806531", "url": "https://it.wikipedia.org/wiki?curid=83540", "title": "Peonia", "text": ""}
{"id": "83546", "revid": "287204", "url": "https://it.wikipedia.org/wiki?curid=83546", "title": "Petunia", "text": "Petunia \u00e8 un genere di piante dicotiledoni appartenenti alla famiglia delle Solanacee, originarie dell'America Meridionale.\nDescrizione.\nComprende specie annuali o perenni, alte fino a 1 metro, con molti ibridi e cultivar, anche a forma nana, a fiori imbutiformi doppi o semplici, con generose e prolungate fioriture dalla primavera ai primi geli, in una gamma vastissima di colori dal bianco candido, al rosa, al rosso, al viola pi\u00f9 o meno scuro e al rosso-mattone, con corolle increspate e arricciate; tra le specie pi\u00f9 conosciute ricordiamo la \"P. axillaris\" e la \"P. violacea\" da cui sono derivati molti ibridi e cultivar dal portamento vario (nane, compatte, decombenti, etc.).\nTassonomia.\nIl genere comprende le seguenti specie\nColtivazione.\nNegli ultimi anni la Petunia ha conosciuto un notevole successo commerciale, soprattutto grazie agli ibridi a portamento ricadente che hanno invaso il mercato guadagnando una notevole fetta di mercato nell'ambito dei fiori da balcone.\nIn Italia, e in molti altri paesi europei, l'ibrido pi\u00f9 conosciuto \u00e8 la Petunia Surfinia, variet\u00e0 ricadente propagata a mezzo talea (la pianta \u00e8 sterile, ovvero produce semi non utilizzabili) di cui esistono molte versioni anche a fiori doppi e mignon.\nNegli Stati Uniti invece sono maggiormente diffusi diversi ibridi ricadenti propagati via seme, il pi\u00f9 conosciuto dei quali \u00e8 la Petunia Wave.\nVengono coltivate in giardino a portamento eretto. Le petunie si possono anche coltivare in vaso profondo sui terrazzi, sia le forme erette che ricadenti.\nPiante facili da coltivare, richiedono una buona esposizione al sole o mezzo-sole, con terreno sciolto e permeabile, abbastanza fertile, privo di ristagno idrico; dopo una copiosa fioritura \u00e8 da prevedere una drastica potatura dei fusti alla base, per favorire il ricaccio di nuovi steli fioriferi.\nLa moltiplicazione avviene con la semina invernale sotto vetro e successivo trapianto dopo la fine del periodo freddo, o seminando in pieno campo in primavera nelle zone fredde o in autunno nelle regioni con inverni miti.\nLe variet\u00e0 pregiate, non riproducibili per seme, vengono moltiplicate agamicamente per mezzo di talee fatte svernare sotto vetro.\nDelle petunie sono velenose tutte le parti della pianta."}
{"id": "83551", "revid": "46291", "url": "https://it.wikipedia.org/wiki?curid=83551", "title": "Philodendron", "text": "Philodendron \u00e8 un genere di piante della famiglia delle Aracee originario delle zone tropicali del Nuovo Mondo.\nEtimologia.\nIl nome del genere \u00e8 di origine greca e deriva da \"filos\", amico, e \"dendros\", albero, che significa \"che ama l'albero\", e sta ad indicare il portamento rampicante di molte specie del genere.\nDescrizione.\nComprende moltissime specie dal fusto ascendente, alte da 50\u00a0cm a 3 m ed oltre, talvolta rampicanti, con radici avventizie, foglie persistenti, cuoriformi pi\u00f9 o meno acuminate, di grandi dimensioni, simili a quelle del genere Monstera con cui vengono a volte confuse. La particolarit\u00e0 di queste piante sono i fiori che sono costituiti da una spata biancastra con al centro uno spadice giallo/biancastro. In natura questa pianta produce un frutto di sapore simile all'ananas ma coltivata in appartamento \u00e8 molto raro che fruttifichi.\nTassonomia.\nIl genere comprende oltre 500 specie tra cui:\nUsi.\nCome pianta ornamentale per l'eleganza del fogliame e il portamento rampicante o ricadente, vengono coltivate in vaso per decorare gli appartamenti, o in serra temperata o calda per le specie pi\u00f9 delicate.\nTra le specie pi\u00f9 coltivate come piante ornamentali ricordiamo: \"P. pertusum\" dalle caratteristiche foglie profondamente incise e bucate, \"P. bipinnatifidum\" noto col nome comune di filodendro eretto, pianta non rampicante, a portamento raccolto, con il fusto centrale alto 1,5 m, da cui si dipartono lunghi steli che portano foglie quasi cuoriformi profondamente lobate; \"P. burgundy\", con fusti rampicanti alti oltre 2 m, a lenta crescita, che richiedono un tutore, ha gli steli e la pagina inferiore delle grandi foglie colorate di rosso vivo; \"P. scandens\" noto col nome comune di filodendro rampicante, pianta rampicante o a portamento strisciante ricadente, di rapida crescita, se sostenuta da un tutore adeguato supera rapidamente i 2 m di altezza, si caratterizza per le piccole foglie cuoriformi, appuntite e carnose, di un bel colore ramato da giovani, diventano verdi e di consistenza coriacea nel tempo; \"P. erubescens\" con le foglie allungate, rossastre sulla pagina inferiore.\nMetodi di coltivazione.\nLe specie rampicanti semiepifite, necessitano di un tutore ricoperto di sfagno e mantenuto sempre umido, richiede ambienti caldi e ombreggiati, atmosfera caldo-umida, terriccio sciolto ricco di humus e miscelato a terra di foglie, ben drenato, nella bella stagione concimare 2 volte al mese con fertilizzante minerale liquido od organico in polvere, d'inverno con cadenza mensile, annaffiature regolari, mantenendo elevata l'umidit\u00e0 ambientale.\nSe le radici invadono completamente il vaso, rinterrare o rinvasare in primavera, utilizzando una miscela in parti uguali di torba o terra di foglie e terriccio universale.\nLa moltiplicazione avviene per talea o per margotta"}
{"id": "83552", "revid": "438678", "url": "https://it.wikipedia.org/wiki?curid=83552", "title": "Arena", "text": "Cultura ed intrattenimento.\nL'arena \u00e8 un impianto sportivo o polivalente, che pu\u00f2 essere all'aperto o indoor, atto ad ospitare eventi sportivi, musicali o di intrattenimento vario."}
{"id": "83554", "revid": "1297", "url": "https://it.wikipedia.org/wiki?curid=83554", "title": "Filodendro", "text": ""}
{"id": "83556", "revid": "120939449", "url": "https://it.wikipedia.org/wiki?curid=83556", "title": "Phlox", "text": "I floghi (latino scientifico Phlox) sono un genere delle Polemoniaceae, comprende piante erbacee annuali o perenni, originarie dell'America e dell'Asia.\nHanno generalmente fusti erbacei ramificati, alti da 40\u00a0cm a 1,20 m, a portamento eretto o strisciante, che terminano con numerosi corimbi di fiori tubulosi, di 2\u20133\u00a0cm di diametro, variamente colorati e screziati, di grande effetto decorativo.\nLe specie pi\u00f9 utilizzate come piante ornamentali sono la \"P. drummondii\" annuale di bassa statura, dai fiori rosa-porpora; la \"P. paniculata\" perenne, con ricche fioriture a pannocchia portanti corolle dai colori brillanti, da cui sono derivate le variet\u00e0 note in floricoltura come \"P. decussata\" e \"P. pyramidalis\"; la \"P. subulata\" (= \"P. setacea\") a vegetazione persistente, dal portamento prostrato; la \"P. sibirica\" originaria della Siberia; la \"P. divaricata\" a minor sviluppo; tutte con numerosi ibridi e variet\u00e0 di varie dimensioni, dai fiori colorati di bianco, rosso, blu, viola, variamente screziati e macchiettati.\nUso.\nUtilizzate come piante ornamentali nei giardini o in vaso sui terrazzi, in base all'altezza e al portamento eretto o strisciante, per bordure, aiuole, giardini rocciosi, ecc.\nMetodi di coltivazione.\nFacili da coltivare, richiedono esposizione soleggiata o a mezz'ombra, terreno fertile, sciolto e abbastanza fresco.\nLa moltiplicazione avviene per seme, talea erbacea o radicale, con i getti basali e per divisione delle ceppaie.\nLa semina delle specie annuali, avviene in marzo, nei semenzai trapiantando le piantine a fine aprile inizio maggio, o in pieno campo, con fioritura da giugno in poi.\nPer le specie perenni si preferisce utilizzare i getti basali, ottenuti prelevando in primavera, i nuovi germogli tagliati all'inserzione delle ceppaie, mettendoli a radicare in vivaio o nei vasetti, e mettendoli a dimora dopo il radicamento; senza interventi di cimatura ogni stelo produrr\u00e0 un'unica grande infiorescenza; ricorrendo alla semina solo per ricercare nuove variet\u00e0.\nPer moltiplicare rapidamente le nuove variet\u00e0, si ricorre alle talee di radici, poste verticalmente in un letto di sabbia.\nSpecie.\nIl genere \"Phlox\" comprende le seguenti specie:"}
{"id": "83557", "revid": "125467200", "url": "https://it.wikipedia.org/wiki?curid=83557", "title": "Lennart Meri", "text": "Biografia.\nI primi anni.\nFiglio di Georg, diplomatico e traduttore di Shakespeare, fece la maggior parte dei suoi studi fuori patria, soprattutto a Parigi (presso il liceo Janson-de-Sailly).\nRientrato in Estonia, poco dopo l'occupazione dell'Estonia e annessione all'Unione Sovietica, poich\u00e9 estone, con la sua famiglia, fu esiliato in Siberia (1941) dove dovette lavorare come guardia forestale, gi\u00e0 a dodici anni.\nRitornato in Estonia, studi\u00f2 all'Universit\u00e0 di Tartu, dove si laure\u00f2 in Storia, \"cum laude\", nel 1953.\nLavor\u00f2 poi al teatro Vanemuine di Tartu e come produttore radiofonico (1953-1961).\nSi \u00e8 sposato due volte, prima con Regina e poi con Helle; ha quattro figli, tra cui Mart, Kristjan e Tuule.\nL'attivit\u00e0 intellettuale.\nNel 1958 avvi\u00f2 la sua attivit\u00e0 letteraria, dopo un viaggio in Asia centrale dove aveva anche realizzato alcuni documentari sui piccoli popoli di quelle remote regioni. Il suo film \"I venti della Via Lattea\" ottenne una medaglia d'argento al festival del film di New York. Nel 1986 gli fu conferito il titolo di dottore \"honoris causa\" dell'Universit\u00e0 di Helsinki.\nMolto ampia la sua attivit\u00e0 come traduttore in lingua estone; tra gli autori tradotti, Erich Maria Remarque, Graham Greene, Vercors, Pierre Boulle e Aleksandr Sol\u017eenicyn.\nNel dicembre del 1998 fu scelto come \"Europeo dell'anno; dal 2001 \u00e8 stato membro dell'Accademia estone delle Scienze. Ha pubblicato undici libri e prodotto cinque film documentari.\nL'attivit\u00e0 politica.\nAlla fine degli anni ottanta, inizi\u00f2 a interressarsi di politica. Cre\u00f2 l'Istituto estone (1988-1990) per sviluppare i contatti con i Paesi dell'Ovest.\nDivenne ministro degli Affari esteri il 12 aprile 1990, nel governo di Edgar Savisaar formato in seguito alle prime elezioni libere della ritrovata indipendenza. Come ministro cre\u00f2 le basi di una politica estera indipendente e form\u00f2 i primi diplomatici non sovietici.\nDopo l'indipendenza, fu ambasciatore in Finlandia (23 aprile 1992 - 10 ottobre 1992), prima di essere eletto presidente della Repubblica. Fu rieletto nel 1996 per un secondo mandato.\nOnorificenze.\nOnorificenze estoni.\nPersonalmente \u00e8 stato insignito dei titoli:"}
{"id": "83558", "revid": "1297", "url": "https://it.wikipedia.org/wiki?curid=83558", "title": "Flox", "text": ""}
{"id": "83560", "revid": "125724539", "url": "https://it.wikipedia.org/wiki?curid=83560", "title": "Primula", "text": "Primula L. \u00e8 un genere di piante della famiglia delle Primulaceae, originario delle zone temperate di Europa, Asia e America.\nIl nome deriva dal latino \"primus\" per indicare la precocit\u00e0 di fioritura che avviene subito dopo la scomparsa della neve, quando nei prati comincia a comparire l'erba.\nDescrizione.\nComprende circa 500 specie di piante erbacee annuali e perenni, alte da pochi centimetri fino a diversi decimetri, con foglie basali a rosetta sessili o picciolate, fiori coloratissimi riuniti in ombrelle, capolini, grappoli o verticilli sovrapposti, circondati da brattee, sorretti da lunghi gambi. I frutti sono generalmente a capsula.\nSpecie.\nIl genere \"Primula\" comprende oltre 390 specie a distribuzione cosmopolita.\nTra le specie spontanee presenti in Europa si annoverano:\nLe pi\u00f9 conosciute specie spontanee della flora italiana sono la \"P. veris\", nota col nome comune di \"primula odorosa\" o \"primavera odorosa\", spontanea sulle sponde dei fossati, sulle Alpi e gli Appennini, dove fiorisce alla fine dell'inverno, la \"P. vulgaris\", comune nei boschi, nota col nome comune di \"primaverina\", e \"occhio di civetta\", la \"P. farinosa\", dai fiori colorati di rosa o rossi, comune sulle Alpi.\nTra le specie coltivate come piante ornamentali ricordiamo: \nMetodi di coltivazione.\nLe primule coltivate in piena terra desiderano esposizione semi-ombrosa e riparata, terreno acido e fresco, fertile e ben concimato con sostanze organiche; mentre le specie coltivate in vaso richiedono locali freschi e umidi, luce solare filtrata, terriccio fertile, leggero e acido, concimazione ogni 15 giorni con fertilizzante liquido, annaffiature abbondanti, le specie perenni vengono coltivate come annuali, scartandole dopo la fioritura.\nLa moltiplicazione avviene con la semina sotto vetro o in ambiente fresco e ombreggiato, in terriccio di bosco sabbioso, utilizzando seme freschissimo, da aprile in poi, con fioritura tra l'inverno e la primavera successivi.\nLe cultivar vengono moltiplicate per via agamica, con la divisione autunnale dei cespi o dei getti, anche se generalmente le primule malsopportano i trapianti, presentando scarse fioriture."}
{"id": "83561", "revid": "2103", "url": "https://it.wikipedia.org/wiki?curid=83561", "title": "Color field painting", "text": ""}
{"id": "83563", "revid": "21880", "url": "https://it.wikipedia.org/wiki?curid=83563", "title": "Sansevieria", "text": ""}
{"id": "83564", "revid": "118902094", "url": "https://it.wikipedia.org/wiki?curid=83564", "title": "Sanseviera", "text": ""}
{"id": "83567", "revid": "287204", "url": "https://it.wikipedia.org/wiki?curid=83567", "title": "Il favoloso mondo di Amelie", "text": ""}
{"id": "83568", "revid": "10369", "url": "https://it.wikipedia.org/wiki?curid=83568", "title": "Il fantastico mondo di Am\u00e8lie", "text": ""}
{"id": "83569", "revid": "10369", "url": "https://it.wikipedia.org/wiki?curid=83569", "title": "Il fantastico mondo di Amelie", "text": ""}
{"id": "83570", "revid": "46291", "url": "https://it.wikipedia.org/wiki?curid=83570", "title": "Strelitzia", "text": "Strelitzia \u00e8 un genere di piante erbacee appartenente alla famiglia delle Strelitziaceae, originario dell'Africa australe.\nDescrizione.\nComprende specie dalle grosse radici e grandi foglie persistenti. La specie pi\u00f9 coltivata come pianta ornamentale \u00e8 la \"Strelitzia reginae\" originaria del Sud Africa, a crescita lenta, con grosse radici e grandi foglie persistenti, erette, coriacee, ovali e allungate, con fiori dalla forma particolare, portati alla sommit\u00e0 di steli alti come le foglie (fino a 2\u00a0m), e che spuntano in sequenza per lunghi periodi da una spata dalla caratteristica forma a becco di airone, sono di colore arancio, giallo o blu intenso; altra specie da ricordare la \"Strelitzia nicolai\" originaria del Sud Africa, a crescita moderata, alta fino a 8\u00a0m grazie al falso tronco formato dalla base delle foglie, simili a quelle del \"banano\", lunghe fino a tre metri con la lamina di circa 1,5\u00a0m, fiori riuniti in infiorescenze simili al becco di un airone di colore dal purpureo al bluastro scuro.\nIl frutto \u00e8 una capsula triloculare all'interno della quale si formano i semi di colore nero con la parte esterna piumosa e colorata.\nTassonomia.\nIl genere \"Strelitzia\" comprende le seguenti specie:\nUso.\nPianta di origine tropicale, viene coltivata in serra o nei giardini nelle zone riparate dal gelo, dove forma cespugli folti e robusti, le piante coltivate in vaso raggiungono il metro d'altezza e fioriscono non prima dei 5 anni d'et\u00e0, nella floricoltura industriale, specialmente in Liguria e nel Lazio viene utilizzata per la produzione del fiore reciso.\nMetodi di coltivazione.\nPianta facile da coltivare, a lento accrescimento, richiede ambienti caldi e soleggiati, ombreggiati nei periodi pi\u00f9 caldi, terreno di medio impasto, fertile e con buona umidit\u00e0 estiva, concimazioni 2 volte al mese con fertilizzante liquido nella bella stagione, mensilmente d'inverno, innaffiature regolari e negli appartamenti pulire regolarmente le foglie con una spugnetta umida, nelle coltivazioni in piena terra prevedere l'uso di serre mobili nel periodo invernale, per le piante coltivate in vaso, rinvasare o rinterrare annualmente.\nSi rinvasa ogni anno fino al raggiungimento del quinto anno di et\u00e0 dopo di che non va pi\u00f9 rinvasata ma si rimuove semplicemente il terriccio superficiale e si sostituisce con del terriccio fresco.\nSi moltiplicano con la semina o con la divisione dei cespi"}
{"id": "83571", "revid": "6790", "url": "https://it.wikipedia.org/wiki?curid=83571", "title": "Sterlizia", "text": ""}
{"id": "83572", "revid": "46291", "url": "https://it.wikipedia.org/wiki?curid=83572", "title": "Spathiphyllum", "text": "Spathiphyllum \u00e8 un genere di piante monocotiledoni della famiglia delle Aracee, note col nome comune di spatifillo o pianta cucchiaio per la caratteristica forma della spata floreale.\nDescrizione.\nRaggiungono il metro di altezza, con i fiori riuniti in uno spadice avvolto in una spata bianca o verdastra. La loro particolarit\u00e0 \u00e8 la totale mancanza di fusto: le foglie crescono infatti direttamente da un rizoma sotterraneo.\nTassonomia.\nIl genere comprende le seguenti specie:\nUsi.\n\u00c8 spesso usata in vaso come pianta da appartamento. Tra le specie coltivate citiamo \"Spathiphyllum floribundum\" originario di Colombia, Ecuador, Panama e Venezuela, pianta perenne alta da 30 a ; \"Spathiphyllum wallisi\" originario di Panama, pianta perenne alta da a a seconda della variet\u00e0, ha foglie lanceolate di colore verde-vivo lunghe circa 10\u201315\u00a0cm con un lungo e robusto picciolo di circa , i fiori primaverili-estivi sono riuniti in una infiorescenza giallastra a spadice avvolta da una spata di colore bianco, in cima ad un peduncolo lungo fino a .\nEssa vive al meglio a mezz'ombra e necessita di poca luce, va annaffiata circa una volta alla settimana. \nIl terreno deve essere umido, ma per evitare marciumi radicali necessiter\u00e0 di acqua solamente quando sar\u00e0 asciutto.\nUno studio effettuato dalla NASA Clean Air Study ha concluso che piante come il genere \"Spathiphyllum\" hanno particolare capacit\u00e0 di depurare l'aria interna di appartamenti o locali chiusi, trattenendo in parte alcuni contaminanti tossici come il Benzene o la Formaldeide, comunemente presenti in molti prodotti di uso comune.\nColtivazione.\nRichiede ambienti caldo umidi e ombreggiati con temperature minime invernali non inferiori ai , nella bella stagione concimare 2 volte al mese con fertilizzanti liquidi, frequenti annaffiature estive, diradate d'inverno, spruzzature quotidiane delle foglie, rinvasare ogni 2-3 anni usando terriccio universale misto a torba, per gli individui di grandi dimensioni si preferisce praticare una potatura delle radici anzich\u00e9 rinterrare.\nSi moltiplica con la semina o la divisione dei cespi in primavera"}
{"id": "83574", "revid": "1297", "url": "https://it.wikipedia.org/wiki?curid=83574", "title": "Spatafillo", "text": ""}
{"id": "83577", "revid": "119589736", "url": "https://it.wikipedia.org/wiki?curid=83577", "title": "Transistor a giunzione bipolare", "text": "In elettronica, il transistor a giunzione bipolare (abbreviazione comunemente utilizzata: BJT, dall'inglese bipolar junction transistor) \u00e8 una tipologia di transistor largamente usata nel campo dell'elettronica analogica principalmente come amplificatore di corrente e interruttore. Costituisce la famiglia pi\u00f9 diffusa in elettronica insieme al transistor ad effetto di campo rispetto a cui \u00e8 in grado di offrire una maggiore corrente in uscita con lo svantaggio tuttavia di non avere il terminale di controllo isolato (\"gate\").\nEsso \u00e8 composto da tre strati di materiale semiconduttore drogato, solitamente silicio, in cui lo strato centrale ha drogaggio opposto agli altri due, in modo da formare una doppia giunzione p-n. Ad ogni strato \u00e8 associato un terminale: quello centrale prende il nome di \"base\", quelli esterni sono detti \"collettore\" ed \"emettitore\". Il principio di funzionamento si fonda sulla possibilit\u00e0 di controllare la conduttivit\u00e0 elettrica del dispositivo, e quindi la corrente elettrica che lo attraversa, mediante l'applicazione di una tensione tra i suoi terminali. Tale dispositivo coinvolge sia gli elettroni, sia le lacune (portatori di carica maggioritari), e pertanto questo tipo di transistor \u00e8 detto \"bipolare\".\nIl transistor a giunzione bipolare pu\u00f2 essere usato classicamente in tre configurazioni diverse dette \"a base comune\", a \"collettore comune\" o a \"emettitore comune\": questi termini si riferiscono al terminale privo di segnale (di solito perch\u00e9 collegato al potenziale di riferimento, direttamente o tramite un condensatore di bypass).\nIntroduzione.\nQuesto transistor \u00e8 costituito sostanzialmente da due giunzioni p-n in antiserie: il terminale di base \u00e8 il \"collegamento fra le teste\", mentre le estremit\u00e0 sono i due terminali di emettitore e collettore: il suo simbolo grafico rispecchia proprio questa caratteristica. Il suo funzionamento si basa sulla distanza fra le due giunzioni opposte, che deve essere molto minore della lunghezza di diffusione dei portatori di carica maggioritari delle zone di emettitore e collettore: questo fa s\u00ec che quando la giunzione emettitore-base passa in conduzione, i portatori di carica dall'emettitore diffondono in maggioranza nel collettore, rimanendo catturati dalla giunzione base-collettore, invece di raggiungere il terminale di base come dovrebbero (pu\u00f2 quindi funzionare anche scambiando fra loro collettore ed emettitore, pur se con molta meno efficacia). Il rapporto \u03b2 fra la corrente che viene catturata dal collettore e quella che raggiunge la base \u00e8 uno dei parametri fondamentali di qualunque transistor a giunzione bipolare; generalmente vale da 50 a 800 o pi\u00f9, cio\u00e8 la corrente al collettore \u00e8 da 50 a 800 volte pi\u00f9 grande di quella alla base.\nIl piccolo simbolo del diodo sul terminale di emettitore, che identifica la polarit\u00e0 del transistor (pnp o npn) indica come sono orientate le giunzioni interne e quindi il tipo di portatori di carica maggioritari: i pnp hanno collettore ed emettitore di tipo p, quindi i portatori maggioritari sono le lacune; gli npn li hanno di tipo n, per cui sono elettroni. Nella progettazione e costruzione di circuiti elettronici, i transistor pnp e npn sono quasi del tutto identici per caratteristiche, ma le tensioni di polarizzazione ai loro capi devono essere di segno opposto.\nDunque, a seconda della polarizzazione, il transistor (al di l\u00e0 della configurazione), ha quattro regioni di funzionamento per tensioni di base crescenti:\nCorrenti.\nA questo punto possiamo vedere quali sono le correnti che circolano dentro il transistor pnp. Poich\u00e9 esso ha tre terminali (base \"B\", collettore \"C\" ed emettitore \"E\"), abbiamo tre correnti formula_1 che convenzionalmente si prendono entranti nel transistor e quindi positive. La corrente di emettitore \u00e8 composta di una corrente di lacune formula_2 e una di elettroni formula_3, entrambe hanno verso entrante nella base (ovviamente le lacune essendo positive passano dall'emettitore alla base e gli elettroni essendo negativi passano dalla base all'emettitore, ma il verso della corrente \u00e8 lo stesso per entrambe). Dunque la corrente di emettitore \u00e8 data da:\nUna parte notevole della corrente formula_5 attraversa la base e giunge al collettore, e si indica con formula_6, l'altra parte di lacune che entrano nella base si ricombina con gli elettroni della base stessa (formula_7), mentre la corrente di elettroni formula_3 (che si muovono ovviamente dalla base all'emettitore), essendo la base molto meno drogata rispetto all'emettitore, \u00e8 molto inferiore rispetto alla corrente di lacune e quindi trascurabile.\nLa corrente di collettore \u00e8 invece (essendo polarizzata inversamente) una piccola corrente di saturazione inversa, chiamata formula_9, che \u00e8 composta da elettroni che passano dal collettore alla base formula_10 e da lacune che passano dalla base al collettore formula_11. Anche nel collettore queste correnti hanno direzione convenzionale entrante nella base, ma effettivamente questa corrente esce dalla base. Dunque:\nma anche:\nSe indichiamo con formula_14 la frazione di corrente di emettitore che raggiunge il collettore allora:\nformula_14 prende il nome di \"amplificazione di corrente per grandi segnali\" in questo caso a base comune. Pu\u00f2 essere espressa anche come:\nPer come \u00e8 definito formula_14 \u00e8 sempre positivo e ha valore compreso tra 0.9 - 0.999 e varia con la tensione formula_19.\nNaturalmente le stesse considerazioni valgono nel transitor npn, dove si invertono i portatori di carica maggioritari e minoritari e quindi le notazioni cambiano di conseguenza: tuttavia le equazioni valgono in analogia.\nRegioni di lavoro.\nIl transistor viene spesso utilizzato come interruttore (switching transistor) adatto per attivare o disattivare circuiti, trasduttori, etc. In tutte queste applicazioni il funzionamento \u00e8 legato a due particolari stati del transistor a giunzione bipolare: quello di saturazione (ON) e quello di interdizione (OFF).\nNella saturazione \u00e8 indispensabile che le due giunzioni siano polarizzate direttamente. Per bassi valori formula_20 (tensione tra collettore ed emettitore) la corrente di base formula_21 perde il controllo sulla corrente di collettore formula_22 e manca la proporzionalit\u00e0 formula_23 (dove formula_24 sta per guadagno di corrente in continua).\nI valori convenzionali delle tensioni di saturazione sono formula_25 e formula_26.\nNell'interdizione il transistor non conduce (OFF) e questa condizione si verifica se entrambe le giunzioni sono polarizzate inversamente. Un transistor npn pu\u00f2 essere considerato interdetto se la tensione formula_27 \u00e8 minore o uguale a zero, mentre un transistor pnp pu\u00f2 considerarsi interdetto se formula_27 \u00e8 maggiore o uguale a zero.\nNotevole importanza assume il tempo impiegato dal dispositivo per il passaggio da uno stato all'altro.\nNel caso ideale il transistor passa nello stato OFF e in quello ON e viceversa istantaneamente. Se questo fenomeno si verificasse non avremmo dispersioni di calore da parte del transistor a giunzione bipolare perch\u00e9 esso nello stato di interdizione e di saturazione non assorbe potenza. Infatti nello stato di interdizione non passa quasi corrente nel transistor e nello stato di saturazione esso presenta una tensione quasi nulla.\nConfigurazioni.\nA base comune.\nNel transistor pnp le correnti sono quelle descritte sopra. Nella configurazione a base comune la corrente \u00e8 dovuta essenzialmente alle lacune, e la corrente formula_29 \u00e8 completamente determinata dalla corrente formula_30 e dalla tensione formula_31. Inoltre la tensione formula_32 \u00e8 anche determinata da queste due variabili, e allora si pu\u00f2 graficare la caratteristica d'uscita:\nIl grafico della caratteristica di uscita ha in ascissa la formula_31, in ordinata formula_29 e viene parametrizzata in base ai valori di formula_30, mantenendo costante formula_32. Come si nota vi sono tre regioni caratteristiche che sono anche generali: in tutte le configurazioni le regioni sono sempre quelle attiva, di interdizione e di saturazione.\nNel caso di transistor pnp a base comune la \"regione attiva\" \u00e8 il caso in cui la giunzione formula_38 \u00e8 polarizzata inversamente e formula_39 \u00e8 polarizzata direttamente. Essa \u00e8 rappresentata nella figura come una zona approssimativamente lineare.\nA emettitore comune.\nCome si vede dalla figura l'emettitore \u00e8 collegato direttamente all'alimentazione, mentre la base si trova alla tensione formula_40. La formula_41 \u00e8 la tensione di alimentazione del circuito ed formula_42 \u00e8 la resistenza di carico. La giunzione di emettitore risulta polarizzata direttamente e quella di collettore inversamente, siamo cio\u00e8 nella regione attiva del transistor. Sappiamo che:\ne che:\ndunque ricaviamo la corrente di collettore:\nmettendo in evidenza formula_29:\nIn generale si definisce formula_48 detta amplificazione per ampi segnali, e dunque:\nche si pu\u00f2 approssimare, sapendo che formula_50 allora il primo addendo si pu\u00f2 trascurare:\nche ci dice come il transistor si comporta come amplificatore: una piccola variazione della corrente di base produce tramite il coefficiente formula_52, una notevole variazione di corrente di collettore, poich\u00e9 formula_53 il coefficiente formula_52 \u00e8 dell'ordine di formula_55. In questo senso il transistor \u00e8 anche un generatore di corrente controllato in corrente (o anche controllato in tensione), per questa sua caratteristica.\nA collettore comune.\nQuesta configurazione viene usata comunemente come buffer di tensione. In tale dispositivo il nodo di collettore del transistore \u00e8 connesso all'alimentazione (un generatore di tensione), il nodo di base fa da ingresso mentre il nodo di emettitore fa da uscita. Il nodo di emettitore \"insegue\" il potenziale applicato all'ingresso, da cui il nome inseguitore di emettitore (in inglese emitter follower), usato di solito per riferirsi a questa configurazione. L'equivalente a FET del collettore comune \u00e8 il \"drain comune\".\nAmplificazione.\nSi vede bene come il transistor reagisce ad una piccola variazione di tensione di ingresso, producendo una grande variazione di corrente di uscita: ecco il motivo per cui un transistor \u00e8 un amplificatore, in particolare di corrente.\nLe configurazioni fondamentali degli amplificatori a singolo transistor sono:\nModelli del transistor.\nModello di Ebers-Moll.\nIl modello pi\u00f9 simile ad un transistor \u00e8 quello di Ebers-Moll, poich\u00e9 esso ha una rappresentazione molto pi\u00f9 fisica del funzionamento del transistor e permette di considerarlo in tutte le sue regioni di funzionamento allo stesso modo. Il modello di Ebers-Moll identifica il transistor come formato da due diodi ideali posizionati in direzioni opposte con in parallelo ad ognuno di essi un generatore dipendente di corrente controllato in corrente. In generale l'equazione (1) pu\u00f2 essere utilizzata per rappresentare le correnti del diodo simmetricamente, intendendo la corrente di ingresso sia quella di emettitore, come nella (1), sia quella di collettore:\nSi possono ricavare anche le formule delle tensioni:\ndove formula_60 sono le amplificazioni di corrente per identificare che nel primo caso il transistor in modo diretto (\"forward\") e nel secondo inverso (\"inverse\"), come avevamo preannunciato.\nModello in corrente continua.\nLo schema di fronte \u00e8 la rappresentazione di un transistor npn connesso a due sorgenti di tensione. Perch\u00e9 il transistor conduca corrente da C a E, si applica una tensione (di circa 0.7 volt) alla giunzione base-emettitore. Questa tensione \u00e8 chiamata formula_40. Questo fa in modo che la giunzione p-n conduca permettendo a una corrente pi\u00f9 grande (formula_29) di scorrere nel collettore. La corrente totale che scorre in uscita \u00e8 semplicemente la corrente di emettitore, formula_30. Come tutti i componenti elettronici, la corrente totale in ingresso deve essere uguale alla corrente totale in uscita, quindi:\nQuesto comportamento pu\u00f2 essere sfruttato per creare un interruttore digitale: se la tensione di base \u00e8 semplicemente una serie di \"acceso-spento\", allora anche la corrente di collettore seguir\u00e0 lo stesso andamento nel tempo\nIn termini generali, comunque, l'amplificazione formula_65, ovvero il guadagno del transistor, \u00e8 estremamente dipendente dalla temperatura di esercizio: all'aumentare della stessa il guadagno aumenta.\nIn base alla tipologia di circuito elettronico che viene realizzato (ma in particolare nei circuiti amplificatori che richiedono al componente di lavorare nella zona lineare delle sue caratteristiche), il progettista dovrebbe sempre considerare una soddisfacente retroazione, tale da minimizzare gli effetti della variazione di temperatura.\nModello per piccoli segnali.\nQualora i segnali siano abbastanza piccoli, il transistor si comporta con sufficiente linearit\u00e0 e si pu\u00f2 usare il modello ibrido del transistor.\nModello del transistor ad alte frequenze.\nIn questo caso non si possono utilizzare i modelli precedenti, perch\u00e9 il transistor non si comporta con linearit\u00e0 a causa delle nonlinearit\u00e0 di fase create dalle capacit\u00e0 parassite e del tempo di vita delle cariche minoritarie. In questo caso si usa il modello di Giacoletto o modello ibrido a parametri formula_66."}
{"id": "83578", "revid": "1652134", "url": "https://it.wikipedia.org/wiki?curid=83578", "title": "Alessandro Cruto", "text": "Complet\u00f2 l'invenzione della sua lampada ad incandescenza cinque mesi dopo Thomas Edison.\nBiografia.\nNoto anche come \"Tasso\", figlio di un modesto capomastro, nacque a Piossasco; si iscrisse ad una scuola di architettura, seguendo nel contempo le lezioni di Fisica sperimentale e di Chimica presso la Regia Universit\u00e0 di Torino, perseguendo il sogno di cristallizzare il carbonio per ottenere diamanti.\nCostretto dalle ristrettezze economiche della famiglia, segu\u00ec il padre nel lavoro edile svolgendo il ruolo di capomastro, ma non rinunci\u00f2 ai suoi studi e riusc\u00ec anche ad aprire un laboratorio nel paese natale nel 1872, dove effettu\u00f2 test di produzione di carbonio puro dall'etilene in fase gassosa (risultato che raggiunse nel 1874 nella forma di sottili guaine di grafite, sebbene il suo scopo iniziale fosse quello di riuscire ad ottenere dei diamanti).\nDopo aver assistito ad una serie di conferenze tenute da Galileo Ferraris sui progressi dell'elettrotecnica e sugli esperimenti compiuti da Thomas Edison, tesi alla ricerca di un filamento adatto per la sua lampada elettrica, invent\u00f2 con pochi mezzi un filamento di grafite adatto per le lampade elettriche ad incandescenza con un coefficiente di resistivit\u00e0 positivo (che aumenta, cio\u00e8, con l'aumento della temperatura).\nIl filamento di Cruto \u00e8 preparato per deposizione di grafite su un sottile filo di platino in atmosfera di idrocarburi; volatilizzato il platino ad alta temperatura, rimane il filamento di grafite purissima. Cruto intu\u00ec che la sua scoperta avrebbe potuto essere utilizzata per i filamenti delle lampadine elettriche in sostituzione di quelle in bamb\u00f9 carbonizzato. Con l'autorizzazione del professor Andrea Naccari speriment\u00f2 nel 1880 la sua invenzione nel laboratorio di fisica dell'Universit\u00e0 di Torino. Raggiunse l'obiettivo di produrre una lampadina funzionante il 4 marzo 1880, cinque mesi dopo Edison, cui \u00e8 riconosciuta l'invenzione della lampada ad incandescenza, sebbene allo scienziato statunitense siano occorsi poi altri otto anni per ottenere un prodotto commercialmente valido.\nNel 1882 partecip\u00f2 all'Esposizione di Elettricit\u00e0 di Monaco di Baviera, dove riscosse un enorme successo per la sua lampadina, il cui rendimento era maggiore rispetto a quella di Edison ed emetteva una luce pi\u00f9 bianca di quella giallastra di Edison, successo confermato all'Esposizione Nazionale di Torino del 1884, tanto che Cruto riusc\u00ec a vendere il progetto in Francia, Svizzera, Cuba e Stati Uniti.\nVisto l'enorme successo e l'inadeguatezza del vecchio laboratorio trasformato in fabbrica a Piossasco, decise di trasferire l'attivit\u00e0 in un luogo pi\u00f9 idoneo. Questo fu trovato ad Alpignano, sulla sponda meridionale della Dora Riparia, dove impiant\u00f2 nel 1886 (altre fonti indicano il 1885) una fabbrica per la produzione su scala internazionale delle lampadine da lui inventate e ne mantenne la direzione fino al 1889.\nL'azienda fu in grado di raggiungere una produzione quotidiana di 1000 lampade, ma questo fatto non riusc\u00ec a lenire i forti contrasti fra Cruto e la direzione della societ\u00e0, dalla quale decise infine di licenziarsi per riprendere la sua passione d'inventore.\nL'industria, in seguito a numerosi passaggi di propriet\u00e0 e un fallimento, venne rilevata dalla Philips nel 1927.\nCruto si spos\u00f2 in tarda et\u00e0 e trascorse l'ultimo periodo di vita oscillando tra la famiglia e il vecchio laboratorio; continu\u00f2 i suoi esperimenti, come quello per immagazzinare energia atmosferica oppure la creazione di un giocattolo denominato \"mosca elettrica\". \nAlessandro Cruto mor\u00ec nel 1908, pressoch\u00e9 dimenticato da tutti."}
{"id": "83584", "revid": "396099", "url": "https://it.wikipedia.org/wiki?curid=83584", "title": "Viola (botanica)", "text": "Viola \u00e8 un genere di piante della famiglia Violaceae, diffuso nelle zone temperate, subtropicali e tropicali di tutti i continenti.\nDescrizione.\nComprende oltre 400 specie erbacee annuali o perenni e anche suffruticose, alte da 10 a 20\u00a0cm, con fioriture primaverili, in svariati colori e corolle dalla forma caratteristica; generalmente con l'inizio della stagione calda le piante interrompono la fioritura, stimolando la produzione dei semi e concludendo il ciclo vegetativo.\nRiproduzione.\nLe specie di \"Viola\" si riproducono sia sessualmente (con ricombinazione dei caratteri) che vegetativamente (senza ricombinazione). I fiori pi\u00f9 grandi portati in alto vengono impollinati dagli insetti, mentre i fiori pi\u00f9 piccoli, localizzati in basso, non si aprono mai (cleistogamia) e attuano l'autoimpollinazione. I semi, che in questo caso hanno corredo genetico simile a quello della pianta che li origina cadono e germinano vicino alla pianta madre. Inoltre possono essere presenti degli stoloni, modificazioni di fusti che attuano la moltiplicazione vegetativa e danno origine a nuove piante geneticamente identiche alla pianta madre.\nTassonomia.\nTra le numerose specie comprese nel genere \"Viola\" vi sono le seguenti:\nTra le specie pi\u00f9 note, coltivate come annuali, la \"Viola tricolor\", pianta spontanea in Europa, nota col nome comune di Viola del pensiero, da cui sono derivati molti ibridi e variet\u00e0 come la \"Viola hortensis\" pianta molto rustica, con fiori, in alcune cultivar, molto grandi e di vari colori.\nTra le specie perenni coltivate come biennali la \"Viola cornuta\" dai fiori di color violaceo.\nTra le perenni la \"Viola odorata\" conosciuta col nome volgare di Viola mammola, con fiori molto profumati, di colore viola intenso, con variet\u00e0 a fiore grande. Infine, la \"Viola calcarata\" a fiori gialli o lilla.\nColtivazione.\nCrescono in pieno sole o in posizioni ombreggiate, in terreno soffice, ricco, di medio impasto, fresco e senza ristagni d'acqua, adattandosi comunque a qualunque tipo di suolo; nelle zone a clima mite le specie perenni possono fiorire per tutto l'inverno, mentre nei climi pi\u00f9 gelidi vanno riparate sotto vetro.\nSi moltiplicano con la semina a fine estate per avere la fioritura dalla fine dell'inverno successivo, o per divisione dei cespi alla fine della fioritura.\nGeneralmente si piantano entro la fine dell'autunno, ma nelle localit\u00e0 pi\u00f9 fredde \u00e8 preferibile in primavera.\nUsi.\nLe viole vengono utilizzate:"}
{"id": "83585", "revid": "46291", "url": "https://it.wikipedia.org/wiki?curid=83585", "title": "Vriesea", "text": "Vriesea \u00e8 un genere di piante della famiglia delle Bromeliaceae, originario del Sud America.\nDescrizione.\nComprende specie di piante epifite simili al genere \"Tillandsia\"; le foglie formano una coppa centrale, in cui si raccoglie l'acqua piovana, il pulviscolo, terriccio, frammenti organici, e i resti di piccoli animali morti; tutti questi materiali decomponendosi formano un liquido nutritizio che viene assorbito da speciali peli presenti sulla superficie interna della coppa, permettendo alla pianta di assorbire con regolarit\u00e0 l'acqua e i nutrienti. Nella coppa centrale trovano l'habitat ottimale, associazioni specializzate e particolari di vegetali e animali.\nDal centro della coppa si originano le infiorescenze formate da una spiga piatta, compatta e regolare, colorata vivacemente dal giallo al rosso vivo.\nTassonomia.\nIl genere comprende oltre 360 specie.\nTra le specie coltivate come piante ornamentali vi sono:\nColtivazione.\nSi coltivano su substrati legnosi, ricoperti di muschio, richiedono luce solare filtrata, ambienti caldo-umidi, concimazioni mensili, con fertilizzante liquido di media concentrazione, bagnando le foglie, la coppa centrale e le radici aeree, annaffiature regolari, mantenendo la coppa centrale sempre piena d'acqua fresca che deve essere svuotata e riempita con acqua pulita almeno una volta al mese.\nIn primavera rinvasare o rinterrare le piante coltivate in vaso, utilizzando terriccio specifico per bromeliacee."}
{"id": "83586", "revid": "6923", "url": "https://it.wikipedia.org/wiki?curid=83586", "title": "Zinnia", "text": "Zinnia \u00e8 un genere di piante appartenente alla famiglia Asteracee, originario del continente americano, in particolare del Messico.\nDescrizione.\nIl genere \"Zinnia\" comprende specie erbacee annuali o perenni, alte da 50 a 100\u00a0cm, con numerosi ibridi orticoli dalle forme nane o giganti.\nTassonomia.\nIl genere comprende le seguenti specie:\nUsi.\nSi utilizzano nei giardini per aiuole e bordure o in vaso sui terrazzi. Grazie alla lunga durata dei capolini viene coltivata industrialmente per la produzione del fiore reciso\nColtivazione.\nPiante resistenti e rustiche richiedono esposizione soleggiata, clima mite, terreno soffice anche asciutto\nTra le specie coltivate si ricordano:\nSi moltiplicano in primavera con la semina, nelle zone a clima freddo sotto vetro trapiantandole a dimora cessato il periodo delle gelate\nCuriosit\u00e0.\nLa zinnia \u00e8 stata la prima pianta a fiorire sulla Stazione Spaziale Internazionale il 15 gennaio 2016.."}
{"id": "83588", "revid": "6923", "url": "https://it.wikipedia.org/wiki?curid=83588", "title": "Tagetes", "text": "Tagetes L. \u00e8 un genere di piante della famiglia delle Asteracee, originarie degli Stati Uniti d'America sud-occidentali, del Messico e del Sud America. Fu descritta come genere da Linneo nel 1753.\nDescrizione.\nSono piante erbacee che hanno mediamente un'altezza che varia dai 25 agli 80\u00a0cm, ma ci sono specie che possono raggiungere anche i 3 metri; il fusto \u00e8 cespuglioso e ramificato, le foglie sono pennate, lucide e di colore verde scuro; i fiori sono dei capolini semplici o doppi, di colore giallo, arancio o rosso.\nTassonomia.\nIl genere \"Tagetes\" fa parte della sottotrib\u00f9 Pectidinae, raggruppamento che la classificazione tradizionale colloca all'interno della trib\u00f9 Heliantheae e che recenti studi filogenetici attribuiscono alle Tageteae.\nIl genere comprende le seguenti specie:\nUsi.\nUn uso rituale dei fiori di \"Tagetes\" \u00e8 presente in diverse culture. Nel Messico pre-ispanico i fiori di \"Tagetes erecta\" erano considerati i fiori dei morti e al giorno d'oggi sono tuttora ampiamente utilizzati nel giorno della Commemorazione dei defunti. In Nepal, India e Thailandia grandi quantit\u00e0 di fiori sono utilizzate per la creazione di ghirlande e decorazioni in occasione di matrimoni, feste e altri eventi religiosi. A tal fine esistono estese coltivazioni in Andhra Pradesh, Tamil Nadu, West Bengal, Karnataka, etc.\nLe foglie, i fusti e i fiori di diverse specie di \"Tagetes\" hanno una lunga storia di utilizzo per la preparazione di bevande, decotti, e condimenti, spesso di uso rituale. \"Tagetes erecta\" \u00e8 usata per la preparazione di bevande in Sud Carolina e in parte degli Stati Uniti meridionali.. Con i fiori di \"Tagetes lucida\" si prepara una popolare bevanda in Messico e Guatemala, che \u00e8 utilizzata anche in ambito rituale. In Sud America \"Tagetes minuta\" \u00e8 usata come condimento, e come rimedio fitoterapico."}
{"id": "83589", "revid": "1297", "url": "https://it.wikipedia.org/wiki?curid=83589", "title": "Puzzola (botanica)", "text": ""}
{"id": "83597", "revid": "33751", "url": "https://it.wikipedia.org/wiki?curid=83597", "title": "Johann Joachim Winckelmann", "text": "Appassionato di letteratura e di arte greca, dopo aver studiato alle universit\u00e0 di Halle e di Jena, si rec\u00f2 a Roma dove divenne soprintendente alle antichit\u00e0 (1764) e pot\u00e9 dedicarsi allo studio della cultura classica.\nConsiderato uno fra i massimi teorici ed esponenti del neoclassicismo, Winckelmann sostenne un'arte basata sul senso dell'armonia, su una \u00ab\"nobile semplicit\u00e0 e quieta grandezza\"\u00bb: i suoi ideali ebbero vastissima eco nella cultura del tempo, soprattutto nelle arti figurative, influenzando artisti come Canova, Mengs, David.\nBiografia.\nInfanzia e giovinezza.\nJohann Joachim Winckelmann nacque il 9 dicembre 1717 a Stendal, nel Margraviato del Brandeburgo, in una famiglia di umili origini: il padre Martin era un modesto maestro calzolaio, mentre la madre Anna Maria Meyer era la figlia di un tessitore. Winckelmann, pur vivendo una fanciullezza segnata dagli stenti e dalla miseria, gi\u00e0 da bambino fu caratterizzato da una grande forza di volont\u00e0 e abnegazione, virt\u00f9 con le quali riusc\u00ec a sormontare quegli ostacoli che gli impedivano di attendere agli studi.\nSegnalandosi gi\u00e0 al Koellnisches Gymnasium di Berlino per la sua vivace intelligenza, Winckelmann prosegu\u00ec gli studi all'Altst\u00e4dtisches Gymnasium di Salzwedel per poi dedicarsi a partire dal 1738 allo studio della teologia nell'universit\u00e0 di Halle. Winckelmann, tuttavia, ben presto comprese che non voleva affatto diventare cardinale, anche alla luce del suo grande interesse per la cultura greca, che coltiv\u00f2 autonomamente seguendo le lezioni di Alexander Gottlieb Baumgarten, il celebre filosofo che coni\u00f2 il termine \u00abestetica\u00bb nello stesso trattato che impieg\u00f2 per la prima volta la parola \u00abgnoseologia\u00bb. \nDa Baumgarten eredit\u00f2 la conceziome dell'autonomia dell'arte come espressione della bellezza fine a s\u00e9 stesso e non ordinata al perseguimento di un superiore scopo di edificazione morale e religiosa. L'arte greca ne \u00e8 la massima espressione storica e il modello ideale di riferimento. Tuttavia, essa non pu\u00f2 essere meramente copiata dagli autori moderni, bens\u00ec richiede un'opera di filtraggio del \"pathos\" che esprime la soggettivit\u00e0 dell'artista greco; \nl'artista ha il compito di effettuare un\"imitazione selettiva\" del reale e dell'opera d'arte stessa, che si limiti a custodire e trasmettere il relativo canone razionale.\nNel 1740, con la volont\u00e0 di intraprendere la carriera medica, Winckelmann abbandon\u00f2 l'universit\u00e0 di Halle e pass\u00f2 quella di Jena, dove studi\u00f2 medicina e matematica. La mancanza di mezzi economici adeguati lo costrinse tuttavia ad accettare un posto da precettore presso la famiglia Lamprecht, a Hadmersleben; nel 1743 divenne invece rettore associato presso la scuola di Seehausen, ad Altmark. Fu solo nel 1754 che, grazie alla sua cultura certamente non comune, Winckelmann trov\u00f2 finalmente una professione adeguata alle sue inclinazioni, come bibliotecario presso il conte dell'impero Heinrich von B\u00fcnau a N\u00f6thnitz, nei pressi di Dresda. La biblioteca del von B\u00fcnau, che comprendeva 40,000 volumi, fu fondamentale per l'erudizione di Winckelmann, che qui pot\u00e9 finalmente soddisfare la sua fame insaziabile di letture, oltre a coltivare quella rete di conoscenze e di rapporti che gli giover\u00e0 in futuro. In questo ambiente colto e aristocratico Winckelmann divor\u00f2 i testi di Omero, Sofocle, Erodoto, Platone e Senofonte: egli, pertanto, inizi\u00f2 ad essere animato dalla volont\u00e0 di approfondire la conoscenza dell'arte classica e di affrontarne i problemi conseguenti.\nLa naturale conseguenza di questi propositi fu la volont\u00e0 di recarsi a Roma, epicentro degli studi classici del tempo. Il viaggio capitolino fu preceduto da un periodo di intensa attivit\u00e0 del Winckelmann nel disegno, e dalla pubblicazione del \"Gedanken \u00fcber die Nachahmung der griechischen Werke in der Malerei und Bildhauerkunst\" [Pensieri sull'imitazione delle opere greche in pittura e scultura], saggio fondamentale per lo sviluppo del Neoclassicismo.\nA Roma.\nWinckelmann giunse a Roma il 18 novembre 1755 al seguito del cardinale Alberico Archinto, nunzio in Polonia, dal quale fu convinto a convertirsi alla religione cattolica. Winckelmann, in questo modo, approd\u00f2 in un ambiente ricco di stimoli culturali e artistici: sin da subito si strinse a stretta amicizia con il pittore Anton Raphael Mengs, anch'egli nutrito di basi teoriche, per poi fare conoscenza con i cardinali Passionei e Albani. Fu cos\u00ec che egli pot\u00e9 finalmente dedicarsi allo studio delle amate antichit\u00e0: guard\u00f2 con molto interesse soprattutto alla prestigiosa collezione del Cortile del Belvedere, dove pot\u00e9 ammirare l'\"Apollo pitico\", il gruppo del Laocoonte e l'\"Antinoo\", tutte statue che lasciarono un'impronta profonda nella sua fantasia.\nInizialmente Winckelmann intendeva rimanere in Italia solo per due anni, per poi fare ritorno a Dresda: lo scoppio della guerra dei sette anni nel 1756, tuttavia, lo distolse da questo proposito. Rimasto a Roma, dopo la morte dell'Archinto, Winckelmann pot\u00e9 godere della protezione del dotto cardinale Alessandro Albani, attraendosene la benevolenza grazie alla raccomandazione del noto antiquario Philipp von Stosch; fu cos\u00ec che egli assunse il patrocinio della biblioteca situata nella villa dell'Albani fuori porta Salaria, un vero e proprio \u00abmuseo parlante\u00bb dove era raccolta una considerevole collezione di sculture antiche. Trasferitosi presso l'alloggio fornitogli dall'Albani, in un appartamento all'ultimo piano del palazzo della Cancelleria, Winckelmann visse a contatto giornaliero con il materiale statuario della collezione Albani, grazie al quale ebbe agio di dedicarsi allo studio dell'arte classica greca filtrata attraverso le copie romane (la statuaria ellenica, infatti, gli rimase praticamente ignota, siccome il suo studio fu condotto solo su copie del tardo ellenismo romano).\nUltimi anni.\nNel frattempo, la notoriet\u00e0 del Winckelmann inizi\u00f2 a consolidarsi, specialmente nell'ambito dei circoli romani, i quali lo spronavano a prestarsi come guida turistica a quei giovani aristocratici sospinti dal desiderio di conoscere le emergenze archeologiche della Citt\u00e0 Eterna. Si rec\u00f2 assiduamente a Napoli e agli scavi archeologici di Ercolano, che visit\u00f2 negli anni 1758, 1762, 1764 e 1767; nel 1758, in particolare, Winckelmann si spinse sino ai templi dorici di Paestum, dove manifest\u00f2 una commossa meraviglia davanti a quelle che consider\u00f2 \u00able pi\u00f9 antiche architetture conservate fuori l\u2019Egitto\u00bb. Winckelmann fu assai prolifico anche sul piano letterario: nel 1760 pubblic\u00f2 a Firenze il catalogo delle gemme intagliate del barone von Stosch (\"Description des pierres grav\u00e9es du feu Baron de Stosch\"), nel 1763 port\u00f2 a compimento la \"Geschichte der Kunst des Altertums\" [Storia dell'arte nell'antichit\u00e0] mentre nel 1767 complet\u00f2 la stesura dei due volumi dei \"Monumenti antichi inediti\" contenenti illustrazioni scientifiche sulle antichit\u00e0 di Roma.\nDivenuto \u00absoprintendente alle antichit\u00e0 di Roma\u00bb nel 1764, il 12 maggio 1768 Winckelmann si rec\u00f2 in Germania e infine a Vienna, dove venne ricevuto con grandi onori dall'imperatrice Maria Teresa e dalla corte imperiale, ricevendo in dono perfino alcune medaglie d'oro e d\u2019argento. Sulla via del ritorno Winckelmann sost\u00f2 presso la Locanda Grande di Trieste, in attesa di una nave per Ancona da dove avrebbe raggiunto Roma. Questa sosta, tuttavia, fu fatale: la mattina dell'8 giugno 1768 il vicino di camera Francesco Arcangeli, un cuoco pregiudicato nativo di Pistoia, accoltell\u00f2 brutalmente Winckelmann con l'intenzione di derubarlo delle medaglie ricevute in regalo alla corte viennese (secondo altri sarebbe stato un approccio omosessuale degenerato, per altri invece un delitto politico). Mortalmente ferito, Johann Joachim Winckelmann mor\u00ec sette ore dopo l'aggressione: oggi il suo corpo riposa nella cripta comune della Confraternita del Santissimo Sacramento, presso il sagrato della Cattedrale di San Giusto a Trieste. Il 18 luglio, ovvero dopo un mese e mezzo dall'omicidio, Arcangeli venne condannato ad essere ruotato \"dal disopra all'ingi\u00f9\", punizione eseguita il 20 luglio. \nPensiero.\n\u00abNobile semplicit\u00e0 e quieta grandezza\u00bb.\nIl pensiero di Winckelmann sull'arte \u00e8 felicemente espresso \"in nuce\" in un passo dei \"Pensieri sull\u2019imitazione delle opere greche nella pittura e nella scultura\":\nSi tratta questo di un principio fondamentale al quale si adeguer\u00e0 ogni futura opera neoclassica. Secondo Winckelmann, infatti, pur essendo pi\u00f9 semplice riconoscere l'anima nelle \u00abforti passioni\u00bb, essa \u00e8 grande e nobile \u00absolo in istato d'armonia, cio\u00e8 di riposo\u00bb. Pertanto, un'opera neoclassica deve essere aliena da qualsiasi impulso o conflitto interiore, cos\u00ec da comunicare le sensazioni in modo misurato ed equilibrato. Questa \u00abquieta grandezza\u00bb viene richiamata soprattutto attraverso la posa scelta dall'artista per raffigurare il soggetto: \u00e8 per questo motivo che pose bizzarre, focose, scomposte vanno evitate in favore di espressioni semplici in grado di restituire una sensazione di grandezza e di armonia, una \u00abnobile semplicit\u00e0\u00bb per l'appunto.\nPer sottolineare il contrasto tra \"tempestas\" e \"tranquillitas\" Winckelmann riprese l'immagine del mare in burrasca: per quanto possa essere agitata la superficie del mare, infatti, le sue profondit\u00e0 saranno sempre immobili. In egual maniera, il soggetto di un'opera neoclassica, seppur scosso da una travolgente forza drammatica, deve riuscire a riequilibrare i propri travagli interiori cos\u00ec da mostrare un animo \u00abgrande e posato\u00bb.\nLa superiorit\u00e0 dell'arte greca.\nCome si legge nella citazione posta all'inizio del paragrafo precedente, \u00abnobile semplicit\u00e0 e quieta grandezza\u00bb erano qualit\u00e0 attribuite alla statuaria di epoca greca. Winckelmann, infatti, era un fiero assertore della supremazia dell'arte greca su quella romana: la prima, infatti, prosper\u00f2 nel periodo in cui si svilupp\u00f2 la democrazia ateniese, ed era pertanto pi\u00f9 \u00ablibera\u00bb di quella romana, che al contrario fior\u00ec in uno stato che non era basato su un efficiente sistema democratico. La purezza dell'arte, pertanto, sarebbe stata raggiunta solo dai Greci, mentre i Romani l'avrebbero corrotta commettendo diversi errori durante l'applicazione degli stilemi ellenici.\nSono tre, in particolare, le statue greche che secondo Winckelmann pi\u00f9 si accordano a una tendenza alla \u00abnobile semplicit\u00e0\u00bb e a una \u00abquieta grandiosit\u00e0\u00bb: sono l'\"Antinoo\", l'\"Apollo del Belvedere\" e il \"Laocoonte\". A suo giudizio, nell'\"Antinoo\" \u00e8 \u00abriunito tutto ci\u00f2 che \u00e8 sparso nell'intera natura\u00bb; l'\"Apollo del Belvedere\", invece, \u00abrappresenta il pi\u00f9 alto ideale artistico fra tutte le opere dell'antichit\u00e0 sfuggite alla distruzione\u00bb ed \u00e8 utile per \u00abformarsi un\u2019idea che superi le proporzioni pi\u00f9 che umane di una bella divinit\u00e0\u00bb. La statua del \"Laocoonte\", invece, fu particolarmente apprezzata da Winckelmann poich\u00e9 rivela meglio di tutte una \u00abnobile semplicit\u00e0 e quieta grandezza\u00bb, grazie alla posa di Laocoonte che, seppur soffocato dai serpenti, riesce a comunicare le proprie atroci sofferenze in modo equilibrato, rimandando a uno stato di grazia.\nL'artista neoclassico, pertanto, doveva raggiungere uno stato di \u00abnobile semplicit\u00e0 e quieta grandezza\u00bb nelle proprie opere imitando la perfezione formale dell'arte greca. L'imitazione, secondo Winckelmann, consisteva nel seguire l'esempio dell'arte greca producendo tuttavia creazioni totalmente creative e originali, e senza quindi scadere in una sterile e pedissequa copia.\nQuesti principi ebbero una vastissima eco, che portarono alla fine allo sviluppo del Neoclassicismo: tra gli artisti che pi\u00f9 di tutti furono influenzati dagli scritti winckelmanniani si citano Anton Raphael Mengs, Jean-Auguste-Dominique Ingres, Jacques-Louis David, Antonio Canova e Bertel Thorvaldsen.\nSi deve in gran parte a lui anche il considerare assolutamente assodato il fatto che le statue marmoree siano sempre state di colore bianco. Recenti studi effettuati con scansioni a ultravioletti, infrarossi e spettrografi a raggi x, secondo l\u2019archeologo tedesco Vinzenz Brinkmann dimostrerebbero invece che non sia stato sempre cos\u00ec ma che nell'antichit\u00e0 alcune sculture classiche, greche e romane, fossero dipinte e decorate con colorazioni a volte anche sgargianti."}
{"id": "83599", "revid": "287204", "url": "https://it.wikipedia.org/wiki?curid=83599", "title": "L'uomo invisibile", "text": "L'uomo invisibile (\"The Invisible Man\") \u00e8 un romanzo di fantascienza scritto da H. G. Wells nel 1897 e pubblicato quello stesso anno a puntate sul \"Pearson's Weekly.\"\nHa avuto numerose trasposizioni cinematografiche e televisive.\nVenne tradotto in italiano per la prima volta nel 1900.\nTrama.\nGriffin, un promettente fisico del XIX secolo, ignorato dai suoi conterranei si dedica anima e corpo a realizzare il suo sogno, sviluppare una nuova scoperta che lo renda ricco e che gli permetta di conquistare il rispetto che ritiene di meritare per via della sua intelligenza.\nGriffin riesce a sviluppare un procedimento che permette di rendere invisibile qualsiasi oggetto e decide di provare prima su un gatto poi su s\u00e9 stesso questa sua scoperta. Il procedimento ha successo su di lui e Griffin scopre molto rapidamente che essere invisibile comporta tutta una serie di problemi che lui non sospettava. Il protagonista si trasferisce da Londra a Iping, una cittadina della campagna inglese dove continua i suoi esperimenti cercando di trovare una tecnica che gli permetta di tornare a essere visibile.\nLa sua invisibilit\u00e0 viene tuttavia scoperta e quindi Griffin si trova costretto a scappare. Dopo una breve fuga il protagonista si rende conto dei potenziali vantaggi dell'essere invisibile e decide di utilizzarli per instaurare un regno del terrore che per\u00f2 non durer\u00e0 a lungo...\nFilmografia.\nSu \"L'uomo invisibile\" venne girato nel 1933 da Universal Pictures un film dal titolo \"The invisible man\" (in Italia \"L'uomo invisibile\"), diretto dal regista James Whale ed interpretato da Claude Rains. La sceneggiatura del film si rivel\u00f2 fedele nella sostanza allo spirito del romanzo, anche riguardo agli aspetti pi\u00f9 umoristici della vicenda.\nWells non manc\u00f2 di esprimere la propria soddisfazione, anche se non rinunci\u00f2 ad avanzare alcune critiche, in particolare per l'enfatizzazione della follia di Griffin. Tra l'altro, questo film diede l'avvio ad un \"filone\" seriale (peraltro di scarso successo) ispirato alle avventure dell\"uomo invisibile\".\nAl film di Whale sono ispirate varie pellicole successive, tra le quali:"}
{"id": "83605", "revid": "682087", "url": "https://it.wikipedia.org/wiki?curid=83605", "title": "Nevrassite", "text": "Nevrassite o neurassite \u00e8 un termine con il quale si identificano numerose malattie infiammatorie del sistema nervoso e delle meningi, in particolare quelle multifocali e di origine virale.\nTra queste possono essere considerate:"}
{"id": "83607", "revid": "4169", "url": "https://it.wikipedia.org/wiki?curid=83607", "title": "Sterlitzia", "text": ""}
