{"id": "37353", "revid": "254401", "url": "https://it.wikipedia.org/wiki?curid=37353", "title": "Quingentole", "text": "Quingentole (\"Quing\u00e9ntuli\" in dialetto basso mantovano) \u00e8 un comune italiano di abitanti della provincia di Mantova in Lombardia. Dal febbraio 2014, con i comuni di Pieve di Coriano, Revere, San Giovanni del Dosso, San Giacomo delle Segnate, Schivenoglia e Villa Poma, fa parte dell'Unione dei comuni Isola Mantovana.\nGeografia fisica.\nIl territorio comunale \u00e8 esteso sulla riva destra del fiume Po, poco a valle della confluenza col fiume Secchia.\nOrigini del nome.\nVi sono diverse ipotesi sull'origine del nome \"Quingentole\" :\nStoria.\nQuingentole \u00e8 un centro dell'Oltrep\u00f2 mantovano ed \u00e8 situato presso l'argine destro del Po. Nel 977 la citt\u00e0 fu donata dall'imperatore Ottone III al vescovo di Mantova. In seguito pass\u00f2 ai Gonzaga che scelsero di mettervi a capo un loro rappresentante. Al giorno d'oggi la citt\u00e0, oltre ai fasti dell'epoca rinascimentale \u00e8 un centro agricolo all'avanguardia. Si coltivano cereali, ortaggi, alberi da frutto e foraggio per l'allevamento di bovini e suini, ma ci sono anche alcune aziende attive nel settore dell'abbigliamento. \nMonumenti e luoghi d'interesse.\nGli edifici storici principali sono:\nGeografia antropica.\nLocalit\u00e0 e Corti di Quingentole.\nNomi di localit\u00e0 e di corti nel comune di Quingentole: Sabbioncello (sede dell'impianto idrovoro omonimo del Consorzio della Bonifica Burana Leo Scoltenna Panaro), Graffagnana, Collegate, la Fioria, Le Teste, Parerolo, San Lorenzo, Fienili Savoia, Palazzetto, Boaria.\nEconomia.\nL'economia della zona \u00e8 basata prevalentemente sull'agricoltura, sulla zootecnica e sulle produzioni ad esse correlate. Inoltre sono presenti alcune aziende nel campo della moda."}
{"id": "37354", "revid": "1318658", "url": "https://it.wikipedia.org/wiki?curid=37354", "title": "Bodio Lomnago", "text": "Bodio Lomnago (\"Boeusc Lomnagh\" in dialetto varesotto, : ) \u00e8 un comune italiano di abitanti della provincia di Varese in Lombardia.\nStoria.\nPreistoria.\nL'insediamento di Bodio Lomnago, il cui etimo \u00e8 di origine ancora sconosciuta, anche se gi\u00e0 usato nel Medioevo, nascerebbe gi\u00e0 nell'et\u00e0 della Pietra come villaggio palafitticolo sul lago di Varese. Questa ipotesi \u00e8 suffragata dal ritrovamento vicino alle rive del lago di importanti resti archeologici quali vasellame, attrezzi, strutture lignee assimilabili a palafitte e addirittura fondazioni di periodi seguenti, che dimostrano come la zona fosse fra le pi\u00f9 popolate e attive del bacino.\nTre stazioni palafitticole furono scoperte nel 1863: il 28 aprile fu scoperta la stazione di Bodio Centrale (detta anche delle Monete, poich\u00e9 furono ritrovate anche 128 monete romane), il 1\u00ba dicembre quelle di Desor (a nord, in localit\u00e0 Maresco) e Keller (a sud-est, in localit\u00e0 Gaggio). I reperti ritrovati e le analisi delle strutture lignee hanno evidenziato una frequentazione del sito dal Neolitico all'et\u00e0 del Bronzo.\nNumerosi i reperti rinvenuti nei tre siti: frammenti di ceramiche (olle, tazze, ciotole e scodelle), di strumenti in selce (raschiatoi per il taglio dei vegetali e punte di freccia) e in bronzo, sia per ornamento (spilloni) che per l'attivit\u00e0 lavorativa (punte di lancia, lame di pugnale).\nLa stazione palafitticola di Bodio Centrale \u00e8 stata inserita nel 2011 nella lista UNESCO del Patrimonio Mondiale dell'Umanit\u00e0, insieme ad altre due stazioni palafitticole della provincia di Varese, l'Isolino Virginia (lago di Varese) e il Sabbione (lago di Monate).\nEt\u00e0 antica.\nIl territorio fece parte dell'areale dei Celti insubri, che, pi\u00f9 tardi romanizzati, sfruttarono la natura collinosa del territorio per stabilire una torre di osservazione e comunicazione sulla sommit\u00e0 del colle oggi conosciuto come Monte Rogorella. Attualmente incluso in una propriet\u00e0 privata, il sito conserva ancora le fondazioni tipiche e gode di un ampio campo visivo fino sulle sponde del Lago Maggiore.\nAlle pendici della Rogorella si sono inoltre trovati importanti resti celtici, quali monili, gioielli e altri oggetti di uso comune. Altri reperti tipicamente celtici che si possono trovare nei boschi che ricoprono buona parte delle colline presenti sono delle pietre utilizzate dai Celti per le loro cerimonie religiose e sacrificali. Queste pietre, sagomate a modo di altare e dotate di caratteristica concavit\u00e0 centrale o plurime, usata probabilmente per raccogliere sacrifici o celebrazioni rituali, sono chiamate \"coppelle\" per via della forma delle incisioni.\nEt\u00e0 medioevale.\nSeguendo il destino dell'Insubria, anche Bodio Lomnago pass\u00f2 sotto il dominio dei Longobardi. Testimone di questo periodo \u00e8 la piccola chiesa di San Sigismondo, attualmente San Crocifisso, recentemente restaurata, localizzata nel centro storico del paese.\nCon l'avvento del Medioevo, Bodio entr\u00f2 a far parte di vari feudi in mano alle famiglie della nobilt\u00e0 locale (Bossi, Daverio, Sessa) ed \u00e8 in questo periodo che viene menzionato per la prima volta il nome Bodio in documenti dell'epoca.\nDal 1395 Bodio fu integrato nel Ducato di Milano, stato cui appartenne fino all'epoca napoleonica.\nEt\u00e0 contemporanea.\nBodio e Lomnago furono uniti una prima volta in epoca napoleonica a seguito del Progetto di concentrazione del Dipartimento del Lario del Regno d'Italia napoleonico del 1807, come comune denominativo di Bodio, con i soppressi comuni aggregati di Bodio e Lomnago, nel cantone I di Varese, distretto II di Varese. Successivamente il comune di Bodio fu aggregato a quello di Daverio nel 1812. Bodio e Lomnago tornarono successivamente autonomi, parte prima del Regno Lombardo-Veneto e quindi del Regno d'Italia. Entrambi i comuni furono ricompresi nella provincia di Como, circondario di Varese, e dal 12 gennaio 1927 nella neo costituita provincia di Varese. Nel 1928 il comune di Bodio fu soppresso e aggregato a quello di Lomnago. L'attuale nome risale al 27 ottobre 1946, quando entr\u00f2 in vigore il decreto che accolse la richiesta dell'allora comune di Lomnago di modica della denominazione in Bodio Lomnago.\nAmministrazione.\nQui di seguito sono riportati i sindaci di Bodio Lomnago dal 1995 ad oggi:"}
{"id": "37355", "revid": "322321", "url": "https://it.wikipedia.org/wiki?curid=37355", "title": "Quistello", "text": "Quistello (\"Quist\u00e8l\" in dialetto basso mantovano) \u00e8 un comune italiano di abitanti della provincia di Mantova in Lombardia. Il paese sorge sulle rive del fiume Secchia ed \u00e8 lambito a sud dal 45\u00ba parallelo, la linea equidistante fra il Polo nord e l'Equatore.\nStoria.\nQuistello, adagiato sulla riva destra del fiume Secchia, deriverebbe il proprio nome dal \"Custellum\", un emissario del Po Vecchio che scorreva a fianco dell'abitato e lo delimitava sul lato settentrionale (probabilmente il torrente Crostolo). Il toponimo \"Custello\" compare nel celebre atto di donazione, risalente al 1007, con cui Tedaldo di Canossa dona il territorio, il castello e la chiesa a San Benedetto, segnando la fondazione del celebre monastero polironiano.\nIl territorio di Quistello presenta una rilevanza archeologica testimoniata dagli scavi archeologici che hanno portato alla luce insediamenti tardoantichi e romani, in particolare nella frazione di Nuvolato, e dagli studi effettuati nell'area del vecchio castello dove sono stati ritrovati reperti di ceramiche rinascimentali.\nAttorno al 1336 (probabilmente con lavori protrattisi dal 1288 al 1360) il fiume Secchia fu portato a sfociare nel Po presso Mirasole di San Benedetto Po da Cavezzo, e quindi a passare sul fianco ovest di Quistello. Esiste una certa disputa circa il motivo di tale deviazione: forse per completare la bonifica dell'area di San Benedetto Po o per rendere possibile il drenaggio delle acque nei pressi di Mirandola, evitando inoltre che quest'ultima citt\u00e0 fosse frequentemente allagata dalle piene del fiume.\nLa zona di Quistello rest\u00f2 di propriet\u00e0 della famiglia Gonzaga fino al 30 giugno 1708, quando la Dieta di Ratisbona ne stabil\u00ec il passaggio agli austriaci, seguendo le sorti storiche degli altri comuni mantovani.\nIl 15 settembre 1734 in localit\u00e0 Gaidella avviene la battaglia di Quistello, un sanguinoso scontro tra i gallo-sardi e gli austriaci nel contesto delle guerre per la successione del trono di Polonia. Gli austriaci ebbero la meglio in questa battaglia, ma nella successiva battaglia di Guastalla (chiamata anche battaglia di Luzzara) del 19 settembre furono sconfitti e ripiegarono nel Tirolo. Le vicende belliche della guerra di successione polacca si conclusero poi con il Trattato di Vienna del 18 novembre 1738.\nL'imperatore Giuseppe II nell'anno 1781 chiuse il monastero di Santa Maria delle Grazie.\nNel 1876 fu eretto l'ospedale \"Bastasini\" di Quistello quale ente morale.\nNel 1906, sopra una parte delle macerie del castello di Quistello, venne costruito il Mulino Panina che nel 1999 venne venduto dalla famiglia e poi abbattuto per costruire un condominio.\nLa Pinacoteca Civica custodisce opere dalla fine dell'Ottocento alla seconda met\u00e0 del Novecento di artisti mantovani.\nSismicit\u00e0.\nIl terremoto del 2012.\nQuistello ha sub\u00ecto notevoli danni dai terremoti dell'Emilia del 2012, sia nel sisma del 20 maggio che in quello del 29 maggio 2012. Per quanto riguarda il patrimonio pubblico sono stati resi inagibili la maggioranza degli edifici pubblici come la chiesa parrocchiale e le altre chiese di frazione, il municipio, il centro culturale, il palazzetto dello Sport, la casa del Balilla, il Museo nella frazione di Nuvolato nonch\u00e9 le scuole dell'infanzia, primaria e secondaria.\nImportanti interventi di messa in sicurezza sono stati effettuati in particolare sulla chiesa parrocchiale che ha registrato importanti crolli interni, sul municipio e sui portici del centro storico per un ammontare di 635.000 euro. Per quanto riguarda le opere di ricostruzione il municipio \u00e8 stato collocato in altro edificio, l'amministrazione comunale ha provveduto all'adeguamento alla normativa antisismica dell'asilo nido e inoltre, attraverso importanti opere di ripristino per un totale di 425.000 euro, sono state messe in sicurezza e riaperte tutte le strutture scolastiche (scuola dell'infanzia, primaria e secondaria). Importanti danni anche sul fronte dell'edilizia privata sia ad imprese che ad abitazioni. Circa 400 le abitazioni dichiarate inagibili per un totale di circa 500 sfollati. Nelle prime settimane dopo il sisma \u00e8 stata allestita una tensostruttura per ospitare gli sfollati mentre le famiglie beneficiarie del contributo di autonoma sistemazione sono risultate 180. I danni al comparto industriale ammontano a circa 24 milioni di euro..\nMonumenti e luoghi d'interesse.\nAree naturali.\nIl territorio di Quistello offre un interessante percorso ambientale e naturalistico nel Parco delle Golene Foce Secchia, che dal fiume Secchia arriva sino al Po, e un eccellente patrimonio enogastronomico di prodotti tipici certificati come il Lambrusco DOC, la Pera IGP e il Parmigiano Reggiano.\nInfrastrutture e trasporti.\nIl territorio comunale \u00e8 attraversato dalla ferrovia Suzzara-Ferrara ed \u00e8 servito da due stazioni: la stazione di Quistello e la fermata di San Rocco Mantovano."}
{"id": "37356", "revid": "1718925", "url": "https://it.wikipedia.org/wiki?curid=37356", "title": "Brissago-Valtravaglia", "text": "Brissago Valtravaglia (\"Brissagh\" in dialetto varesotto, : ) \u00e8 un comune italiano di abitanti della provincia di Varese in Lombardia.\nFa parte della Comunit\u00e0 Montana Valli del Verbano.\nStoria.\nLa Valtravaglia, di cui fanno parte interamente le frazioni Roggiano e Piano, \u00e8 stata colonizzata dall'uomo in epoca preistorica: i primi abitanti erano cacciatori, agricoltori e pescatori.\nIl primo ordinamento comunale noto risale al XIII secolo: in quel tempo il Ducato di Milano era suddiviso in comitati, a loro volta divisi in pievi. I comuni autonomi di Brissago e Roggiano risultavano inseriti nella pieve di Val Travaglia.\nIn et\u00e0 napoleonica Brissago venne brevemente accorpato a Mesenzana.\nNel XX secolo il territorio comunale \u00e8 stato pi\u00f9 volte ridefinito: il 1\u00ba dicembre 1927 il Regio Decreto n. 2343 autorizz\u00f2 la fusione dei comuni di Brissago, Roggiano (che dal 1864 aveva assunto il nome Roggiano Valtravaglia) e Mesenzana nel nuovo comune di Brissago Valtravaglia. Tale fusione venne voluta dalle amministrazioni locali principalmente per motivi economici. Il 30 maggio 1953 il Decreto del presidente della Repubblica n. 482 rivide tale decisione ricostituendo in comune autonomo la frazione di Mesenzana.\nSimboli.\nLo stemma comunale, adottato con deliberazione podestarile del 28 maggio 1929, approvata l'anno seguente dal re, presenta la seguente blasonatura\nMonumenti e luoghi d'interesse.\nAll'interno della chiesa di San Giorgio del XVI secolo, \u00e8 possibile ammirare un antico affresco del 1522 raffigurante la \"Crocifissione\" ad opera di Guglielmo Jotti, artista che operava nella zona dell'alto varesotto.\nSociet\u00e0.\nIl territorio comunale include il capoluogo Brissago e le frazioni di Monte San Michele, Motto Inferiore, Motto Superiore, Novello, Piano e Roggiano (gi\u00e0 comune autonomo, annesso nel 1927)"}
{"id": "37357", "revid": "322321", "url": "https://it.wikipedia.org/wiki?curid=37357", "title": "Redondesco", "text": "Redondesco (\"Redund\u00e8sch\" in dialetto alto mantovano) \u00e8 un comune italiano di abitanti della provincia di Mantova in Lombardia.\nIl paese \u00e8 situato alla sinistra dell'Oglio inferiore, ad ovest di Mantova, da cui dista circa 25 chilometri. \nIl suo territorio \u00e8 costituito da una pianura di 19,13 chilometri quadrati, confinante ad est con i comuni di Piubega e Gazoldo degli Ippoliti, a sud col comune di Marcaria, ad ovest con quello di Acquanegra sul Chiese e a nord con quello di Mariana Mantovana. Le sue terre sono particolarmente fertili, perch\u00e9 bagnate ed irrigate in parte dal torrente Tartaro Fabrezza, ed in parte dal vaso Fuga \u2013 i due Tartari dell'Ovest mantovano.\nOrigini del nome.\nLasciando perdere le proposte riconducenti a pure leggende, un documento del 22 febbraio 884 chiamerebbe Redondesco \"Aprehensa Gardondesca\": per qualcuno \"Aprehensa\" starebbe ad indicare un territorio di forma rotonda circondato da acqua\nIn proposito, nota il Guerrini che il prefisso \u201cre\u201d deriva sempre da rivus \u2013 fiume -, e che \u201cedon\u201d equivale a \u201crotondo\u201d: perci\u00f2 il nome Redondesco starebbe ad indicare l'ubicazione del paese bagnato all'intorno da fiumi.\nStoria.\nOrigini.\nNon \u00e8 possibile rintracciare dati certi sull'origine di Redondesco.\nUn diploma imperiale del 982 prova senza dubbi l'esistenza in quell'epoca del villaggio designato col nome di \"Radoldeschio\", e in un altro documento del 1055 esso \u00e8 denominato \"Radaldisco\".\nNei documenti successivi figura spesse volte il nome \"Rotundiscus\", interpretato successivamente come \u201cdesco rotondo\u201d, con riferimento alla forma rotonda del paese o del castello; da questa interpretazione deriva pure lo stemma della comunit\u00e0 \u2013 sebbene il Beffa-Negrini faccia derivare al contrario il nome dallo stemma -, che \u00e8 uno scanno rotondo color legno su sfondo verde e azzurro.\nLa battaglia dei Campi Raudii.\nRecenti studi (2014) hanno portato nuove ipotesi circa il luogo in cui si svolse la battaglia dei Campi Raudii. Basandosi sulla toponomastica, sarebbe stata individuata una localit\u00e0 compresa tra Redondesco (\"Raudaldisco\" in epoca longobarda) e Rodigo (\"Raudingo\" in epoca longobarda), in provincia di Mantova, nomi che entrambi rimandano ai campi \"raudi\", luoghi in prossimit\u00e0 della via Postumia che i Cimbri avrebbero incontrato scendendo dal Brennero. Anche la localit\u00e0 di Cimbriolo, nel comune di Castellucchio (\"Castrum Lugius\"), rimanderebbe all'omonima popolazione. Torna dunque di attualit\u00e0 un'ipotesi sostenuta dagli storici Ganelli e Agnelli nel Seicento circa il luogo del mantovano ove avvenne lo scontro.\nL'Alto Medioevo.\nIl monastero o la cella monastica di San Salvatore sarebbe stato per Ragazzi il primo centro religioso nel territorio di Redondesco, che avrebbe poi dato origine alla parrocchia prepositurale del borgo. \nEsso, ridotto ai resti di una cascina con chiesetta, \u00e8 situato attualmente nel territorio del comune di Acquanegra sul Chiese, ma molto pi\u00f9 vicino a Redondesco, ad est della Via Postumia, abbastanza prossimo a Mosio.\nDal diploma di Ottone II del 982 si sa che parte di Redondesco apparteneva ai canonici di Santa Maria di Cremona. Tale propriet\u00e0 venne loro confermata da un successivo diploma di Enrico II del 5 maggio 1005, e da un altro di poco pi\u00f9 tardo di Enrico III, del 15 ottobre 1005.\nMa salvi questi diritti dei canonici cremonesi, il borgo col territorio era nell'XI secolo soggetto religiosamente al vescovo di Mantova, come risulta chiaramente da un altro diploma dello stesso Enrico III, di soli cinque giorni posteriore a quello sopra ricordato, con il quale l'imperatore confermava beni e diritti del vescovo mantovano, tra i quali \"plebem de Radaldisto\", cio\u00e8 la pieve di Redondesco.\nUna bolla papale di conferma dei possedimenti del vescovo di Verona del 1145 menziona una chiesa di San Zenone a Redondesco, vicino alla riva del Tartaro: anche la chiesa veronese vantava dunque diritti in quel di Redondesco.\nI conti di Redondesco.\nI conti di Redondesco, i conti di Casaloldo, i San Martino Gusnago, i conti di Montichiari, Asola, Mosio, i conti di Marcaria, tutte famiglie che si affermano alla met\u00e0 del XII secolo, e che per distinguersi prendono il nome ciascuna dal feudo sede della loro residenza o dei loro principali interessi, pur rimanendo in possesso comune e porzionario del \"comitatus\", sono discesi dalle stirpi dei cosiddetti Ugoni-Longhi, conti di Sabbioneta.\nIl Basso Medioevo.\nNel \"Liber Potheris\", laddove si ricorda che nel XII secolo parte del territorio di Redondesco, gi\u00e0 detenuto dai conti di Lomello, pass\u00f2 al comune di Brescia, in compropriet\u00e0 con i conti Ugonidi, si fa un'ampia descrizione di questi beni bresciani siti in Redondesco.\nOltre al castello, vi sono nominati la \"Ecclesia S. Zenonis\", la contrada \"S. Zenonis\", il \"Locus S. Zeneschi\" \u2013 San Genesio \u2013 e il \"Nemus ad S. Firmum\", cio\u00e8 il bosco di San Fermo.\nNon trovando, in detta descrizione, nessun accenno ad una chiesa di Redondesco, Ragazzi suppone che il centro religioso principale di questo territorio fosse allora San Zenone, oppure la casa monastica di S. Salvatore, vicina a Mosio.\nSolo nel 1410 si trova esplicita indicazione della chiesa di Redondesco, che, portando il titolo \"S. Mauritii seu S. Laurentii\", dovrebbe coincidere con l'attuale.\nLa chiesa di S. Zenone, successivamente al Liber Potheris, \u00e8 invece nominata negli atti della visita pastorale del vescovo di Brescia Bollani, del maggio 1566, ove il prevosto di Redondesco dichiara di avere sotto la sua giurisdizione la \u201cchiesa di San Zenone senza dote, che non \u00e8 retta da alcuno, ed \u00e8 sempre tenuta chiusa\u201d.\nSecondo Ragazzi, oggi, caduto in rovina questo edificio sacro, si conosce appena dove esso fosse costruito, per i resti di fondamenta che esisterebbero ancora, nei pressi della strada che in catasto si chiama ancora oggi S. Zenone.\nEnumerando i beni comunali bresciani a Redondesco fra i secoli XII e XIII, il \"Liber Potheris\", come accennato, parla di una contrada e di una chiesa \"S. Zeneschi\".\nPer quanto ne sappiamo, non risulta alcuna notizia storica che indichi in quale parte del territorio redondescano fosse posta. Ragazzi avanza la proposta di riconoscerla in quello che \u00e8 comunemente chiamato \"el cesolin de S. Fermo\". Stando al medesimo autore, \u00e8 certo che in quel luogo esisteva una chiesa, che poi fu trasformata in casa d'abitazione. Lo proverebbe anche una lapide infissa nel pavimento d'ingresso di detta casa.\nIl nome di S. Genesio indurrebbe a pensare al castello di Canneto sull'Oglio, riedificato da Brescia nel 1217, ma pare improbabile che una chiesa ricordata come appartenente a Redondesco fosse situata in quel di Canneto.\nSempre nel \"Liber Potheris\" fra i beni della comunit\u00e0 di Redondesco rivendicati da Brescia \u00e8 nominato anche il \"Nemus ad S. Firmum\". Tale localit\u00e0 \u00e8 l'attuale frazione di San Fermo, solo in parte ancora dipendente da Redondesco: le porzioni restanti sono annesse alla giurisdizione di altri due comuni, Piubega e Gazoldo degli Ippoliti.\nVeniva chiamata \"Nemus\" perch\u00e9 attorno aveva un vastissimo bosco, forse lo stesso \"gagium altum\" -\u201cBosco cintato alto\u201d- che ha dato il nome all'attuale Gazoldo. \nAll'epoca della visita pastorale di monsignor Bollani S. Fermo era sede di una rettoria dipendente dalla giurisdizione del prevosto di Redondesco, mentre ora \u00e8 costituita in parrocchia indipendente."}
{"id": "37358", "revid": "125368074", "url": "https://it.wikipedia.org/wiki?curid=37358", "title": "Revere", "text": "Revere (\"R\u00e9var\" in dialetto basso mantovano) \u00e8 un centro abitato di abitanti della provincia di Mantova, sede del comune di Borgo Mantovano.\nIl paese, di origine medievale, sorge presso la riva destra del fiume Po, di fronte a Ostiglia. Il territorio produceva cereali, canapa e lino.\nIl 22 ottobre 2017, in concomitanza con il referendum regionale sull'autonomia, si svolse un referendum per l'unione tra i tre comuni mantovani (Revere, Pieve di Coriano e Villa Poma) a cui si espresse favorevolmente il 56,58% dei votanti. In occasione del referendum gli elettori hanno potuto scegliere anche la denominazione del nuovo comune, scegliendo fra le tre proposte di Borgo Mantovano, Borgoltrepo oppure Riva Mantovana.\nIl nuovo comune di Borgo Mantovano \u00e8 operativo dal 1\u00ba gennaio 2018.\nOrigini del nome.\nIl nome di Revere deriva dal latino \"riperium\", isolotto sul Po.\nStoria.\nIn epoca preromana i dintorni di Revere erano abitati gi\u00e0 dall'et\u00e0 del bronzo. \n&lt;br&gt;Molti sono i ritrovamenti che ci raccontano la presenza di abitati di epoca romana, soprattutto nella localit\u00e0 di Nogarazza. Revere era attraversata dalla Via Claudia Augusta; il vicino paese di Ostiglia (Hostilia) era in epoca romana un centro importantissimo di scambio e commercio.\nNel medioevo la pi\u00f9 antica citazione del nome Refere (Revere) si trova in una carta dell'818 che menziona \"in curte domini regis in Refere\".\nNel 1001 Matilde di Canossa, potente feudataria ed ardente sostenitrice del Papato, devolve alla Chiesa, quindi al Vescovo di Mantova, le terre reveresi di sua propriet\u00e0.\nNonostante fosse stata fortificata da modenesi e reggiani a difesa delle rive del Po dagli attacchi dei mantovani, Revere fu espugnata da questi nel 1125. \n&lt;br&gt;Dal 1332 Revere pass\u00f2 a far parte dei territori dei Gonzaga.\nPer la sua posizione enormemente strategica, Revere \u00e8 stata teatro di numerosi scontri e guerre. \nDal Settecento all'Ottocento fu contesa tra i francesi di Napoleone e gli Austriaci.\nIl 26 novembre 1911 venne inaugurato il ponte sul Po tra Ostiglia e Revere.\nDurante la seconda guerra mondiale il suo territorio sub\u00ec trentadue bombardamenti aerei da parte degli angloamericani. Durante l'offensiva di primavera, il 24 aprile 1945 Revere fu infine liberarata dall'occupazione tedesca dalla 88\u00b0 fanteria americana. \nSimboli.\nLo stemma di Revere era stato concesso con decreto del presidente della Repubblica del 26 aprile 1991.\nMonumenti e luoghi d'interesse.\nIl Mulino Natante \u00e8 un'appendice esterna del \"Museo del Po\"."}
{"id": "37359", "revid": "122704580", "url": "https://it.wikipedia.org/wiki?curid=37359", "title": "Rivarolo Mantovano", "text": "Rivarolo Mantovano (\"Riar\u00f6l\" in dialetto mantovano) \u00e8 un comune italiano di abitanti della provincia di Mantova in Lombardia. L'originaria denominazione di Rivarolo Fuori fu trasformata nell'attuale nel 1907.\nOrigini del nome.\nIl nome di Rivarolo deriva dal latino \"ripula\", piccola riva.\nStoria.\nLa storia di Rivarolo Mantovano \u00e8 fortemente caratterizzata della dominazione dei Gonzaga, di cui restano importanti e numerose tracce su tutto il territorio comunale.\nLa ricerca storica informa che il primo nucleo urbano di Rivarolo si trovava distante circa un chilometro dalla posizione attuale, in direzione sud-ovest. Il paese era raccolto intorno alla Pieve di Santa Maria in Ripa d'Adda, un corso d'acqua ora scomparso ed evocato proprio dal toponimo Rivarolo, da porre sicuramente in connessione con il termine latino \"ripa\", cio\u00e8 riva, e con lo stemma del paese, illustrazione della leggenda locale in cui un grosso pesce salva dalla battaglia un guerriero riconducendolo a riva sul proprio dorso.\nA testimonianza dell'antico insediamento esistono ancora i resti del molino terracqueo, posto sulla riva del canale Delmona, e una lapide tombale, di epoca longobarda, custodita nell'attuale chiesa parrocchiale e proveniente dall'antica pieve. Il comune, fin dall'alto medioevo, prese il nome di Rivarolo Fuori, toponimo che avrebbe mantenuto fino al 1907, quando prese la denominazione attuale.\nNel 1432 l'imperatore Sigismondo di Lussemburgo sanc\u00ec ufficialmente sul territorio rivarolese la signoria dei Gonzaga, che sarebbe proseguita per pi\u00f9 di tre secoli, lasciando un prezioso bagaglio di storia, monumenti e tradizioni.\nRivarolo Mantovano deve la sua attuale configurazione a Vespasiano Gonzaga (1531-1591) che ne decise e disegn\u00f2 la caratteristica planimetria urbana.\nLa caratteristica pi\u00f9 importante del tessuto urbano del centro storico di Rivarolo \u00e8 senza dubbio l'impianto ortogonale dei suoi tracciati stradali, che formano isolati regolari. La cinta muraria perimetrale, interrotta da tre porte, racchiude l'intero abitato in una forma rettangolare. Ad una rigorosa impostazione unitaria del tessuto urbano corrisponde un'edilizia sostanzialmente compatta lungo tutti i fronti stradali, in cui \u00e8 particolarmente raro trovare degli edifici che spicchino sugli altri, ad eccezione della piazza principale, denominata un tempo Piazza Grande (ora Piazza Finzi) su cui prospettano gli edifici pi\u00f9 importanti, dal Palazzo Pretorio (ora sede comunale) al palazzo dei conti Penci, a tutti i fabbricati posti lungo i due lati pi\u00f9 lunghi, che, oltre ad essere architettonicamente significativi, sono caratterizzati da un ampio porticato, dove trovano posto le principali attivit\u00e0 commerciali.\nIl 25 marzo 1512, il padre francescano Sisto Locatelli, originario del luogo, istitu\u00ec il Monte di Piet\u00e0 per contrastare l'usura attuata dagli ebrei. Inizialmente nacque come Monte frumentario, nel 1552 ottenne il riconoscimento da parte di Vespasiano Gonzaga, venne chiuso alla fine del Settecento.\nUn'altra testimonianza della dominazione gonzaghesca si trova nella frazione di Cividale.\nNella casa padronale della Corte Cascina Stella esistono molte analogie stilistiche ed iconografiche col Palazzo del Giardino di Sabbioneta. A Cividale risiedeva alla fine del XV secolo Febo Gonzaga con la consorte Margherita d'Este, legata alla marchesa di Mantova Isabella d'Este da vincoli di parentela e profonda amicizia. Con Vespasiano Gonzaga Cividale divenne residenza estiva ove il duca di Sabbioneta si dedicava alla caccia ed agli svaghi del tempo.\nDurante la seconda guerra mondiale, nel periodo dell'occupazione tedesca e della Repubblica Sociale Italiana, dopo che l'unico nucleo ebraico del paese (i Foa) era stato arrestato e deportato, Margherita Beduschi Zanchi si adoper\u00f2 in ogni modo per proteggere la famiglia di amici ebrei bresciani dei Benyacar, con l'aiuto di don Primo Mazzolari, parroco di Bozzolo. Per questo impegno di solidariet\u00e0, l'8 febbraio 2000, l'Istituto Yad Vashem di Gerusalemme ha conferito a Margherita Beduschi Zanchi l'alta onorificenza dei giusti tra le nazioni.\nEconomia.\nL'economia di Rivarolo Mantovano \u00e8 prettamente agricolo."}
{"id": "37360", "revid": "322321", "url": "https://it.wikipedia.org/wiki?curid=37360", "title": "Rodigo", "text": "Rodigo (pronuncia: \"R\u00f2digo\"; \"R\u00f2dech\" in dialetto alto mantovano) \u00e8 un comune italiano di abitanti della provincia di Mantova in Lombardia.\nGeografia fisica.\nIl comune di Rodigo \u00e8 situato a circa 15\u00a0km da Mantova, in direzione nord-ovest, \u00e8 costituito dal capoluogo Rodigo e dalle frazioni di Rivalta sul Mincio e Fossato.\nOrigini del nome.\nIl nome Rodigo deve probabilmente le sue origini al nome del fondatore Roto, ovvero \"del popolo dei Roti\".\nStoria.\nL'origine di Rodigo si situa nell'XI secolo, tra il 1050 e il 1100.\nIn latino questa formula veniva scritta \"Rodingum\", cio\u00e8 \"Roti vicus\", che per elisione e scambio di lettere si sarebbe mutato in \"Rodi igo\", cio\u00e8 \"Luogo di Roto\".\nLo stemma del Comune, raffigurante una ruota, risale all'epoca in cui Rodigo era Contea (1479-1587): esso riportava il motto \"Rotat Omnia Secum\".\nNella frazione di Fossato, negli anni dal 1855 al 1861, soggiorn\u00f2 il patriota e poeta Ippolito Nievo: una lapide posta sulla casa ne ricorda l'evento.\nMonumenti e luoghi d'interesse.\nAltro.\nCarlo Grazioli politico (Rodigo, 5 gennaio 1936 \u2013 Mantova, 24 luglio 2017) \u00e8 stato un politico italiano.\nCarlo Grazioli nacque a Rivalta sul Mincio, frazione di Rodigo. Frequent\u00f2 l'istituto magistrale a Mantova e inizi\u00f2 la professione di maestro elementare dopo il diploma.\nMilit\u00f2 nella corrente di sinistra della Democrazia Cristiana, con la quale fu eletto consigliere al comune di Rodigo e fu candidato alla Camera dei deputati nel 1968 e al Senato nel 1976, 1979 e 1983. Nel 1976 e nel 1979 fu eletto, ma nel 1983 manc\u00f2 la riconferma; nel 1986 fu allora nominato membro del consiglio d'amministrazione della RAI, un incarico in continuit\u00e0 con l'attivit\u00e0 che aveva svolto nell'VIII legislatura avendo fatto parte della Commissione parlamentare per l'indirizzo generale e la vigilanza dei servizi radiotelevisivi, e che ricopr\u00ec fino al 1993.\nCollabor\u00f2 quindi con Mino Martinazzoli alla trasformazione della DC nel Partito Popolare Italiano, facendo parte del suo ufficio di segreteria.\nNel 2004 fu eletto sindaco del suo comune natale a capo di una lista di area di centrosinistra, fino alla scadenza naturale del mandato nel 2009, dopo la quale si ritir\u00f2 a vita privata.\nAlessandro Tosi patriota (Rivalta sul Mincio 1814-1879)\npatriota integro e ardente predilesse le dottrine di Mazzini, partecip\u00f2 al convegno di Zurigo nel 1834, prese parte nei moti di Milano del 1857, aiut\u00f2 nella fuga Felice Orfini. Mor\u00ec a Rivalta sul Mincio nel 1879.\nEconomia.\nI due centri principali sono quindi Rodigo e Rivalta sul Mincio: pur distando solo 5\u00a0km, si sono sviluppati storicamente in modo molto diverso, secondo le loro diverse condizioni ambientali. Inoltre Rivalta sul Mincio ha una popolazione 2336 abitanti, la quale supera di circa 1000 unit\u00e0 quella dello stesso Rodigo.\nRodigo ha seguito un tradizionale sviluppo agricolo, mentre Rivalta sul Mincio, grazie alla prossimit\u00e0 col fiume Mincio, \u00e8 sempre stata caratterizzata da un'economia strettamente legata all'ambiente acquatico, come la pesca e la raccolta e la lavorazione delle canne palustri.\nLa tradizione agricola del Comune ora \u00e8 esaltata nella coltivazione del Melone, prodotto su buona parte del territorio comunale, in onore del quale \u00e8 stata istituita la Fiera del Melone, che si svolge tradizionalmente alla fine di giugno.\nInfrastrutture e trasporti.\nRodigo \u00e8 attraversata dalla strada provinciale 1.\nIl servizio di collegamento con Mantova \u00e8 costituito da autocorse svolte dall'APAM; in passato, fra il 1886 e il 1933, era attiva una stazione lungo la tranvia Mantova-Asola."}
{"id": "37361", "revid": "1718925", "url": "https://it.wikipedia.org/wiki?curid=37361", "title": "Roncoferraro", "text": "Roncoferraro (\"Roncafr\u00e8r, Roncafr\u00e0r\" in dialetto mantovano) \u00e8 un comune italiano di abitanti della provincia di Mantova in Lombardia.\nOrigini del nome.\nIl nome di Roncoferraro deriva dal latino \"runcare\" (sarchiare) e da \"ferarum\" (terra ricca di selvaggina).\nStoria.\nSecondo la tradizione, precisamente nella frazione di Governolo, avvenne lo storico incontro tra papa Leone I e Attila nel 452. Sempre Governolo \u00e8 citato da Dante Alighieri nell'Inferno, XX 78, come punto dove il Mincio sfocia nel Po. Ancora a Governolo Giovanni delle Bande Nere venne colpito da un archibugio alla gamba, procurandogli la ferita che lo port\u00f2 alla morte.\nNel corso della Prima guerra di indipendenza, la frazione di Governolo, col suo antico ponte a doppio levatoio sul fiume Mincio, fu teatro di due battaglie:"}
{"id": "37362", "revid": "123735714", "url": "https://it.wikipedia.org/wiki?curid=37362", "title": "Roverbella", "text": "Roverbella (\"Roarbela\" in dialetto locale) \u00e8 un comune italiano di abitanti della provincia di Mantova in Lombardia.\nGeografia fisica.\nClima.\nDal punto di vista meteorologico a Roverbella si riscontra un clima caldo e temperato.\nIn base alle medie di riferimento, a Roverbella si registra una temperatura media di 12,9\u00a0\u00b0C. Nel mese di luglio, il mese pi\u00f9 caldo dell'anno, la temperatura media \u00e8 di 23,3\u00a0\u00b0C, mentre 1,8\u00a0\u00b0C \u00e8 la temperatura media di gennaio.\nLe precipitazioni, frequenti in autunno ed in inverno, si attestano attorno ai 802\u00a0mm di pioggia/anno. Esiste una differenza di 36\u00a0mm tra le precipitazioni del mese pi\u00f9 secco e quelle del mese pi\u00f9 piovoso.\nIl mese pi\u00f9 secco \u00e8 febbraio con 48\u00a0mm. Mentre ottobre \u00e8 il mese con maggior precipitazioni, con una media di 84\u00a0mm.\nPreservazione dell'ambiente.\nSecondo le classifiche stilate da Legambiente il paese, nel 2010, si \u00e8 classificato al primo posto per indice di buona gestione dei rifiuti urbani \u201cComuni Ricicloni\u201d fra tutti i comuni della Regione Lombardia.\nOrigini del nome.\nIl nome di Roverbella deriva dal latino \"robus\", rovere.\nUn leone rampante su una robusta rovere \u00e8 lo stemma araldico del Comune di Roverbella posto, non lontano dalle colline moreniche del Garda, su di un territorio pianeggiante.\nLa leggenda vuole che il nome derivi da un antico, alto, robusto e bel rovere, abbattuto qualche secolo fa, che si trovava, circondato dalle prime case del paese, dove ora c'\u00e8 piazza Italia, di fianco al Municipio. Rovere Bella, pertanto. Ma di leggenda, suggestiva se si vuole, si tratta.\nIl toponimo Roverbella \u00e8 pi\u00f9 antico di alcuni secoli.\nDi certo il borgo con l'attuale nome di \"Roverbella\" esisteva fin dal 1182.\nNome antico, quindi, quello di Roverbella; nome la cui origine etimologica pi\u00f9 plausibile dovrebbe derivare dal trovarsi il suo territorio, oggi come ieri, sull'incrocio tra la direttrice della strada per Mantova-Verona e quella per il Garda. Sostiene infatti un illustre etimologista bresciano, il Prof. A. Bonaglia, che il toponimo derivi da precise parole celtiche che cos\u00ec suonano: Rho - Heer - Beld, dove Rho significa incrocio di strade, Heer significa militare e Beld significa stanziamento.\nRoverbella, quindi, sarebbe stato un importante incrocio stradale militare in cui stanziavano le truppe di passaggio, fin dall'espansione celtica nell'Italia settentrionale del IV e III sec. a.C.\nStoria.\nIl borgo con l'attuale nome esisteva fin dal 1182. In quell'anno infatti c'\u00e8 documentata una vertenza in cui vengono prodotte disposizioni testimoniali relative a terre poste in \"Roverbella\" e soggette a pagare un canone d'affitto alla Pieve di Porto. Anche nel 1206 in contratti per affitto di terra, si cita il nome di \"Roverbella\" senza contrazione alcuna.\nIl territorio era gi\u00e0 occupato da popolazioni autoctone da molto prima dell'arrivo dei Celti. Nelle zone del roverbellese, sono stati individuati dal Gruppo di Ricerca e Tutela della Storia Roverbellese una settantina di piccoli siti archeologici che nell'insieme forniscono un'idea piuttosto chiara, quasi una mappa, della distribuzione degli insediamenti antichi che abbracciano un arco temporale che va dal periodo Neolitico (6000 - 2500 a.C.) attraversando l'et\u00e0 del Rame (2500 - 1900 a.C.), del Bronzo (1900 - 900 a.C.), del Ferro (900 a.C. - I sec.d.C.) fino al periodo Romano. Periodo quest'ultimo testimoniato, oltre che dai numerosi reperti ritrovati, anche dalla presenza della Via Postumia, traccia della via consolare romana che lambisce la parte nord-ovest del roverbellese.\nDi notevole importanza storico-archeologica, nel roverbellese, la presenza della cultura \"Paleoveneta\" ampiamente documentata, con scavi della Soprintendenza Archeologica, all'interno del Castello di Castiglione Mantovano, castello che, nato nel 1229, per iniziativa Comunale, quale mezzo di sorveglianza e di sbarramento di una delle vie d'accesso alla citt\u00e0 di Mantova, poggia le sue fondamenta su di un antico \"Castrum\" romano.\nDai reperti romani ritrovati in vari siti archeologici, si pu\u00f2 dunque desumere che il territorio roverbellese, anche se probabilmente non centuriato, fosse abitato anche dai romani che dal 222 a.C. fino al 196 a.C. avevano intrapreso la conquista della Lombardia, gi\u00e0 sotto il dominio gallico fin dal V sec. a.C., o che, comunque, ne avessero romanizzato la popolazione.\nDal periodo che intercorre tra la dominazione romana e l'alto Medioevo non si hanno notizie precise se non qualche accenno su documenti d'archivio, relativi a contratti, pagamenti di decime, investiture di terre, in cui vengono citati corti e paesi tutt'ora esistenti sul territorio.\nNaturalmente, durante il periodo sopracitato, l'intero territorio roverbellese dovette sottostare alle travagliate vicissitudini storiche di quel periodo buio e denso di macchinazioni ed eventi sanguinosi.\nLa tradizione vuole che nel 1039, in territorio roverbellese (Marengo) si celebrassero le nozze del marchese Bonifacio di Canossa, signore del territorio, con Beatrice, figlia del duca di Lorena.\nDopo la parentesi canossiana e la pace di Costanza nel 1183, si afferm\u00f2, in modo graduale ma irreversibile, l'istituzione del Comune cittadino di Mantova cui era stato concesso di difendere citt\u00e0 e territorio con vere e proprie fortificazioni o di imporne il rafforzamento in vista di nuove guerre, come nel caso di Castiglione Mantovano, sul cui vecchio \"Castrum\", di origine romana, sorse, a partire dal 1229, l'attuale castello.\nCon l'approssimarsi della congiura contro i Bonacolsi (1328), la famiglia Gonzaga acquis\u00ec un'enorme ricchezza immobiliare, iniziata gi\u00e0 negli anni dal 1257 al 1299, comperando terre anche nei dintorni di Roverbella.\nAttorno al castello di Castiglione Mantovano ne comperarono ben 11000 biolche.\nNel roverbellese soprattutto nel XIV secolo, si consolid\u00f2 anche una presenza religiosa con i frati benedettini del monastero di San Ruffino, proprietari di ben 3000 biolche di terra a Canedole. Essi, nel 1452, passarono coi loro beni, al monastero di San Sebastiano, aggregati ai canonici lateranensi.\nDecaduta la famiglia Gonzaga, l'Austria che ne prese il dominio, divise il territorio mantovano in 19 Circoscrizioni amministrative con a capo di ciascuna un pretore. Tale situazione amministrativa rimase fino all'arrivo delle armate napoleoniche, sul finire del secolo XVIII.\nNel 1796, Napoleone, dopo la vittoria di Valeggio e Borghetto, mentre si accingeva a stringere d'assedio Mantova, pernott\u00f2 in Roverbella, in villa Gobio in cui, 83 anni prima, aveva ricevuto ospitalit\u00e0 anche Elisabetta Cristina moglie dell'Imperatore d'Austria Carlo VI.\nL'arrivo dei francesi, che pur aveva portato con s\u00e9 nuove speranze di libert\u00e0 e di indipendenza, pose termine al periodo di profonda riconversione civile e religiosa operata dall'Austria e diede inizio ad una disastrosa politica di rapina e violenza nei confronti della comunit\u00e0 mantovana.\nLa fine dell'impero napoleonico riport\u00f2 Roverbella nel vortice degli avvenimenti. L'8 febbraio 1814, Eugenio Beauharnais, figliastro di Napoleone, vicer\u00e9 d'Italia ed unico ad essere rimasto fedele al grande uomo, fronteggi\u00f2 nelle vicinanze del roverbellese nella battaglia conosciuta come \"battaglia del Mincio e di Roverbella\", le preponderanti truppe austriache, guidate dal generale Bellegarde, costringendole al ritiro.\nQuesta battaglia precedette di poco la convenzione di Schiarino-Rizzino (presso Bancole di Porto Mantovano) in cui si prepar\u00f2 il successivo armistizio di Mantova (23 aprile 1814) che stabiliva la riconsegna dei territori occupati dai Francesi agli Austriaci i quali, dopo cinque giorni, rientrarono in Milano, ristabilendo definitivamente il loro dominio sulla Lombardia.\nCon la \"Restaurazione\" austriaca ed il conseguente soffocamento di ogni libert\u00e0, i moti rivoluzionari resero il desiderio di indipendenza sempre pi\u00f9 bruciante. Di questo desiderio furono vittime il sacerdote don Nicola Bertolani e l'operaio Antonio Este, entrambi in Castiglione Mantovano che, nel marzo 1848 vennero uccisi dagli Austriaci davanti all'osteria del luogo, rei soltanto, come recita la lapide loro dedicata di aver chiesto piet\u00e0 contro le angherie sui cittadini castiglionesi (versione di Don Tazzoli, martire di Belfiore).\nLe varie insurrezioni contro l'Austria del 1848, europee prima, italiane poi (Venezia e Milano), fecero scoppiare la prima guerra d'indipendenza a Roverbella, l'antica Rho-heer-beld, vide il suo territorio occupato da quartier generale piemontese.\nLo stesso re Carlo Alberto alloggi\u00f2 in villa Benati dove nei giorni 3 e 4 luglio ricevette la visita dell'esule Giuseppe Garibaldi che gli offriva la sua spada \"per fare l'Italia unita\".\nL'eroe dei due mondi ricevette lo \"storico rifiuto\", come ricorda una lapide tutt'ora murata su casa Benati.\nNel 1859, nella seconda guerra di indipendenza, fu il giovane patriota diciassettenne roverbellese, Luigi Benati a far parlare di s\u00e9 per la propria dedizione alla causa risorgimentale che lo vide eroicamente morire il 19 luglio a Peschiera. Il Comune di Roverbella dedic\u00f2 a questo suo giovine figlio una delle sue vie principali. Nel 1866, l'anno che vide, con la terza guerra d'indipendenza, la liberazione dall'oppressione austriaca del nostro territorio, Roverbella ospit\u00f2 nel mese di giugno in villa Chauvonet, il Principe Umberto di Savoia, futuro re d'Italia, reduce dalla sfortunata battaglia di Custoza. Dopo la costituzione del Regno d'Italia (1861) e la conclusione della stagione risorgimentale con la Grande Guerra, la prima guerra mondiale a cui Roverbella diede copioso tributo di sangue con i suoi 117 caduti, i roverbellesi, il cui tessuto sociale si era trasformato a causa della prima grande immigrazione (la seconda avverr\u00e0 nel 1948 circa), parteciparono attivamente, con l'organizzazione di varie cooperative (dei muratori, dei carrettieri, di consumo), alla diffusione dell'idea di solidariet\u00e0 e di socialismo.\nNel 1940 Roverbella visse e pag\u00f2 duramente la seconda guerra mondiale anche con la morte di altri suoi 101 cittadini. Tra questi si ricordano il tenente colonnello di cavalleria Massimiliano Custoza, a cui Roverbella ha dedicato la sua via principale, morto nel febbraio 1942 sul fronte russo e insignito di medaglia d'oro al valor militare.\nIl 25 aprile 1945 una colonna corazzata americana, arrivata a Castiglione Mantovano, fece riassaporare ai roverbellesi il gusto della libert\u00e0 ritrovata e diede loro nuove forze e nuove speranze per il domani.\nSimboli.\nProfilo araldico dello stemma:\n\"D\u2019argento, al leone d\u2019oro, accostato da un rovere di verde al naturale, il tutto terrazzato di verde. Ornamenti esteriori da Comune.\" (Regio Decreto 8 marzo 1937)\nProfilo araldico del gonfalone:\n\"Drappo di colore azzurro riccamente ornato di ricami d'argento, caricato dello stemma del Comune con iscrizione centrale in argento\".\nInfrastrutture e trasporti.\nLa stazione di Roverbella, posta lungo la ferrovia Verona-Mantova-Modena, \u00e8 servita da treni regionali svolti da Trenitalia nell'ambito del contratto di servizio stipulato con le Regioni interessate.\nUn secondo impianto, denominato Roverbella Centro, sorgeva lungo la ferrovia Mantova-Peschiera, attiva fra il 1934 e il 1967."}
{"id": "37363", "revid": "1081056", "url": "https://it.wikipedia.org/wiki?curid=37363", "title": "San Benedetto Po", "text": "San Benedetto Po (\"San Banad\u00e8t\" in dialetto basso mantovano) \u00e8 un comune italiano di abitanti della provincia di Mantova in Lombardia.\nOrigini del nome.\nIl nome di San Benedetto Po deriva dal latino \"Benedictus\", riferito a san Benedetto da Norcia.\nStoria.\nLa storia di San Benedetto Po \u00e8 legata inscindibilmente con la nascita, la vita, lo sviluppo e la soppressione napoleonica dell'abbazia del Polirone, uno dei siti cluniacensi pi\u00f9 importanti tra i pi\u00f9 di mille che sorsero nell'Europa medievale. Il monastero fu fondato da Tedaldo di Canossa nel 1007. La famiglia dei Canossa fu artefice del suo sviluppo con donazioni di terreni.\nParticolari attenzioni vennero da Matilde, che alla sua morte avvenuta nel 1115, volle esservi sepolta. In vita don\u00f2 l'abbazia del Polirone al Papa che lo affid\u00f2 a Ugo di Cluny. Nel 1634 Urbano VIII ne compr\u00f2 i resti mortali affinch\u00e9 fossero tumulati in Vaticano, nella Basilica di San Pietro dove ancora oggi si trova all'interno di un mausoleo disegnato dal Bernini. Nel corso dei secoli, periodi di decadenza si alternano con momenti di rinnovato splendore.\nNel 1336 per consentire la bonifica della zona di San Benedetto Po fu effettuata la deviazione del Secchia, facendolo sboccare in Po a Mirasole. Dal 1420 su impulso dei Gonzaga, il Polirone pass\u00f2 alla congregazione di Santa Giustina di Padova che port\u00f2, tra gli altri, Giulio Romano a partecipare ai lavori di ristrutturazione della Basilica di San Benedetto. L'attivit\u00e0 del monastero continuer\u00e0 fino a quando Napoleone il 9 marzo 1797 ne decise la soppressione. Nel 1565 furono costruiti degli argini per la difesa dalle inondazioni del Po.\nNel 1945, durante l'offensiva di primavera, le truppe americane giunsero a San Benedetto nel pomeriggio del 22 aprile. Il Po fu attraversato il giorno seguente e l'avanzata alleata prosegu\u00ec per Mantova e Verona.\nOggi San Benedetto Po \u00e8 importante centro turistico, per la visita del complesso monastico, dell'imponente basilica giuliesca, del Museo Civico Polironiano con le sue raccolte etnografiche e per le eccellenze enogastronomiche. \u00c8 insignito del riconoscimento \"I borghi pi\u00f9 belli d'Italia\".\nSociet\u00e0.\nEvoluzione demografica.\n7.020 abitanti al 31-07-2018\nGeografia antropica.\nIl territorio comunale confina a nord con il fiume Po a est con il fiume Secchia.\nConfina con i comuni di Quistello, Moglia, Pegognaga, Motteggiana, Borgo Virgilio, Bagnolo San Vito, Sustinente.\nFrazioni.\nIl comune di San Benedetto Po ha le seguenti frazioni:\nPortiolo, Gorgo, Bardelle-Camatta, Brede, Mirasole, San Siro, Villa Garibaldi, Zovo. In passato ne aveva una nona, che col tempo \u00e8 andata diminuendo d'abitanti: Bugno Martino.\nInfrastrutture e trasporti.\nStrade.\nIl paese \u00e8 servito da due importanti strade statali, la SS 413, che lo collega con Cerese e Modena, e la SS 496, che lo collega con Ferrara; e da una strada provinciale, la SP 49, che lo collega con Suzzara.\nInoltre, nel comune adiacente di Pegognaga, \u00e8 presente l'omonimo casello autostradale dell'autostrada A22, che lo collega con Modena e con il Brennero.\nPonte.\nIl 24 novembre 1966 venne aperto al traffico il nuovo ponte sul fiume Po, costruito in sostituzione del preesistente ponte di barche.\nFerrovie.\nIl comune \u00e8 servito da una stazione ferroviaria, denominata \"San Benedetto Po\" composta da un piazzale di due binari, sulla Ferrovia Suzzara-Ferrara. Le destinazioni principali sono Suzzara, Rimini, Mantova, Pesaro, Ferrara e Sermide. La stazione, la ferrovia e i treni sono gestiti da FER (Ferrovie Emilia Romagna).\nAmministrazione.\nIl sindaco \u00e8 Roberto Lasagna, esponente della lista civica Uniti per crescere, in carica dal giugno 2016.\nVoci correlate.\nOltrep\u00f2 mantovano"}
{"id": "37364", "revid": "122500007", "url": "https://it.wikipedia.org/wiki?curid=37364", "title": "San Giacomo delle Segnate", "text": "San Giacomo delle Segnate (\"San I\u00e0cum dli Sgn\u00e0di\" in dialetto basso mantovano) \u00e8 un comune italiano di abitanti della provincia di Mantova in Lombardia. Fu istituito nel 1922 in seguito a scorporo di una porzione del territorio comunale di Quistello. Dal febbraio 2014, con i comuni di Pieve di Coriano, Quingentole, Revere, San Giovanni del Dosso, Schivenoglia e Villa Poma, fa parte dell'Unione dei comuni Isola Mantovana.\nOrigini del nome.\nIl nome di San Giacomo delle Segnate deriva forse dall'uso dei Longobardi di segnare gli alberi del territorio.\nStoria.\nParte del territorio comunale fu ricompreso nei legati con cui Tebaldo di Canossa fond\u00f2 l'abbazia di San Benedetto in Polirone, mentre la corte \"della Signada\" pass\u00f2 dal \"comitatus\" di Reggio e dal feudo canosdiano di Bondeno di Roncore sotto la giurisdizione della medesima abbazia e del castello di Quistello verso la met\u00e0 del XIII secolo.\nNel 1494 Lucrezia Pico della Mirandola si stabil\u00ec nella corte delle Segnate insieme al marito Gherardo Felice Appiano d'Aragona, conte di Montagnano, Casacalenda e Limosano.\nFino al 1707 le Segnate furono poi dominio dei Gonzaga.\nA seguito della terza guerra d'indipendenza italiana e al plebiscito di Venezia, delle province venete e di quella di Mantova, nel 1866 San Giacomo delle Segnate entr\u00f2 a far parte del Regno d'Italia, divenendo frazione del Comune di Quistello. Emanata la legge del 10 agosto 1922, nel 1924 venne istituito il Comune di San Giacomo delle Segnate, con una popolaziond di 3162 abitanti, di cui 907 nel capoluogo e 2255 nei dintorni rurali.\nSan Giacomo delle Segnate \u00e8 stato colpito dai terremoti dell'Emilia del 2012, con conseguenze pesanti sia a seguito del sisma del 20 maggio sia a seguito delle scosse del 29 maggio.\nMonumenti e luoghi d'interesse.\nA San Giacomo si trova anche la \"Ca' di Pom\", casa del pittore Vanni Viviani e due chiese, la parrocchiale in centro al paese e quella situata nella frazione di Malcantone."}
{"id": "37365", "revid": "1652635", "url": "https://it.wikipedia.org/wiki?curid=37365", "title": "Buguggiate", "text": "Buguggiate (\"B\u00fcg\u00fcgi\u00e0\" in dialetto varesotto) \u00e8 un comune italiano di abitanti della provincia di Varese in Lombardia.\nLa vicinanza al comune di Varese, e nello stesso tempo l'atmosfera da paese hanno permesso a quello che era un piccolo borgo di espandersi, diventando una cittadina, tuttora in espansione, verso le zone dell'autostrada e del lago.\nBuguggiate \u00e8 divisa in quattro rioni: Sardegna, Bergora, Montalbo e Centro storico, che si sfidano ogni anno nello storico \"palio dei rioni\", che si tiene solitamente a giugno. Nell'ultimo palio, due anni fa, Centro Storico e Montalbo si sono uniti, dando origine all'inedito Centralbo.\nUn'altra tradizione molto caratteristica \u00e8 la camminata \"quatar pas par b\u00fcg\u00fcgia\", che chiama il paese a fare un giro per il proprio territorio, per conoscerlo e apprezzarlo.\nStoria.\nSimboli.\nLo stemma del comune di Buguggiate \u00e8 stato concesso con decreto del presidente della Repubblica del 20 novembre 1964."}
{"id": "37366", "revid": "287204", "url": "https://it.wikipedia.org/wiki?curid=37366", "title": "Castello Cabiaglio", "text": "Castello Cabiaglio (\"Cabi\u00e8j\" in dialetto varesotto) \u00e8 un comune italiano di 546 abitanti della provincia di Varese, in Lombardia.\nPosizione.\nIl comune \u00e8 situato lungo la strada provinciale 45 che dal limitrofo comune di Brinzio, passando nei boschi situati ai piedi del versante nord del massiccio del Campo dei Fiori, giunge a Orino.\nStoria.\nL'area di Castello Cabiaglio era colonizzata gi\u00e0 in epoca romana, come si desume dal ritrovamento, avvenuto nel 1889, di una decina di tombe con struttura a \"cassetta di beole\", il cui contenuto (vasi fittili, oggetti in vetro, ferro e monete imperiali di bronzo) consent\u00ec una loro datazione al I secolo d.C. Tuttavia \u00e8 verosimile che la valle in cui si trova il paese fosse abitata gi\u00e0 dal II millennio a.C.\nIl centro abitato si sviluppa quasi parallelamente alla summenzionata strada provinciale che attraversa il paese; il nucleo storico conserva le caratteristiche dei borghi rurali dell'Alto Varesotto: in esso si trovano case in pietra, spesso collegate da androni coperti, strette vie porticate e pavimentazioni selciate.\nIl territorio comunale \u00e8 coperto in prevalenza da boschi, dove predominano alberi di castagno e faggio. Nella parte settentrionale del territorio permangono dei terrazzamenti, storicamente utilizzati per le coltivazioni agricole a ronco e per i vigneti, ma poi progressivamente abbandonati ed invasi dal bosco.\nToponimo.\nIl nome Cabiaglio deriverebbe dalle caratteristiche del paese, che per la sua posizione in epoca medievale era considerato il \"castello della valle\" adiacente (cio\u00e8 la Valcuvia). Tale denominazione in latino verrebbe resa come \"Castrum Vallis\" , via via semplificata nel corso del tempo, diventando \"Ca' Vallis\" (o \"Viallis\"), poi \"Ca' Biallis\", poi \"Cabialij\" (o \"Cabialy\"), e infine Cabiaglio. Secondo altre fonti, il nome potrebbe derivare dalla voce latina \"cavealis\" da \"cavea\" (recinto, cabit\u00e0) oppure da \"capulum\" (cavo per il trasporto del legname).\nFino al 27 novembre 1939 il comune port\u00f2 semplicemente il nome di Cabiaglio; in quella data, il rettorato comunale deliber\u00f2 all'unanimit\u00e0 di adottare il toponimo \"Castel Cabiaglio\", ritenendolo pi\u00f9 storicamente corretto, in ossequio alla posizione del borgo all'imboccatura della Valcuvia. Sebbene tale nome non si riscontri in quasi nessun documento storico e il borgo sia sempre indicato col solo nome di Cabiaglio, una lapide risalente al XIX secolo, sita su un edificio del centro storico, riporta la seguente epigrafe: \"Castel Cabiaglio, provincia di Como, Distretto di Cuvio\". Ci\u00f2 comproverebbe che in quel tempo il comune fosse effettivamente conosciuto col toponimo di Castel Cabiaglio. L'ipotesi \u00e8 rafforzata da un documento manoscritto datato 1821, ove \u00e8 impresso un sigillo recante la scritta \"Comune di Castello Cabiaglio\". Dal 7 agosto 1940 il comune assunse ufficialmente l'attuale denominazione, a seguito dell'entrata in vigore del regio decreto 10 giugno 1940, n. 883.\nStemma.\nAl momento dell'insediamento di Pietro Cotta come feudatario della Val Cuvia (1450), egli manifest\u00f2 la volont\u00e0 di governare in accordo con le realt\u00e0 preesistenti sul territorio da lui amministrato, sollecitando alleanze con le famiglie pi\u00f9 potenti della valle, con particolare riguardo per quelle composte da notai, avvocati o giurisperiti. A Cabiaglio vi era una famiglia che rispondeva a tali requisiti: i Leoni, ivi residenti dal XIII secolo. Essi divennero pertanto l'emanazione nel borgo del potere feudale di riferimento tra la popolazione ed il feudatario della Valle.\nNell'archivio parrocchiale di Castello Cabiaglio si conserva un documento datato 1700, consistente in un'immagine a stampa nella quale sullo sfondo \u00e8 raffigurato un borgo (Cabiaglio) in fiamme, mentre il primo piano \u00e8 rappresentata la figura di Sant'Appiano, patrono del borgo. A lato del santo \u00e8 raffigurato proprio lo stemma dei Leoni, a certificare il ruolo rilevante della famiglia. L'immagine mostra quindi come i Leoni rappresentino Cabiaglio nell'ambito civile, al pari di Sant'Appiano nella sfera spirituale.\nLo stemma della famiglia Leoni \u00e8 presente in due varianti, aventi come punto in comune la presenza di un leone. La versione pi\u00f9 antica dell'emblema (raffigurata nell'immagine a lato) risale al 1692, come si desume da un documento dell'archivio parrocchiale di Cabiaglio. Lo scudo \u00e8 troncato in due campi: in quello inferiore sono raffigurati sulla destra un leone rampante, sulla sinistra un edificio imponente (un palazzo o un castello). Al centro del campo superiore \u00e8 raffigurata l'immagine della Vergine Maria; pi\u00f9 sopra, oltre il bordo superiore dello scudo, campeggia una croce. Il tutto \u00e8 sormontato da un cappello cardinalizio.\nLa versione laica dello stesso stemma \u00e8 raffigurata nel summenzionato foglio a stampa; a differenza di quella religiosa, il cantone superiore dello stemma, in luogo della figura della Vergine, mostra un'aquila e la croce sovrastante \u00e8 sostituita da un sole.\nDa queste due versioni trasse origine lo stemma araldico della comunit\u00e0 di Cabiaglio. A met\u00e0 del XIX secolo, quando Cabiaglio assunse lo status di comune (dapprima con convocato, poi con consiglio comunale), mantenne nel suo emblema le figure del castello e del leone.\nLa blasonatura, codificata nel D.P.R. del 29 marzo 1992, \u00e8 la seguente:"}
{"id": "37367", "revid": "122485579", "url": "https://it.wikipedia.org/wiki?curid=37367", "title": "Castronno", "text": "Castronno (\"Castr\u00f3nn\" in dialetto varesotto) \u00e8 un comune italiano di abitanti della provincia di Varese in Lombardia.\nStoria.\nPoco si conosce della storia antica dell'insediamento di Castronno di cui numerosi studiosi asseriscono origini gi\u00e0 romane ma di cui non c'\u00e8 alcuna prova giunta sino ai nostri giorni; tale ipotesi \u00e8 forse stata formulata sulla base del toponimo del luogo che rimanda apertamente alla parola latina \"castrum\" che significa appunto insediamento fortificato, particolarmente comune in epoca romana appunto. Rielaborato da interventi successivi, questo \"castrum\" potrebbe essere oggi identificato col grande cascinale presente nel centro storico del paese, di cui per\u00f2 non si riesce a datare con precisione la data di costruzione, ma che presenta evidenti segni di fortificazione antichi.\nDurante il medioevo, Castronno rimase coinvolta nella lotta tra i Torriani e i Visconti ed in quella tra Milano e Como.\nMonumenti e luoghi d'interesse.\nArchitetture religiose.\nChiesa parrocchiale dei Santi Nazaro e Celso.\nAll'interno vi si conservano arredi e dipinti risalenti al XVIII secolo.\nAltri edifici religiosi.\nNell'abitato \u00e8 presente anche una Sala del Regno dei Testimoni di Geova.\nArchitetture civili.\nVilla Puricelli.\nDi stile liberty, Villa Puricelli venne fatta erigere all'inizio del Novecento dalla famiglia castronnese dei Puricelli, imprenditori nel campo della costruzione viaria e patron della societ\u00e0 Italstrade che operava in tutta Europa. Il primo proprietario fu appunto Piero Puricelli, il cui nome \u00e8 ancora oggi legato al progetto ed alla realizzazione della prima autostrada del mondo, l'A8.\nIl villino, caratterizzata dalla struttura centrale con un ampio parco attorno, oggi \u00e8 in stato di abbandono.\nSiti Archeologici.\nBosc di S\u00e0ss.\nNel cosiddetto \"Bosc di S\u00e0ss\" a Ovest del paese, vi sono alcune incisioni rupestri di era preistorica (possibilmente risalenti o precedenti alla civilt\u00e0 di Golasecca). La pi\u00f9 rilevante \u00e8 il masso denominato \"del guerriero\", un monumento probabilmente utilizzato un tempo come altare. Sul lato sud presenta un\u2019incisione cruciforme di una figura antropomorfa con una linea che riproduce forse una lancia, da cui il nome del masso.\nInfrastrutture e trasporti.\nA Castronno \u00e8 presente come servizio ferroviario l'omonima stazione ferroviaria posta sulla linea Treviglio-Varese servita dalla linea S5 del servizio ferroviario suburbano di Milano e come servizio autostradale l'omonima uscita autostradale dell'Autostrada A8 Milano-Varese (Autostrada dei Laghi)"}
{"id": "37368", "revid": "124568505", "url": "https://it.wikipedia.org/wiki?curid=37368", "title": "Cocquio-Trevisago", "text": "Cocquio-Trevisago (\"C\u014dc Trevis\u00e0gh\" in dialetto varesotto) \u00e8 un comune italiano di abitanti della provincia di Varese in Lombardia, nato dalla riunione in un unico ente dei due Comuni di Cocquio e di Trevisago operata dal regio decreto 14 aprile 1927, N. 673.\nAttualmente il Comune fa parte della Comunit\u00e0 montana Valli del Verbano.\nToponomastica.\nLa prima parte del nome deriva dal volgare latino \"coccum\": piccola collina, che in seguito diventer\u00e0 \"cocquium\" per correzione, parola di origine gallica. La seconda parte deriva dal latino \"tres vias agere\", punto d'incontro di tre strade, che portano rispettivamente verso Milano, il lago Maggiore e la Svizzera; alcune fonti lo fanno risalire al nome di persona latina Trebicius con l'aggiunta del suffisso di origine gallica -acum/-ocus. Viene citata come \"Coco\" sulla mappa del Ducato di Milano nella Galleria delle carte geografiche.\nMonumenti e luoghi d'interesse.\nTorre di Trevisago.\nNella frazione di Trevisago sorge il rudere di una torre (risalente all'XI secolo e originariamente alta pi\u00f9 di quindici metri) utilizzata da milizie locali al fine precipuo di controllare il traffico di persone e merci che attraversavano il contado del Seprio giungevano nelle localit\u00e0 sub-alpine, nonch\u00e9 trasmettere segnali di pericolo agli altri insediamenti militari situati sul territorio mediante un braciere posto sulla sommit\u00e0. Danneggiata nel corso delle Guerre d'Italia, la torre fu in seguito abbandonata.\nA latere di essa sorgeva inoltre una chiesa dedicata a San Giorgio, la cui esistenza \u00e8 attestata fino al 1758.\nChiesa della Purificazione di Maria Vergine.\nNella chiesa \u00e8 conservato il dipinto di Pietro Gilardi raffigurante i Santi Gerolamo, Agostino e Santa Teresa d'Avila risalente al periodo tra il 1721 e 1722.\nSociet\u00e0.\nReligione.\nLa sede parrocchiale di Cocquio-Trevisago (appartenente al decanato di Besozzo, nella Diocesi di Milano, e praticante il rito ambrosiano) \u00e8 la chiesa parrocchiale di S. Andrea ubicata in frazione Sant'Andrea; altre sedi parrocchiali sono la chiesa parrocchiale della Beata Vergine Assunta ubicata in localit\u00e0 Caldana e la chiesa della Purificazione di Maria Vergine ubicata nel centro storico di Cocquio. Attualmente le tre parrocchie fanno parte della Comunit\u00e0 Pastorale \"Sacra Famiglia\".\nCultura.\nIstruzione.\nNel territorio comunale hanno sede due scuole dell'infanzia autonome e paritarie, una scuola primaria e una scuola secondaria di primo grado pubbliche.\nMusei.\nA Cocquio-Trevisago ha sede il \"Museo Salvini\", interamente dedicato al pittore cocquiese Innocente Salvini (1889-1979) e ricavato nell'antico mulino ad acqua di propriet\u00e0 della sua famiglia.\nLeggenda.\nO musa, canta l'ira rovinosa di Taba, figlio di Peleo,\nche diede molti dolori ai cocquiesi,\ngett\u00f2 nell'Ade molte vite valorose\ndi eroi, li rese preda di cani\ne di tutti gli uccelli - cos\u00ec si compiva il volere di Zeus -,\nda quando si divisero litigando\nl'Atride signore di eroi (Agamennone) e il divino Taba.\nInfrastrutture e trasporti.\nIl paese \u00e8 servito dalla ferrovia Saronno-Laveno (esercita da Trenord e Ferrovienord) tramite la Stazione di Cocquio-Trevisago, nonch\u00e9 dall'autolinea extraurbana N19 Varese-Monvalle (esercita dall'azienda \"Autolinee Varesine\" per conto del \"Consorzio Trasporti Pubblici Insubria\").\nAmministrazione.\nIl territorio comunale \u00e8 parzialmente ricompreso nel Parco regionale Campo dei Fiori."}
{"id": "37369", "revid": "76069", "url": "https://it.wikipedia.org/wiki?curid=37369", "title": "Comerio", "text": "Comerio (\"Cum\u00e9r\" in dialetto varesotto) \u00e8 un comune di abitanti della provincia di Varese, in Lombardia.\nStoria.\nNel IV secolo a.C. la zona venne raggiunta dai Celti che scelsero la posizione strategica, posta tra Milano e il Lago Maggiore e di Como, per fondare l'agglomerato di \"Kunmaer\", primo nome dato all'insediamento. Il nome mut\u00f2 negli anni in \"Gunmeri\", \"Gomeri\", \"Gomera\", \"Gomero\" e nel periodo comunale \"Comero\", ed infine nell'attuale \"Comerio\".\nNel medioevo in et\u00e0 comunale il paese assunse lo statuto di comune rurale. La lenta crescita della popolazione venne accelerata nel ventennio fascista, quando nel 1927 al comune di Comerio vennero aggregati quelli di Barasso e Luvinate, che al termine della seconda guerra mondiale tornarono ad essere comuni autonomi.\nNel 1946 venne fondata dall'imprenditore milanese Giovanni Borghi la \"SIRI\", meglio conosciuta come \"Ignis\", azienda specializzata nella produzione di elettrodomestici. Acquisita nel 1972 dalla multinazionale Olandese Philips, divenne propriet\u00e0 della statunitense Whirlpool nel 1991.\nInfrastrutture e trasporti.\nFra il 1914 e il 1940 Comerio ospit\u00f2 una fermata della tranvia Varese-Angera, gestita dalla Societ\u00e0 Anonima Tramvie Orientali del Verbano (SATOV).\nIl comune di Comerio, insieme a Barasso, \u00e8 servito dalla linea ferroviaria FN Saronno-Varese-Laveno Mombello tramite la stazione di Barasso-Comerio.\nAmministrazione.\nNel periodo fascista il comune si allarg\u00f2, annettendo temporaneamente Barasso e Luvinate.\nSport.\nIl Tennis Club di Comerio con Fausto Gardini, Nicola Pietrangeli, Orlando Sirola, ha vinto il campionato italiano maschile a squadre nel 1961 e 1962.\nNel 1958 Comerio \u00e8 stata sede di arrivo della 2\u00aa tappa del Giro d'Italia."}
{"id": "37370", "revid": "2211986", "url": "https://it.wikipedia.org/wiki?curid=37370", "title": "Lipidi", "text": "I lipidi (dal greco \u03bb\u03af\u03c0\u03bf\u03c2, \"l\u00ecpos\", \u00abgrasso\u00bb), o grassi, sono composti organici largamente diffusi in natura, e rappresentano una delle quattro principali classi di composti organici di interesse biologico, insieme a glucidi, protidi ed acidi nucleici.\nI lipidi vengono identificati sulla base delle loro propriet\u00e0 comuni di solubilit\u00e0: non sono solubili in acqua (definiti per questo \"idrofobici\"), mentre sono solubili in solventi organici come etere dietilico o acetone, alcoli e idrocarburi. L'insolubilit\u00e0 in acqua \u00e8 la propriet\u00e0 analitica che viene usata come base per la separazione dai carboidrati e dalle proteine.\nDal punto di vista strutturale, i lipidi sono costituiti prevalentemente da atomi di carbonio e di idrogeno uniti tra loro con legami covalenti scarsamente polari (caratteristica che conferisce il comportamento idrofobico) e disposti simmetricamente. Tuttavia, alcuni lipidi presentano, in una regione ristretta della loro molecola, gruppi polari (ad esempio fosfolipidi). I lipidi polari presentano caratteristiche fisico-chimiche peculiari rispetto ai lipidi neutri (apolari). In particolare, i lipidi polari mostrano caratteristiche anfipatiche (solubilit\u00e0 sia in acqua che in solventi apolari) o addirittura risultano talora insolubili in solventi organici e solubili in acqua.\nStoria.\nNel 1815, Henry Braconnot classific\u00f2 i lipidi (graisses) in due categorie, suif (grassi solidi o sego) e huiles (oli fluidi). Nel 1823, Michel Eug\u00e8ne Chevreul svilupp\u00f2 una classificazione pi\u00f9 dettagliata, inclusi oli, grassi, sego, cere, resine, balsami e olii volatili (o oli essenziali).\nNel 1827, William Prout riconobbe grasso (materia alimentare \"oleosa\"), insieme a proteine (\"albuminose\") e carboidrati (\"saccarina\"), come nutriente importante per uomini e animali. \nPer un secolo, i chimici consideravano i \"grassi\" come semplici lipidi fatti di acidi grassi e glicerolo (gliceridi), ma nuove forme furono descritte in seguito. Theodore Gobley (1847) scopr\u00ec fosfolipidi nel cervello dei mammiferi e nell'uovo di gallina, chiamati da lui come \"lecitine\". Il Thudichum ha scoperto nel cervello umano alcuni fosfolipidi (cefalina), glicolipidi (cerebroside) e sfingolipidi (sphingomielina). \nI termini lipoide, lipina, lipide e lipide sono stati usati con vari significati, dall'autore. Nel 1912, Rosenbloom e Gies proposero la sostituzione di \"lipoide\" con \"lipin\". Nel 1920, Bloor introdusse una nuova classificazione per \"lipoidi\": semplici lipidi (grassi e cere), lipidi composti (fosfolipoidi e glicolipoidi) e i lipidi derivati (acidi grassi, alcoli, steroli). \nLa parola \"lipidi\", che deriva etimologicamente dal greco lipos (grasso), fu introdotta nel 1923 da Gabriel Bertrand. Bertrand incluse nel concetto non solo i grassi tradizionali (gliceridi), ma anche i \"lipoidi\", con una costituzione complessa.\nNel 1947, Thomas Percy Hilditch divideva i lipidi in \"lipidi semplici\", con grassi e cere (vere cere, steroli, alcoli) e \"lipidi complessi\", con fosfolipidi e glicolipidi.\nClassificazione.\nNonostante la loro somiglianza in termini di solubilit\u00e0, i lipidi sono molto diversi tra loro per quanto riguarda la struttura chimica, in quanto comprendono esteri e idrocarburi e possono essere aciclici, ciclici o policiclici.\nIl Lipid Bank database suddivide i lipidi, a seconda del grado di complessit\u00e0, in 3 categorie: lipidi semplici, lipidi complessi e lipidi derivati.\nNel 2005, l'International Lipid Classification and Nomenclature Committee ha proposto una classificazione dei lipidi, basata sulla presenza di 2 unit\u00e0 costitutive fondamentali: unit\u00e0 chetoaciliche (-CH2-CO-) e unit\u00e0 isopreniche (-C5H8-).\nIn base a questa classificazione i lipidi sono distinti in 8 classi: acidi grassi, glicerolipidi, glicerofosfolipidi, sfingolipidi, saccarolipidi e polichetidi (tutte derivate dalla condensazione di unit\u00e0 chetoaciliche); steroli e prenoli (entrambe derivate dalla condensazione di unit\u00e0 isopreniche). \nI polichetidi sono un'importante classe di lipidi naturali, che comprende antibiotici (eritromicina, tetracicline), ipocolesterolemizzanti (lovastatina), immunosoppressori (rapamicina) e pigmenti, prodotti ad opera delle poliuchetidi-sintetasi di piante e microrganismi.\nI lipidi possono anche essere distinti in saponificabili e non saponificabili, in base alla propriet\u00e0 di formare saponi per idrolisi alcalina del legame estere.\nI saponi propriamente detti sono sali di acidi grassi con metalli alcalini. La saponificabilit\u00e0 \u00e8 legata alla presenza di almeno un radicale di acido grasso nella molecola lipidica (gli steroidi non sono saponificabili) ed \u00e8 dovuta all'idrolisi del legame estere tra acido grasso e alcol (glicerolo). In presenza di idrossido di sodio (NaOH) o di potassio (KOH), i lipidi saponificabili vanno incontro a idrolisi e liberano l'alcol corrispondente e il sale sodico o potassico dell'acido grasso, cio\u00e8 il sapone. Industrialmente vengono utilizzati trigliceridi formati da acidi grassi con numero di atomi di carbonio compreso tra 12 e 18, poich\u00e9 quelli con numero di carbonio inferiore sono troppo irritanti, mentre quelli con numero superiore sono poco solubili in acqua. I saponi al sodio sono detti \"duri\" e sono utilizzati in forma solida (saponette), mentre quelli al potassio sono detti \"molli\" e sono impiegati in forma liquida o pastosa. Le acque \"dure\" (ricche di ioni bi- o trivalenti di calcio, magnesio o ferro) causano la precipitazione dei saponi naturali, che \u00e8 responsabile della formazione degli aloni (es. intorno ai rubinetti).\nCaratteristiche fisico-chimiche.\nI lipidi hanno una densit\u00e0 significativamente minore di quella dell'acqua (dunque galleggiano). Sulla base delle interazioni con l'acqua, i lipidi sono stati distinti in lipidi non polari e lipidi polari, raggruppati in 3 classi. Per la loro natura idrofobica, i lipidi hanno la propriet\u00e0 di ridurre la tensione superficiale delle soluzioni (tensioattivit\u00e0). Infatti, nelle soluzioni, tendono a portarsi nell'interfase aria-liquido, disponendosi in uno strato mono- o paucimolecolare alla superficie della soluzione acquosa. Poich\u00e9 le molecole lipidiche tendono a legarsi tra loro, piuttosto che con le molecole di acqua, i lipidi dispersi in acqua danno luogo alla formazione di gocce superficiali di varie dimensioni.\nI lipidi non polari (idrocarburi alifatici a lunga catena, idrocarburi aromatici voluminosi, esteri ed eteri, in cui entrambi i componenti sono lipidi idrofobi voluminosi) sono completamente insolubili in acqua e non si allineano in monostrati all'interfaccia aria/acqua. I lipidi polari di classe I (di- e trigliceridi, acidi grassi a catena lunga, colesterolo) sono molecole anfifiliche (anfipatiche), che presentano un'estremit\u00e0 debolmente polare, rispetto alla massa della molecola. Sono insolubili in acqua, ma formano monostrati all'interfaccia aria/acqua. \nSe sottoposte ad agitazione meccanica o termica, queste dispersioni formano emulsioni, nelle quali i lipidi sono dispersi in forma di piccolissime gocce all'interno della fase acquosa. L'emulsione (cio\u00e8 la dispersione non omogenea di un liquido in un altro liquido) cos\u00ec formata assume un aspetto torbido ed \u00e8 instabile, poich\u00e9, con il tempo, le goccioline di lipidi tendono a riunirsi tra di loro, tornando in superficie.\nI lipidi polari di II classe (fosfolipidi, glicolipidi e monogliceridi) sono molecole fortemente anfifiliche, che presentano un'estremit\u00e0 idrofobica e una idrofila. La prevalenza del carattere idrofobico \u00e8 testimoniata dalla tendenza di tali lipidi a disporsi in uno strato monomolecolare all'interfaccia di un sistema aria/acqua, con le teste polari immerse nella soluzione acquosa e le code idrofobe immerse nella fase gassosa soprastante. Grazie alla loro propriet\u00e0 di interagire parzialmente con l'acqua, i lipidi polari di II classe presentano mesomorfismo liotropico, caratterizzato dalla comparsa, con il variare della concentrazione del lipide, di fasi intermedie tra lo stato solido cristallino e lo stato liquido (vedi fosfolipidi).\nI lipidi polari di III classe hanno una molecola fortemente polare, rispetto alla regione idrofobica, e sono insolubili in olio.\nRuolo fisiologico.\nI lipidi rappresentano un'importante riserva energetica per animali e piante (semi), in quanto sono in grado di liberare una grande quantit\u00e0 di calorie per unit\u00e0 di massa, il valore calorico di un grammo di lipidi \u00e8 circa il doppio rispetto a zuccheri e proteine, circa 9,46 kcal/g contro 4,15 kcal/g. Proprio per questo sono il substrato energetico ideale per le cellule. In un uomo sano di 70\u00a0kg, vi sono circa 15\u00a0kg di trigliceridi. Durante l'attivit\u00e0 fisica i lipidi vengono utilizzati insieme ai carboidrati, fornendo in ugual misura l'energia necessaria per attivit\u00e0 di medio basso livello, se l'attivit\u00e0 fisica si protrae per almeno un'ora si va incontro a un esaurimento delle scorte di carboidrati (glicogeno) e a un corrispondente aumento dell'utilizzo di lipidi. Inoltre i lipidi alimentari apportano gli acidi grassi essenziali (cio\u00e8 non sintetizzati dall'organismo), come gli acidi linoleico (da cui deriva l\u2019acido arachidonico) e linolenico.\nLipidi semplici.\nSono costituiti da carbonio, idrogeno e ossigeno, e comprendono trigliceridi, cere e terpeni.\nI lipidi di origine animale sono contenuti abbondantemente nel burro, strutto e sego.\nTrigliceridi.\nI trigliceridi o triacilgliceroli sono triesteri di acidi grassi a catena lunga con il glicerolo (chiamato anche glicerina); sono i lipidi pi\u00f9 semplici, ma anche pi\u00f9 abbondanti di origine naturale, e costituiscono i grassi animali (solidi) e gli oli vegetali (liquidi). Servono soprattutto come deposito per l'energia prodotta e immagazzinata negli animali a livello del tessuto adiposo (grasso sottocutaneo e viscerale).\nUn trigliceride \u00e8 un lipide costituito da una molecola di glicerolo a cui sono legati 3 acidi grassi. Il glicerolo (1,2,3-propantriolo) \u00e8 un alcol con tre atomi di carbonio, ciascuno con un gruppo ossidrilico, mentre l'acido grasso \u00e8 formato da un gruppo carbossilico e da una catena idrocarburica. I 3 acidi grassi sono uniti a una molecola di glicerolo per esterificazione, ovvero per il legame tra il gruppo carbossilico degli acidi grassi e i gruppi ossidrilici del glicerolo. Spesso i 3 acidi grassi sono differenti.\nGli acidi grassi sono i lipidi pi\u00f9 semplici e comuni, e differiscono per la lunghezza della catena carboniosa e/o il tipo di legame tra gli atomi di carbonio, legami che possono essere tutti singoli, e allora si parla di acidi grassi \"saturi\", oppure doppi, e in questo caso si parla di acidi grassi \"insaturi\" (\"monoinsaturi\" se c'\u00e8 un solo doppio legame, \"polinsaturi\" altrimenti).\nSono stati isolati, da varie cellule e tessuti, pi\u00f9 di 500 tipi di acidi grassi, e si pu\u00f2 notare che quasi sempre questi hanno un numero pari di atomi di carbonio, solitamente compreso tra 12 e 20. Gli acidi grassi essenziali sono acidi grassi polinsaturi, che non possono essere sintetizzati nell'organismo. Appartengono a due principali categorie, in base alla posizione del primo doppio legame: \u03c93 (\u03b1linolenico 18:3) e \u03c96 (acido linoleico 18:2). L'acido arachidonico (20:4), sintetizzato a partire dall'acido linoleico, \u00e8 il precursore di prostaglandine, trombossani e leucotrieni, importantissimi mediatori chimici coinvolti nell'infiammazione e nell'aggregazione piastrinica. Le diete ricche di grassi saturi portano alla aterosclerosi.\nGli acidi grassi \"insaturi\", quando in configurazione \"cis\", creano un'angolatura della molecola (kinking). Lo stato solido o liquido dei grassi, a temperatura ambiente, dipende dal grado di insaturazione (numero dei doppi legami) degli acidi grassi, che compongono i trigliceridi. Le angolature dei grassi insaturi impediscono alle molecole di compattarsi saldamente e di solidificare a temperatura ambiente. Poich\u00e9 gli oli presentano un maggior numero di acidi grassi insaturi, la loro temperatura di fusione \u00e8 bassa e si presentano allo stato liquido.\nLa maggior parte dei grassi vegetali \u00e8 composta da oli insaturi, nei pesci prevalgono i grassi insaturi e negli animali terrestri quelli saturi. Negli animali a sangue freddo, come i pesci, la presenza di acidi grassi insaturi permette ai grassi di mantenere la propria fluidit\u00e0 anche in presenza di temperature basse. Poich\u00e9 la temperatura del tessuto adiposo sottocutaneo risente maggiormente della temperatura esterna, anche i mammiferi esposti a climi particolarmente freddi, come le foche, hanno un grasso sottocutaneo ricco di acidi grassi polinsaturi, che consente di mantenere lo spesso mantello adiposo superficiale allo stato fluido, assicurando un'ampia libert\u00e0 di movimento, che sarebbe invece negata, qualora il tessuto adiposo sottocutaneo fosse troppo rigido, per il prevalere di acidi grassi saturi.\nI doppi legami possono essere \"attaccati\" dall'ossigeno dell'aria e la rottura ossidativa di tali legami risulta nella formazione di aldeidi e acidi a basso peso molecolare, dotati di odore pungente, responsabile della rancidit\u00e0 dei grassi. La reazione dei doppi legami con l'ossigeno porta alla formazione di idroperossidi, nonch\u00e9 al legame laterale tra le catene di acidi grassi e alla loro polimerizzazione. La polimerizzazione, causata dall'aria, permette di utilizzare gli oli con alto grado di insaturazione (es. olio di lino) come oli essiccativi nell'industria delle vernici. I doppi legami presenti negli oli vegetali possono essere ridotti a legami singoli per idrogenazione catalitica, per produrre grassi vegetali solidi, come la margarina. Un vantaggio commerciale dell'idrogenazione \u00e8 quello di ottenere una pi\u00f9 lunga conservazione. Al contrario, uno svantaggio della idrogenazione parziale \u00e8 rappresentato dalla isomerizzazione trans di alcuni doppi legami residui, in percentuale di circa il 10-15%. I lipidi con legami trans aumentano la colesterolemia e il rischio cardiovascolare.\nCere.\nLe cere sono esteri di acidi grassi a elevato numero di atomi di carbonio con alcoli alifatici monossidrilici a catena lunga. Questi possono essere saturi o insaturi, a catena lineare e a catena ramificata. Gli acidi carbossilici hanno di solito un numero di atomi di carbonio compreso tra 16 e 36, mentre per gli alcoli il numero va da 24 a 36.\nLe cere si trovano come costituenti degli esseri viventi, sia nel mondo vegetale (ad esempio la cera carnauba e la cera montana) sia nel mondo animale (ad esempio la cera d'api e la lanolina, che si ricava dalla lana).\nLe cere costituiscono lo strato di protezione dei vegetali e costituiscono anche lo scheletro di molti insetti e il rivestimento del piumaggio degli uccelli acquatici.\nTerpeni.\nDiffusi nel mondo vegetale con l'unit\u00e0 di base costituita dall'isoprene (una struttura a cinque atomi di carbonio). Gli emiterpeni (C5) contengono 1 unit\u00e0 isoprenica, i monoterpeni (con 10 atomi di carbonio) ne contengono 2, i sesquiterpeni 3, i diterpeni 4, i disesquiterpeni 5, i triterpeni 6 e i tetraterpeni 8. Possono avere catena aperta o chiusa.\nI terpeni sono fra i responsabili del profumo di piante e fiori. La canfora e l'\u03b1-pinene (componente principale della trementina) sono terpeni di grande importanza commerciale. La vitamina A \u00e8 un diterpene, mentre i carotenoidi, pigmenti animali e vegetali, sono tetraterpeni. Le lunghe catene di doppi legami coniugati sono la causa del colore dei carotenoidi. La gomma naturale \u00e8 un politerpene ad alto peso molecolare.\nSteroidi.\nSono lipidi policiclici derivati del \"ciclopentanoperidrofenantrene\", formato dall'unione del fenantrene idrogenato con il ciclopentano, anello idrocarburico a cinque atomi di carbonio.\nGli scheletri carboniosi degli steroidi sono piegati per formare quattro anelli uniti tra loro. Sono sempre costruiti cos\u00ec: tre anelli a sei lati (fenantrene) e un anello a cinque lati (ciclopentano).\nGli steroli sono steroidi con una funzione alcolica in posizione 3 del nucleo ciclopentanoperidrofenantrenico. Il colesterolo \u00e8 lo sterolo pi\u00f9 importante e costituisce una componente essenziale delle membrane cellulari eucariotiche ed \u00e8 il precursore di molti ormoni, oltre che precursore della vitamina D3 e degli acidi biliari. Esiste una sintesi endogena costante di colesterolo che pu\u00f2 essere eccessivamente stimolata da una dieta ricca di grassi.\nLipidi complessi.\nI lipidi complessi, detti anche lipoidi, sono costituiti da carbonio, idrogeno, ossigeno e fosforo o azoto e sono frutto di esterificazione degli acidi grassi con alcoli di vario tipo. \nComprendono fosfolipidi, fosfatidi, glicolipidi e solfolipidi.\nI lipidi complessi sono anche detti saponificabili perch\u00e9 se immersi in soluzione alcalina formano saponi.\nQuesti lipidi sono costituiti da esteri del glicerolo. Tutti contengono acidi grassi a catena pi\u00f9 o meno lunga (acido butirrico, acido propionico fino agli acidi stearico e palmitico a oltre 10 atomi di carbonio).\nFosfolipidi.\nSono simili ai trigliceridi dal punto di vista strutturale, ma contengono un gruppo fosfato che conferisce una carica negativa, e quindi polarit\u00e0, alla molecola. Il risultato finale \u00e8 che ogni fosfolipide ha una testa idrofila e una coda idrofoba: si dice quindi \"anfipatico\". Questa particolare struttura li rende idonei a formare le membrane biologiche che avvolgono le cellule e gli organuli cellulari. Infatti, in un ambiente liquido le molecole di fosfolipidi si dispongono con i gruppi idrofili rivolti sia verso la soluzione acquosa interna alle cellule, sia verso quella esterna, relativa all'ambiente circostante. Invece le code idrofobe si attraggono tra loro occupando una posizione mediana. \nI fosfolipidi coprono diversi ruoli:\nIn particolare un fosfolipide \u00e8 composto da una molecola di glicerolo che si lega a due catene di acidi grassi e a un gruppo fosfato (PO43-).\nI fosfolipidi (lipidi di membrana) sono i principali componenti della frazione lipidica delle membrane cellulari. \nEsistono fondamentalmente due tipi di fosfolipidi:\nGlicolipidi.\nDerivano dall'unione di lipidi e carboidrati, mono- o oligosaccaridi. La componente lipidica pu\u00f2 essere rappresentata da glicerolo (gliceroglicolipidi) o sfingosina (sfingoglicolipidi), esterificati con acidi grassi. Nella membrana plasmatica, i glicosfingolipidi sono presenti soltanto nel foglietto esterno. I gangliosidi sono glicosfingolipidi che contengono, come componente glucidica, acido sialico. Il ganglioside GM1 si comporta da recettore per la tossina colerica.\nContenuto energetico.\nI lipidi hanno un altissimo contenuto energetico e, nell'ambito dei tre gruppi di macromolecole che compongono gli elementi nutritivi per la cellula:\nQuesti dati valgono per le misure in un calorimetro, in particolare per le proteine (prodotti finali CO2 e N2).\nNell'organismo umano il prodotto finale del catabolismo proteico \u00e8 invece rappresentato dall'urea, quindi l'energia di reazione \u00e8 leggermente inferiore (circa 15\u00a0kJ).\nNegli animali e nell'uomo, il principale utilizzo del grasso \u00e8 come riserva energetica per il corpo e come isolante termico. I grassi vengono immagazzinati principalmente nel tessuto adiposo sotto forma di trigliceridi (lipidi di accumulo)."}
{"id": "37371", "revid": "76069", "url": "https://it.wikipedia.org/wiki?curid=37371", "title": "Crosio della Valle", "text": "Crosio della Valle (\"Croeus\" o \"Cros\" in dialetto varesotto) \u00e8 un comune italiano di 596 abitanti della provincia di Varese in Lombardia.\nOrigini del nome.\nDal dialetto varesotto \"croeus\" o \"cros\" che significa \"tracciati scavati nella montagna\". Viene citata come \"Crucion\" sulla mappa del Ducato di Milano nella Galleria delle carte geografiche.\nMonumenti e luoghi d'interesse.\nDegna di nota \u00e8 la chiesina parrocchiale di Sant'Apollinare martire, primo vescovo di Ravenna.\nL'edificazione primaria di questo edificio, dopo gli ultimi rilievi archeologici, porta la datazione attorno all'anno mille in epoca carolingia, dopo di che fu trasformata nel 1119 in cappella delle monache benedettine ivi residenti.\nSan Carlo Borromeo visit\u00f2 la chiesina a met\u00e0 del Cinquecento, che in seguito a questa visita e relative indicazioni sub\u00ec delle modifiche per ospitare pi\u00f9 fedeli. Che la stessa chiesina fosse luogo caro ai crosiani, lo dimostra il fatto che una serie di affreschi, di cui uno rappresentante san Carlo orante, la adorni. Un bel trittico pi\u00f9 antico molto ben visibile sul lato destro avanti il presbiterio \u00e8 attribuito a Galdino da Varese e datato 1505.\nIl recente restauro della chiesa (grazie all'impegno del Comitato Pro restauro e al lavoro di Rossella Bernasconi con i suoi valenti collaboratori) mette maggiormente in luce un'altra serie di affreschi nel presbiterio, nell'arco trionfale e nella parete nord, con la data 1607 e attribuibile alla scuola della famiglia De Avogadro.\nLa chiesina, come familiarmente \u00e8 chiamata, \u00e8 stata completamente ristrutturata e messa in sicurezza, restaurata in tutti i suoi affreschi.\nDopo aver effettuato uno studio approfondito, i lavori di consolidamento strutturale sono iniziati nel luglio 2012, cui \u00e8 seguita l'opera di restauro degli affreschi proseguiti fino al 2019. Ripristinato anche il Battistero con il nuovo fonte battesimale in pietra della Val d'Ossola. Sulla facciata che d\u00e0 sulla strada si notano le figure di S. Antonio abate e di S. Cristoforo, mentre al centro sopra la porta di ingresso \u00e8 affrescata una Madonna con Bambino; nel timpano si vede la colomba dello Spirito Santo e una decorazione meglio conservata.\n\u00c8 ora possibile ammirare la bellezza di questa chiesa di campagna che ha la rara particolarit\u00e0 di essere tutta affrescata.\nSull'arco trionfale \u00e8 venuta alla luce la scena dell'Annunciazione, mentre sulla parete dietro l'altare barocco si pu\u00f2 contemplare la scena dell'agonia di Ges\u00f9 nel Getsemani, pur mancando la figura del Cristo eliminato dalla posteriore nicchia barocca dove \u00e8 posta una statua lignea dell'Addolorata\nDalla piazza Paolo VI si apprezza il panorama sulla catena del Monte Rosa; in particolare al sorger del sole nel periodo invernale il paese di Casale Litta sovrastato dal Monte Rosa offre un paesaggio da cartolina.\nCultura.\nL\"'Accademia Musicale Camille Saint-Saens\" ha inaugurato la sua sede accademica presso Piazza Paolo VI, il 23 giugno 2007 con un concerto del giovane e apprezzato pianista Orazio Sciortino. \nL'accademia \u00e8 dedita alla divulgazione dell'arte musicale ed al suo insegnamento, con corsi di musica che iniziano dall'insegnamento propedeutico della musica in culla per piccolissimi, fino ad arrivare a corsi di perfezionamento per adulti."}
{"id": "37372", "revid": "322321", "url": "https://it.wikipedia.org/wiki?curid=37372", "title": "San Giovanni del Dosso", "text": "San Giovanni del Dosso (\"San Giu\u00e0n dal D\u00f2s\" in dialetto basso mantovano) \u00e8 un comune italiano di abitanti della provincia di Mantova in Lombardia.\nLa localit\u00e0 si trova ai confini con la regione dell'Emilia-Romagna e il suo nome attesta la venerazione per il santo patrono del paese. La specifica identifica una caratteristica del luogo: la presenza di un dosso, un piccolo rialzo. Dal febbraio 2014, con i comuni di Pieve di Coriano, Quingentole, Revere, San Giacomo delle Segnate, Schivenoglia e Villa Poma, fa parte dell'Unione dei comuni Isola Mantovana\".\nGeografia fisica.\nIl territorio del comune risulta compreso tra i 13 e i 16 metri sul livello del mare.\nL'escursione altimetrica complessiva risulta essere pari a 3 metri.\nOrigini del nome.\nIl toponimo Dosso, chiamato anche \"Dosso della Scaffa\" o \"Podium della Scaffa\", \u00e8 stato ritrovato in un documento del 1332 per descrivere la localit\u00e0 (piccolo rilievo) oggetto di una contesa relativa ai confini tra i signori di Mirandola e Mantova. Anche in un documento del 1475 di Andrea da Schivenoglia il luogo viene chiamato Dosso della Scaffa verso la Gardignagolla - Gardignola.\nStoria.\nPosto nel cuore dell'Oltrep\u00f2 mantovano, San Giovanni del Dosso sorge nei pressi della sponda destra del fiume Po, che ne ha sempre condizionato l'esistenza e le vicende.\nLa zona che ha dato origine all'attuale paese centro abitato era, nella preistoria, una grande palude.\nLe origini di San Giovanni sono antichissime e risalgono all'epoca della dominazione romana.\nNell'agosto del 1996 nella cava d'argilla Begnarde fu scoperto un pozzo di epoca romana. All'interno fu rinvenuta una grande quantit\u00e0 di materiali: vasellame, oggetti in metallo, ossi lavorati, resti lignei di rara importanza, che oggi sono visibili nell'allestimento di archeologia del territorio mantovano presso il Museo archeologico nazionale di Mantova. Quattro anni dopo questa scoperta, nell'estate 2000, sono venuti alla luce altri elementi all'interno della cava di argilla. Sulla sommit\u00e0 di due dossetti si notavano infatti delle strutture murarie, sigillate da un livello di terreno torboso nero, segno di un periodo di stagnazione dell'acqua al di sopra delle rovine degli edifici. Le cime dei due dossetti distano fra loro circa 28 metri, e su di essi sono documentati i resti di due edifici, il primo dei quali \u00e8 una villa abitativa a pianta quadrata con quattro ambienti e un portico. Davanti alla casa si \u00e8 scoperto un pozzo costruito con la stessa tecnica di quello trovato nel 1996. Nel bonificare le pendici del dosso da un consistente strato di laterizi di scarto sono stati ritrovati frammenti di vasi, piatti, vetri e monete.\nAnche queste testimonianze di vita quotidiana suggeriscono che il luogo fosse abitato almeno dal I secolo a.C. fino al II secolo d.C., e sicuramente in quell'epoca fu abbandonato a causa di una piena del Po. I ritrovamenti delle Begnarde, sia quello del 1996 che quello del 2000, hanno aperto una grande finestra sul passato di quest'area di pianura padana in et\u00e0 romana.\nPossiamo immaginare San Giovanni del Dosso come un'area ricca e fertile, costellata da edifici dove aveva luogo sia la vita abitativa che quella produttiva, legata ad agricoltura e artigianato.\nAi margini della zona paludosa si svilupp\u00f2 nel Medioevo il paese di San Giovanni e venne costruita una chiesa matildica sulle cui fondamenta, nel 1616, fu eretta l'attuale parrocchiale dedicata a San Giovanni Battista.\nNell'Alto Medioevo notevole importanza ebbe la frazione di Brazzuolo. Posta sul fiume Bondeno, essa rappresentava un punto di controllo della navigazione fluviale, con l'assoggettamento a balzelli.\nUn curioso episodio avvenne nel 1878, quando i fedeli di San Giovanni, rifiutando il parroco nominato dal vescovo, elessero con un plebiscito un loro parroco. Lo scisma fu ricomposto soltanto dopo due anni.\nNel 1924 San Giovanni, sino ad allora frazione del comune di Quistello, venne dichiarato comune autonomo.\nSan Giovanni del Dosso \u00e8 stato colpito dai terremoti dell'Emilia del 2012 che hanno provocato gravi danni alle strutture agricole e alcune lesioni agli edifici pi\u00f9 vecchi.\nSociet\u00e0.\nEvoluzione demografica.\nIl comune di San Giovanni del Dosso ha fatto registrare nel censimento del 1991 una popolazione pari a 1.224 abitanti. Nel censimento del 2001 ha fatto registrare una popolazione pari a 1.180 abitanti, mostrando quindi nel decennio 1991-2001 una variazione percentuale di abitanti pari al -3,59%.\nGli abitanti sono distribuiti in 440 nuclei familiari con una media per nucleo familiare di 2,68 componenti.\nCultura.\nLa sagra paesana si svolge nella prima domenica di luglio e \"I Presepiari\" nei mesi di dicembre e gennaio.\nEconomia.\nL'economia di San Giovanni del Dosso \u00e8 legata principalmente all'agricoltura e all'allevamento.\nRisultano insistere sul territorio del comune 33 attivit\u00e0 industriali con 172 addetti pari al 51,34% della forza lavoro occupata, 22 attivit\u00e0 di servizio con 38 addetti pari al 6,57% della forza lavoro occupata, altre 31 attivit\u00e0 di servizio con 88 addetti pari all'11,34% della forza lavoro occupata e 6 attivit\u00e0 amministrative con 36 addetti pari al 9,25% della forza lavoro occupata.\nRisultano occupati complessivamente 335 individui, pari al 28,39% del numero complessivo di abitanti del comune."}
{"id": "37373", "revid": "123219678", "url": "https://it.wikipedia.org/wiki?curid=37373", "title": "Curiglia con Monteviasco", "text": "Curiglia con Monteviasco (\"Cur\u00eca cun Munviasch\" in dialetto varesotto) \u00e8 un comune italiano di 155 abitanti della provincia di Varese, in Lombardia.\nUnico centro abitato situato sul versante meridionale della Val Veddasca, a ridosso del confine di Stato italo-elvetico, \u00e8 costituito da una ventina di frazioni e agglomerati di case ben distinti tra di loro, progressivamente unitisi in un solo corpo amministrativo.\nGeografia.\nIl paese \u00e8 arroccato sul fianco della vallata solcata dal torrente Giona: l'architettura delle frazioni si connota in larga parte per uno stile tipicamente montano, con rustiche costruzioni in pietra a vista, balconi in legno e tetti rivestiti in pioda; le strade mantengono inoltre la pavimentazione lapidea nota in dialetto locale come \"rizzada\".\nNel territorio comunale ricadono inoltre vasti alpeggi un tempo adibiti alla transumanza delle bestie, in particolare nelle frazioni di Sarona e Alpone.\nStoria.\nIn epoca napoleonica, seppur brevemente, Monteviasco fu unita a Curiglia per poi tornare indipendente. L'aggregazione di Monteviasco a Curiglia fu riproposta nel 1928, assieme alla frazione di Piero, staccata dal soppresso comune di Lozzo (che venne invece incorporato in Veddasca): nacque cos\u00ec il comune di Curiglia con Monteviasco.\nMonumenti e luoghi d'interesse.\nPresso il confine comunale con Dumenza sorge il cinquecentesco Santuario del Tronchedo, intitolato alla cosiddetta Madonna del Latte.\nSociet\u00e0.\nEvoluzione demografica.\nPer quanto concerne Curiglia, i dati demografici sono attestati fin dal XVIII secolo:\nEconomia.\nTurismo.\nDal secondo dopoguerra in avanti il comune ha conosciuto un progressivo sviluppo in chiave turistica, complice la propria natura di borgo montano semi-isolato: esso \u00e8 divenuto una destinazione escursionistica, essendo dotato di una capillare rete di sentieri boschivi, alcuni dei quali superano il confine con la Svizzera spingendosi fin sui massicci del Monte Lema e del Monte Tamaro.\nInfrastrutture e trasporti.\nStrade.\nIl comune \u00e8 collegato a Luino dalla strada provinciale 6 di Val Dumentina: superata la frazione luinese di Due Cossani, si percorre a mezza costa il versante boscoso del monte Gradisea, indi, dopo aver oltrepassato il monumento in ricordo della visita pastorale di san Carlo Borromeo, si giunge a Curiglia, sede municipale. La strada ha poi termine in localit\u00e0 Ponte di Piero.\nUnica frazione non servita dalle strade carraie \u00e8 Monteviasco, le cui uniche vie d'accesso terrestri sono costituite da sentieri boschivi (dei quali il pi\u00f9 diretto, composto da circa un migliaio di ripidi gradini, la collega a Ponte di Piero).\nImpianti a fune.\nOnde rompere l'isolamento di quest'ultima frazione, che tra la fine del XX secolo e l'inizio del XXI ha visto costantemente calare il numero dei propri abitanti (a novembre 2018 i residenti stabili erano circa 15, in buona misura anziani), nel 1989 essa \u00e8 stata collegata da una funivia alla frazione Ponte di Piero.\nL'impianto, costruito dall'impresa H\u00f6lzl di Merano, consiste di un doppio cavo a doppia campata (retto circa a mezza via da un pilone) lungo circa 1\u00a0km, sul quale corre in ambedue le direzioni una singola cabina capace di 15 passeggeri. Il dislivello tra valle e monte \u00e8 di circa 400 m. L'orario di servizio prevede un numero di corse variabile stagionalmente, in genere con rinforzi nei giorni festivi, pi\u00f9 eventuali servizi straordinari erogati su richiesta; non sono previsti giorni di riposo se non per interventi manutentivi o situazioni climatiche sfavorevoli. La funivia \u00e8 riconosciuta come parte della rete di trasporto pubblico locale della Regione Lombardia.\nAmministrazione.\nIl comune fa parte della Comunit\u00e0 Montana Valli del Verbano; precedentemente ricadeva nel territorio della disciolta Comunit\u00e0 Montana della Valcuvia."}
{"id": "37374", "revid": "322321", "url": "https://it.wikipedia.org/wiki?curid=37374", "title": "San Martino dall'Argine", "text": "San Martino dall'Argine (\"San Mart\u00e8n dl'\u00c0rsan\" in dialetto mantovano) \u00e8 un comune italiano di abitanti della provincia di Mantova in Lombardia.\nGeografia fisica.\nIl comune di San Martino dall'Argine \u00e8 situato nella parte occidentale della provincia di Mantova. \nIl suo territorio, fortemente caratterizzato dal paesaggio agricolo, confina a nord con il comune di Marcaria, da cui \u00e8 separato dal fiume Oglio, a est con quello di Gazzuolo, a sud con quello di Spineda \u2013 in provincia di Cremona -, a ovest con quello di Bozzolo.\nL'altitudine varia dai 20 ai 30 metri sul livello del mare, mentre la superficie territoriale \u00e8 di circa 17\u00a0km\u00b2, e la popolazione ammonta oggi a circa 1800 abitanti.\nIl territorio \u00e8 pianeggiante, tuttavia altimetricamente suddiviso in due parti ben distinte, separate dall'antico argine naturale del fiume Oglio: una parte a nord, bassa, costituente il piano di divagazione del fiume e una parte a sud, pi\u00f9 elevata di 3-5 metri, costituente il livello fondamentale della pianura, sul margine della quale sorge il centro abitato di San Martino.\n\u00c8 quindi la presenza dell'Oglio che ha motivato l'origine dell'insediamento e ne ha condizionato la storia e lo sviluppo urbano.\nStoria.\nOrigini e toponimo.\nSan Martino dall'Argine, come indica il toponimo, sorse su un argine in epoca lontana, probabilmente nell'Alto Medioevo, quando il piccolo villaggio cercava posizioni pi\u00f9 sicure per proteggersi dalle ricorrenti piene del fiume Oglio, un meandro del quale scendeva pi\u00f9 a sud del corso attuale, fino a lambire l'abitato.\nNel corso del Medioevo il fiume modific\u00f2 il suo corso: si spinse pi\u00f9 a nord, allontanandosi dal paese e liberando gradualmente l'area della \"regona\", termine che indica una vasta terra bassa e fertile, e che in passato significava \u201cterreni vicini al fiume, acquitrinosi e soggetti a inondazioni\u201d, o \u201cantichi letti di fiumi, rami fluviali abbandonati\u201d. Il fiume diede vita cos\u00ec a quella che oggi si chiama Valle d'Oglio.\nForse San Martino si chiam\u00f2 \u201cdall'Argine\u201d per una diga fatta a difesa dell'Oglio, che poi fu distrutta.\nPer il Baronio, infatti, il toponimo evoca il ricordo di un'antica struttura finalizzata ad imbrigliare le piene e a mettere al riparo il centro abitato, non tuttavia da un pericolo del fiume che potesse giungere da est, ma dalla minaccia che, in caso di alluvione, doveva provenire da nord-ovest, attraverso l'avvallamento del terreno situato tra l'Oglio e il centro abitato.\nTale avvallamento \u00e8 appunto delimitato a sud dall'ampia ansa ad anfiteatro definita dall'argine e dalla leggera sopraelevazione della campagna su cui \u00e8 posto il centro abitato di San Martino.\nCos\u00ec Ferrante Aporti descrive il suo paese: \u201cGiace San Martino in amena e fertile pianura, collocato sulla parte sua pi\u00f9 elevata, che presenta la figura di un altissimo argine guardata dal fondo della valle, che percorre il fiume Oglio. Da codesta sua posizione venne fino dagli antichissimi tempi appellato San Martino in Argine o dell'Argine\u201d.\nIl Medioevo.\nSan Martino dall'Argine \u00e8 oggi paese in territorio mantovano. \nSecondo F\u00e8 d'Ostiani esso non fu mai compreso entro i confini del territorio bresciano.\nSe questo \u00e8 probabilmente vero dall'et\u00e0 comunale in poi, quando San Martino era sotto la giurisdizione di Cremona, non \u00e8 possibile avallare questa asserzione anche per l'et\u00e0 comitale, quando la contea di Brescia era notevolmente pi\u00f9 ampia non solo della provincia attuale, ma anche del distretto di et\u00e0 comunale, arrivando addirittura fino a Sabbioneta, Casalmaggiore, Suzzara, Pomponesco e Viadana \u2013 queste ultime due localit\u00e0, in una carta del 1077, sono elencate \"in comitatu brixiensi\" -.\nNel periodo pi\u00f9 antico la contea di Brescia doveva dunque comprendere anche le terre dell'oltre Oglio, che divennero pi\u00f9 tardi cremonesi, e solo infine mantovane.\nInfatti, queste terre \u2013 Viadana, Pomponesco, Dosolo, Commessaggio, Gazzuolo, Sabbioneta, Rivarolo Mantovano, Bozzolo e San Martino \u2013 non erano ancora mantovane in epoca precomunale e comunale, e nemmeno si accenna ad esse in relazione ai paesi del distretto di Mantova citati negli Statuti Bonacolsiani.\nTant'\u00e8 vero che ancora oggi queste localit\u00e0 appartengono alla diocesi di Cremona.\nSan Martino dall'Argine ospit\u00f2 vasti possedimenti della Badia leonense.\nNei documenti imperiali e regi, nonch\u00e9 nelle bolle pontificie del monastero benedettino di Leno dal X al XV secolo, si trovano infatti le investiture di S. Martino o le conferme di esse concesse al detto monastero.\nIl diploma rilasciato nel 958 dai re 'Italia Berengario II e Adalberto \u00e8 il documento nel quale compare per la prima volta il nome \"Sancto Martino\", luogo che viene confermato come possesso del monastero di Leno, il quale esercitava la doppia giurisdizione, spirituale e temporale. \nDa questo momento in poi, \"Sancto Martino\", insieme agli altri beni ad esso circostanti, viene citato come possesso dell'abbazia in altri quattro diplomi: quelli di Ottone I (962), di Ottone II (981), di Enrico II (1014), di Corrado II (1026).\nIl nome di San Martino viene citato per intero nel nuovo diploma di Corrado II del 1036 \u2013 \"Sancto Martino in Arzene\" -, nella bolla di Gregorio VII del 1078 \u2013 \"Sanctum Martinum in Arzene\" -, nei diplomi di Federico I del 1177 e di Enrico VI del 1194 \u2013 in entrambi questi ultimi: \"Sancto Martino in Ardene cum Spineta\" -.\nPare siano stati proprio i Benedettini a diffondere, durante il periodo longobardo, il culto di San Martino anche nelle terre del basso mantovano e cremonese, allora compresi nella giurisdizione della diocesi di Brescia. \nCos\u00ec, l'Aporti nel suo manoscritto ipotizza che la fondazione del villaggio di San Martino potrebbe anche collocarsi tra la fine del VI e l'inizio del VII secolo.\n\u00c8 certo che furono le grandi istituzioni religiose a dare un forte impulso ai dissodamenti e alle bonifiche. Per buona parte dell'alto medioevo, infatti, la foresta e la palude continuavano a dominare e la possibilit\u00e0 di sfruttamento del suolo appariva molto ridotta nelle parti basse della pianura padana, a causa dei continui e incontrollati straripamenti dei fiumi maggiori e dei loro affluenti. La foresta, costituita essenzialmente da querceti, tigli e olmi, divenne il luogo della caccia la cinghiale e al cervo, lo sport prestigioso dei signori e perci\u00f2 essi non erano favorevoli alla riduzione dell'area boscosa.\nProprio nei boschi situati vicino ai territori controllati dall'abbazia di Leno, sarebbe stato ucciso Bonifacio, padre della contessa Matilde di Canossa, in un agguato tesogli mentre cacciava, il 7 maggio 1052. \nSecondo alcune fonti, ci\u00f2 sarebbe avvenuto nei boschi di S. Martino dall'Argine, secondo altre in quelli di Spineda; infatti la cronaca di Sicardo, vescovo di Cremona, all'anno 1052 cos\u00ec si esprime: \"Anno Domini MLII, Boniphatius Marchio sagitta in Spineta est occisus\"..\nFra i primi interventi effettuati sul territorio dai monaci e dai coloni per rendere la terra coltivabile, si ricorda la regolazione delle acque, attivit\u00e0 che venne fortemente incrementata nel Basso Medioevo. Furono realizzati alcuni scoli per drenare ulteriormente i terreni pi\u00f9 bassi, soggetti ad impaludamenti, e vennero eretti degli argini per restringere l'esteso alveo dell'Oglio. \nGrazie alla paziente opera di canalizzazione attuata dai Benedettini, il territorio di San Martino sub\u00ec una graduale trasformazione. Dopo il Mille i terreni bassi fra l'Oglio e San Martino, ormai bonificati, poterono essere messi a coltura, cos\u00ec i campi coltivati si susseguivano attorno al borgo in ampie fasce.\nIl priore di San Martino, coadiuvato dai monaci e dalla popolazione, fece allora erigere la chiesa sull'area dell'attuale parrocchiale e il monastero, accanto al quale venne anche costruito un ospizio per ospitare pellegrini e poveri.\nA proposito della chiesa di San Martino dall'Argine, secondo una tradizione riportata da Bertolotti e Racheli, il re longobardo Desiderio nel 759 avrebbe donato questa chiesa al monastero di Leno. Tuttavia, non esiste alcun documento d'archivio che suffraghi tale affermazione, che probabilmente deriva da un'ipotesi dello Zaccaria, studioso settecentesco della Badia leonense.\nQuesti riconosce che sull'abbazia di Leno non esistono diplomi anteriori al 958 e allora, ritenendo che in mancanza di documenti \u201cnon ci possiamo che di conietture valere\u201d, ipotizza che una quantit\u00e0 di chiese, e tra queste anche quella di San Martino dall'Argine, siano state donate a Leno nel 759. Si tratta per\u00f2, come ben precisato dallo stesso autore, di una congettura, priva di qualsiasi riscontro, che non ha valore documentario.\nLa chiesa di San Martino dall'Argine deve quindi essere stata eretta in epoca pi\u00f9 tarda, forse tra il X e l'XI secolo."}
{"id": "37376", "revid": "125387634", "url": "https://it.wikipedia.org/wiki?curid=37376", "title": "Schivenoglia", "text": "Schivenoglia (\"Schivn\u00f2ia\" in dialetto basso mantovano) \u00e8 un comune italiano di abitanti della provincia di Mantova in Lombardia. Il nome \u00e8 un composto del verbo \"schivare\" e del sostantivo \"noia\", in riferimento al fatto che il luogo fu per lungo tempo meta di villeggiatura signorile.\nGeografia fisica.\nIl comune \u00e8 situato nella punta sud/est della Lombardia. Fa parte dei comuni del \"Destra Secchia\". Si trova a 39\u00a0km dal capoluogo e a circa 5\u00a0km dal confine con la provincia di Modena. A pochi chilometri scorre il fiume Po, che divide la provincia di Mantova attraversandola da ovest a est.\nSchivenoglia \u00e8 tra i 12 e i 16 metri sul livello del mare, la sua estensione \u00e8 di 13,17 chilometri quadrati ed \u00e8 attraversata da una linea ferroviaria, la Suzzara - Ferrara, che divide il centro del paese da Brazzuolo, localit\u00e0 di Schivenoglia.\nL'escursione altimetrica complessiva del comune risulta essere pari a 4 metri.\nStoria.\n\u00c8 stata prima frazione di Revere (oggi Municipio del Comune di Borgo Mantovano e sede comunale dello stesso), diventa comune il 1\u00ba maggio 1816.\nDalle ricerche del Gruppo Archeologico Ostigliese risulta per\u00f2 che il territorio di Schivenoglia \u00e8 abitato fin dal I secolo d.C. Infatti in pi\u00f9 punti del territorio schivenogliese sono stati individuati siti archeologici.\nI primi documenti storici di una certa importanza risalgono al 1105-1115 e trattano la donazione di Schivenoglia ai monaci di San Benedetto in Polirone da parte della contessa Matilde di Canossa.\nAlle origini era una terra paludosa e malsana, flagellata per molti secoli dalla peste. Nel 1232 vi fu una terribile inondazione provocata dallo straripamento del Po, che non fu purtroppo l'unica: basti ricordare quella, devastante, del 1705.\nNel 1497 venne edificato un oratorio, al quale vennero assegnate 12 biolche di terra.\nSchivenoglia continu\u00f2 per\u00f2 a dipendere, per quanto riguarda la vita spirituale, dal parroco di San Giovanni del Dosso che, a Schivenoglia, invi\u00f2 un cappellano sussidiario. Nel 1575, in risposta ad una petizione degli abitanti stanchi di dipendere da San Giovanni, il vescovo di Mantova nomin\u00f2 il primo parroco del paese, Venturino Bianchi, \"col comune consenso degli uomini di Schivenoglia e quello del parroco di San Giovanni\".\nIl paese \u00e8 stato sotto il dominio dei Gonzaga per ben tre secoli e mezzo, per la precisione sino al 1707.\nNel 1708 Schivenoglia pass\u00f2 sotto il dominio austriaco e vi rimase sino al 1866 (tranne la parentesi del dominio francese dal 1801 al 1814).\nNel 1871 il comune di Schivenoglia fu incorporato nel regno d'Italia.\nSchivenoglia vanta nomi illustri. Nel corso dei secoli ha dato i natali a due personaggi particolarmente affermati nel campo delle lettere e nel campo della pittura.\nIl primo \u00e8 Andrea da Schivenoglia nato nel 1411 a Mantova e morto nel 1481 o secondo altre fonti nel 1484 a Mantova, che ha scritto una \u201cCronaca\u201d particolarmente interessante sugli avvenimenti che si sono succeduti fra le vicine contrade dal 1445 al 1481.\nA Schivenoglia nasce nel 1676 il pittore Francesco Maria Raineri detto \u201cLo Schivenoglia\u201d (muore a Mantova nel 1758) il cui quadro pi\u00f9 noto \u00e8 un \u201cSan Sebastiano\u201d nella basilica di Sant'Andrea a Mantova. Vi sono altre sue opere sparse in vari luoghi, come una pala nell'oratorio della Disciplina a Bozzolo, rappresentante un miracolo di san Francesco di Paola o il \u201cCrocifisso\u201d conservato nella chiesa parrocchiale di Montanara.\nMonumenti e luoghi d'interesse.\nIn centro troviamo la settecentesca \u201cCorte dell'Acqua\u201d con il parco che si affaccia sulla piazza con i portici. La parrocchiale di San Francesco d'Assisi che, ricostruita nel Novecento con forme neoclassiche, custodisce all'interno, oltre un altare ligneo, una tela del pittore mantovano Lanfranco e il dipinto \"Trapasso di San Francesco\" del Raineri.\nDa visitare nei dintorni vi \u00e8 la chiesa della Madonna di Brazzuolo, eretta nel 1688 per volont\u00e0 del capitano Ferrante Pedocca dei conti Pedocca-Manfredi. L'edificio \u00e8 di gusto barocco e, all'interno, conserva sotto la mensa dell'altare un pregevole paliotto in scagliola policroma risalente al 1600. Nel 1946, dopo un attento restauro, la chiesa \u00e8 stata dedicata alla Beata Maria Vergine detta anche Madonna del Rosario. Dal 2012 al 2018, in seguito alle violente scosse del terremoto, l'edificio \u00e8 rimasto chiuso al pubblico e circondato da reti di recinzione. Il 10 novembre 2018, in seguito a lavori di ripristino e restauro, la chiesa \u00e8 stata nuovamente aperta e inaugurata in occasione della locale sagra della frazione, che cade la seconda domenica del mese.\nSociet\u00e0.\nEvoluzione demografica.\nGli abitanti sono distribuiti in 473 nuclei familiari con una media per nucleo familiare di 2,61 componenti.\nEconomia.\nL'economia di Schivenoglia \u00e8 legata principalmente all'agricoltura ed all'allevamento.\nRisultano insistere sul territorio del comune 42 attivit\u00e0 industriali con 139 addetti pari al 48,77% della forza lavoro occupata, 29 attivit\u00e0 di servizio con 53 addetti pari al 10,18% della forza lavoro occupata, altre 22 attivit\u00e0 di servizio con 62 addetti pari al 18,60% della forza lavoro occupata e 9 attivit\u00e0 amministrative con 70 addetti pari al 7,72% della forza lavoro occupata.\nRisultano occupati complessivamente 285 individui, pari al 23,10% del numero complessivo di abitanti del comune.\nAmministrazione.\n "}
{"id": "37378", "revid": "1354930", "url": "https://it.wikipedia.org/wiki?curid=37378", "title": "Gorla Minore", "text": "Gorla Minore (\"G\u00f2rla Minur\" in dialetto varesotto) \u00e8 un comune italiano di abitanti della provincia di Varese in Lombardia. Il paese dista dalla citt\u00e0 di Busto Arsizio ed \u00e8 lambito dal fiume Olona.\nStoria.\nNel 1870 furono aggregati a Gorla Minore i comuni di Gorla Maggiore e Prospiano; successivamente il comune di Gorla Maggiore venne ricostituito.\nInfrastrutture e trasporti.\nLa stazione di Gorla Minore, attivata nel 1904, era posto lungo la ferrovia di Valmorea ai piedi del Collegio Rotondi; privata del traffico passeggeri nel 1952, fu soppressa definitivamente nel 1977 assieme all'intera linea.\nAmministrazione.\nIn et\u00e0 napoleonica Gorla Minore annesse tutto il suo circondario, tra cui Gorla Maggiore, Marnate, Nizzolina, Prospiano, Rescalda e, per breve tempo, Solbiate Olona. Gli austriaci annullarono per\u00f2 tutto al loro ritorno."}
{"id": "37379", "revid": "1354930", "url": "https://it.wikipedia.org/wiki?curid=37379", "title": "Montegrino Valtravaglia", "text": "Montegrino Valtravaglia (\"Muntegrin Valtrav\u00e0ia\" in dialetto varesotto) \u00e8 un comune italiano di abitanti della provincia di Varese in Lombardia.\nAmministrazione.\nMontegrino Valtravaglia fa parte della Comunit\u00e0 Montana Valli del Verbano. Il primo Consiglio comunale fu eletto nel 1821."}
{"id": "37380", "revid": "1543377", "url": "https://it.wikipedia.org/wiki?curid=37380", "title": "Pino sulla Sponda del Lago Maggiore", "text": "Pino sulla Sponda del Lago Maggiore, fino al 1863 Pino (\"Pin\" in dialetto varesotto), \u00e8 una frazione e, amministrativamente, un municipio del comune italiano di Maccagno con Pino e Veddasca, in provincia di Varese.\nGeografia fisica.\nTerritorio.\nPino sorge su un promontorio roccioso detto Sasso di Pino, nella Regione agraria n. 1 - Montagna dell'Alto Verbano Orientale. Dal punto di vista altimetrico, il territorio va dai 193 m s.l.m. del lungolago ai 1.375 m s.l.m.\nClima.\nClassificazione sismica: zona 4 (sismicit\u00e0 irrilevante)\nStoria.\nIl territorio era abitato sin dal V secolo d.C. dai Celti, di cui \u00e8 stata ritrovata una tomba. Nell'Alto Medioevo faceva parte del Comitato del Seprio nel momento della sua pi\u00f9 ampia espansione. In seguito pass\u00f2 sotto l'autorit\u00e0 viscontea, venne unito alla vicina Tronzano e divent\u00f2 parte del Distretto o Contado di Angera, costituito da Gian Galeazzo Visconti, che congiunse i territori del Lago Maggiore in un unico organo amministrativo. \nIn seguito, nel 1416, sotto Filippo Maria Visconti Pino venne compreso nel territorio delle Quattro Valli, in un feudo detto Valtravaglia, di cui attualmente fa parte la zona tra il \"Sasso di Pino\" e la Rocca di Cald\u00e9. Nel 1439 venne affidato alla famiglia comasca dei Rusca che divisero il feudo in cinque \"squadre\": Squadra del Consiglio Maggiore, Squadra della Valle Marchirolo, Squadra della Valtravaglia, Squadra Valveddasca e Squadra di mezzo, della quale faceva parte Pino. Nel 1583 pass\u00f2 alla famiglia Marliani, che mantenne il proprio controllo fino al 1784 quando subentrarono i Crivelli. Questi guidarono il feudo fino al 1797, anno in cui venne abolito il sistema feudale e fu costituita la Repubblica Cisalpina.\nFino al 4 febbraio 2014 era un comune autonomo di 224 abitanti; in tale data, a seguito della legge della regione Lombardia del 30 gennaio precedente, fu soppresso e unificato a Maccagno e Veddasca a formare il congiunto comune.\nPrima della soppressione era un comune frontaliero con la Svizzera sulla sponda orientale del Verbano nonch\u00e9 il pi\u00f9 settentrionale della provincia di Varese; con 30 caratteri deteneva anche il singolare primato, insieme a San Valentino in Abruzzo Citeriore, di essere il comune italiano dal nome pi\u00f9 lungo. \nStemma e Gonfalone.\nBlasonatura Stemma: \"Scudo: accartocciato d'argento al pino, fiancheggiato da due leoni controrampanti, tutto al naturale\".\nLo stemma civico riporta un simbolo molto antico riferito al paese: su un architrave in pietra del XVI secolo in via Tomasina si pu\u00f2 vedere una delle prime rappresentazioni di un albero con rami spioventi abbinato ad una croce di S. Andrea.\nQuesto tipo di rappresentazione \u00e8 inusuale per l'araldica civica italiana e non \u00e8 previsto nella relativa normativa: probabilmente le figure rappresentate sono un ricordo dei passati casati feudali.\nMonumenti e luoghi d'interesse.\nRitrovamenti archeologici.\nNel 1964 all'interno di una casa lungo la strada che conduce a Tronzano, \u00e8 stata ritrovata una tomba di origine celtica risalente al V secolo d.C. Al suo interno diversi reperti dimostrano una particolare abilit\u00e0 nell'arte della ceramica e del cesello, anelli di bronzo, una spilla in rame e un manico di bronzo lavorato.\nInfrastrutture e trasporti.\nFerrovie.\nPresente la stazione di Pino-Tronzano, sulla linea Cadenazzo-Luino. I treni sono gestiti dalla societ\u00e0 TiLo, che gestisce il trasporto ferroviario in Ticino e sui confini della Lombardia. L'infrastruttura , con segnali e regolamenti svizzeri. Il capostazione invece \u00e8 un dipendente RFI.\nCuriosit\u00e0.\nCarta di Identit\u00e0 Elettronica.\nIl sito governativo del Ministero dell'Interno relativo alla Carta di Identit\u00e0 Elettronica riporta come esempio di Carta di Identit\u00e0 Elettronica, la n.123456 rilasciata a Bianca Rossi nata a Pino sulla Sponda del Lago Maggiore il 30 dicembre 1964, generalit\u00e0 chiaramente di fantasia."}
{"id": "37381", "revid": "287204", "url": "https://it.wikipedia.org/wiki?curid=37381", "title": "Rancio Valcuvia", "text": "Rancio Valcuvia (\"R\u00e0nsc\" in dialetto varesotto, : , e semplicemente Rancio fino al 1863) \u00e8 un comune italiano di 898 abitanti della provincia di Varese in Lombardia.\nEconomia.\nA Rancio aveva sede la \"Torcitura di Rancio\" una industria della trasformazione tessile, per tanti anni partecipazione paritetica (joint venture) tra la Montefibre interessata alla trasformazione dei propri filati tra il gruppo Ratti interessata agli aspetti meccanotessili come banco di prova dei propri macchinari da esportare anche all'estero. Nathan Comodo, noto imprenditore di Rancio, \u00e8 interessato all\u2019acquisto della ex sede.\nInfrastrutture e trasporti.\nPosta lungo la strada statale 394 del Verbano Orientale, fra il 1914 e il 1949 Rancio era servita da una fermata della tranvia della Valcuvia, che transitava lungo tale arteria stradale.\nSport.\nCalcio.\nLa principale squadra di calcio della citt\u00e0 \u00e8 \"F.C. Rancio Calcio\" che milita nel girone B varesino di 3\u00aa Categoria."}
{"id": "37382", "revid": "1910210", "url": "https://it.wikipedia.org/wiki?curid=37382", "title": "Samarate", "text": "Samarate (\"Samar\u00e0a\" in dialetto varesotto) \u00e8 un comune italiano di abitanti della provincia di Varese in Lombardia, il cui nome deriva da un nome antico di persona (Samerius o simili).\nIl 2 febbraio 2009 Samarate \u00e8 stata insignita del titolo di citt\u00e0.\nDal 2001 \u00e8 gemellata con Yeovil (Inghilterra).\nLa frazione di Cascina Costa \u00e8 il \"quartier generale\" di Leonardo Helicopters (ex AgustaWestland, confluita nel gruppo a partire dal 2016), uno dei pi\u00f9 grandi produttori mondiali di elicotteri.\nGeografia fisica.\nGeologia e idrografia.\nMorfologicamente, il territorio di Samarate \u00e8 caratterizzato dall'ambiente pianeggiante tipico della pianura padana, prevalentemente adatto a boschi o coltivazioni. L'altitudine si aggira attorno ai 221 m s.m.l..\nPunto focale dell'idrografia locale \u00e8 costituito dal torrente Arno, un tempo, e ancora oggi, pericoloso portatore di inondazioni dannose al paese ed ai campi circostanti, arginate quasi definitivamente da fine Ottocento.\nSismologia.\nDal punto di vista sismico Samarate presenta un rischio molto basso ed \u00e8 stata classificata come il comune zona 4 (bassa sismicit\u00e0) dalla protezione civile nazionale.\nClima.\nIl clima di Samarate \u00e8 quello caratteristico delle pianure settentrionali italiane con inverni freddi e abbastanza rigidi ed estati che risentono di elevate temperature; la piovosit\u00e0 si concentra principalmente in autunno e in primavera. Il paese appartiene alla zona climatica E.\nStoria.\nLe origini.\nL'area di Samarate venne abitata sin dai tempi pi\u00f9 antichi e le prime testimonianze archeologiche risalgono all'Et\u00e0 del Ferro.\nA partire dal VII secolo a.C. avvennero i primi contatti con la civilt\u00e0 etrusca, periodo a cui risale la patera in terracotta ritrovata sul territorio samaratese che riporta nella parte esterna nomi propri di persone del luogo in alfabeto celtico-ligure, una commistione tra l'idioma locale e la lingua etrusca.\nDopo il periodo gallo-celtico, tra il III ed il II secolo a.C. l'area di Samarate venne conquistata dai Romani che lasciarono nel paese diverse tombe oltre a piccoli aggregati abitativi.\nIl periodo medievale.\nIl primo documento scritto del territorio di Samarate risale al 973 d.C. e consiste in una pergamena (conservata oggi presso l'archivio della chiesa di Santa Maria di Novara) che documenta la permuta di alcuni beni posti tra Samarate e Lonate Pozzolo, fra Aupaldo, vescovo di Novara, e tale Celso o Celsone di Lonate. In tale documento, inoltre, appare per la prima volta il nome di \"Samarate\". L'etimologia del nome sembrerebbe da ricondursi al culto dei santi milanesi Gervasio e Protasio introdotto a Samarate con la costruzione della chiesa parrocchiale, ascrivibile al XIII secolo. La definizione latina appunto dei due santi come \"sancti martyri\" (\"santi martiri\") sarebbe appunto da ricondurre all'etimologia del nome di Samarate.\nL'influenza di Milano dal XII secolo si fece sempre pi\u00f9 evidente con la conquista del territorio samaratese ad opera dei Visconti. Nel neonato Stato milanese, molti furono i samaratesi ad eccellere in posti di rilievo a evidenziare il ruolo importante ricoperto dal borgo. Nel 1226 Bochino de Samarate era console a Milano, e nel 1233 Engilfredo de Samarate viene indicato come console di giustizia.\nNel 1455 l'arcivescovo milanese Gabriele Sforza si rec\u00f2 in visita pastorale a Samarate, riportando per la prima volta l'esistenza di ben due chiese, la parrocchiale dei Santi Gervaso e Protaso e la chiesa minore di San Salvatore.\nDagli albori dell'epoca moderna alla fine del Seicento.\nNel 1500 il paese \u00e8 colpito dalla peste, mentre nel 1503 i mercenari svizzeri chiamati da Ludovico il Moro a difendere il ducato, dopo la sconfitta degli Sforza, si danno al saccheggio dell'area di Samarate, seguite poi dalle devastazioni compiute da francesi e spagnoli.\nSul finire del Cinquecento, a Samarate si insedia un monastero maschile ed uno femminile diretti dall'ordine degli Umiliati. San Carlo Borromeo onora la borgata con la visita in due occasioni, una nel 1570 ed una nel 1576 ove in entrambi i casi si ravvisa il fatto che la chiesa parrocchiale \u00e8 stata spostata nella pi\u00f9 adeguata e moderna sede di San Salvatore. Oltre all'antica chiesa dei Santi Gervaso e Protaso, si sono aggiunte le cappelle minori di San Rocco, di Santa Maria e di San Bernardo, oltre all'antica chiesa di Santa Maria di Verghera.\nNel 1610 sar\u00e0 la volta della visita pastorale del cardinale Federico Borromeo che, durante la sua sosta in paese, consentir\u00e0 l'erezione di una parrocchia autonoma presso la Cascina del Manzo.\nNel 1630 anche Samarate viene colpita dalla grande ondata di pestilenza che mette in ginocchio il milanese ed il paese riesce a riprendersi solo a partire dalla seconda met\u00e0 del Seicento a causa di un evento di carattere religioso. Nel 1673, infatti, alla parrocchia di Samarate giungono le reliquie di San Macario ritrovate nelle catacombe di Roma. L'urna contenente il corpo del santo viene a trovarsi dapprima nella chiesa di Cascina del Manzo, mutando il nome della frazione in San Macario come ancora oggi \u00e8 nota.\nDal Settecento all'Ottocento.\nNel Settecento, Samarate ricade sotto il Ducato di Milano austriaco ed inaugura la storia del nuovo secolo all'insegna di una serie di opere pubbliche realizzate in loco. Il torrente Arno, che da circa due secoli devastava le aree del samaratese con le continue piene e straripamenti, subisce dei lavori di consolidamento degli argini. Per far ci\u00f2 tra il 1766 ed il 1767 vengono demolite alcune chiuse di epoca rinascimentale costruite a sud di Gallarate ed il letto del fiume venne abbassato di circa due metri.\nNel fervore delle ricostruzioni, nel 1760 viene anche restaurata la chiesa parrocchiale di San Salvatore che per\u00f2, per la struttura antica e danneggiata in pi\u00f9 parti, viene ritenuta inadeguata per supportare nuovi lavori e la crescente massa di fedeli in citt\u00e0. Pertanto si d\u00e0 inizio alla demolizione della struttura e viene costruita una nuova chiesa inaugurata nel 1779 e dedicata alla Santissima Trinit\u00e0 nel 1780. Il progetto della nuova chiesa, in forme tardo-barocche, venne affidato a Giulio Galliori, gi\u00e0 architetto della fabbrica del Duomo di Milano.\nL'Ottocento.\nNel 1822 viene aperta a Samarate la prima scuola maschile statale e nel 1843 ne viene aperta una seconda, femminile. Contemporaneamente, avviene la creazione di nuove industrie in campo manifatturiero, tessile e cotoniero grazie soprattutto alle floride coltivazioni di alberi di gelso per l'allevamento di bachi da seta e lo sviluppo di centri industriali vicini come Busto Arsizio.\nSamarate contribu\u00ec alla storia d'Italia di quegli anni inviando nel 1848 un piccolo contingente di volontari alle Cinque giornate di Milano, guidati dall'ingegner Masera. L'impegno si rinnover\u00e0 nel 1859, quando il paese si doter\u00e0 anche di una propria guardia nazionale di 130 militi volontari capitanati dal dottor Ercole Ferrario.\nIl 7 marzo 1869 la vicina frazione di Verghera viene accorpata al comune di Samarate e la stessa citt\u00e0 viene inserita nel mandamento di Gallarate, nella provincia di Milano. Nel 1887 la chiesa parrocchiale viene dotata di un monumentale campanile in stile.\nIl Novecento.\nNel 1927 Samarate entra a far parte della neonata provincia di Varese anche in virt\u00f9 del suo sviluppo economico e sociale che dai primi anni del nuovo secolo ha investito l'abitato, ovvero la diffusione dell'industria meccanica locale.\nNel corso della Prima guerra mondiale Samarate sacrifica 86 caduti alla causa nazionale, oltre a contare 29 mutilati ed invalidi di guerra e un totale di 8 decorati al valore.\nNel dicembre 1917 a Cascina Costa oltre al Campo scuola piloti da caccia (sui Nieuport) vi era una locale Sezione Difesa con 3 Sergenti piloti che nel mese di gennaio 1918 passano nella 16\u00aa Squadriglia.\nCol ventennio fascista riprende il fervore delle opere pubbliche, tra cui la costruzione del palazzo municipale nel 1936, della colonia elioterapica locale, della palestra, della palazzina dell'Opera Balilla e dell'apertura di nuove strade.\nMonumenti e luoghi d'interesse.\nArchitetture religiose.\nChiesa parrocchiale della Santissima Trinit\u00e0.\nLa chiesa parrocchiale della Santissima Trinit\u00e0 venne ricostruita tra il 1760 ed il 1779 ad opera dell'architetto Giulio Galliori sui resti di un precedente edificio dedicato a San Salvatore e ormai ridotto in rovina all'epoca della ricostruzione. L'esterno della chiesa \u00e8 di stile barocco ed \u00e8 realizzato in laterizio. L'interno della chiesa \u00e8 decorato invece in stile rococ\u00f2 con stucchi d'epoca e diverse opere d'arte pittoriche realizzate tra i secoli XVI e XX tra cui alcuni dipinti di Melchiorre Gherardini, Biagio Bellotti e Mario Chiodo Grandi. L'altare maggiore venne realizzato nel Settecento in occasione della consacrazione della chiesa nel 1780 mentre il campanile venne aggiunto solo successivamente, a fine Ottocento.\nChiesa di San Macario o della Purificazione della Vergine Maria.\nL'antica chiesa della Purificazione di Maria Vergine venne realizzata nel XIV secolo, ma a partire dal XVI secolo cambi\u00f2 denominazione nell'attuale di San Macario dopo aver accolto le spoglie del santo martire romano. L'antica chiesa venne pertanto demolita e ricostruita a partire dal 19 maggio 1610 assumendo forme barocche e poi nuovamente venendo ritoccata tra fine Ottocento e inizio Novecento. Sempre nel Settecento la chiesa venne dotata di un piccolo campanile ancora oggi visibile.\nOratorio di San Rocco.\nLa chiesa di San Rocco di Samarate venne eretta in concomitanza al crescere della potenza dell'ordine degli Umiliati nel territorio. La struttura \u00e8 datata sul finire del XV secolo quando la diffusione del culto del santo coincise con le epidemie di peste di fine secolo (nei pressi dell'oratorio vi era infatti il lazzaretto locale). La chiesa venne ricostruita completamente tra il 1680 ed il 1720 per volere del conte Giovanni Castiglioni, che per\u00f2 diede ordine di conservare un affresco cinquecentesco pur aggiungendovi stucchi e opere del XVIII secolo.\nChiesa della Nativit\u00e0 di Maria Vergine (Verghera).\nLa chiesa fu costruita alla fine del 1300. L'erezione a parrocchia risale al 30 aprile 1394. Fu poi restaurata durante il periodo barocco e demolita nel 1960. All'interno della nuova chiesa si trovano alcune opere pittoriche provenienti dalla chiesa precedente, oltre all'organo Mascioni \"opus 1100\".\nArchitetture civili.\nVilla Archinto-Sommaruga.\nEretta sul finire del XVIII secolo, la villa presenta uno stile tipicamente neoclassico e prima della costruzione dell'attuale palazzo municipale di epoca fascista, essa ospit\u00f2 la sede dell'amministrazione locale.\nVilla Ricci al Montevecchio.\nLa villa venne commissionata sul finire dell'Ottocento dal possidente Carlo Ricci all'ingegner Cecilio Arpesani che la port\u00f2 a termine nel 1898 con uno stile neomedievale. Circondata da un grande parco, dal 1982 la villa \u00e8 divenuta propriet\u00e0 del comune di Samarate che l'ha messa a disposizione di associazioni culturali per eventi e ritrovi. Fino al 2008 \u00e8 stata la sede storica della Biblioteca Comunale (oggi situata del padiglione delle scuole Medie) e da allora la gestione \u00e8 della villa \u00e8 stata trasferita alla Fondazione Villa Montevecchio, istituita appositamente su iniziativa del comune. Nel 2009 \u00e8 stata location della serie televisiva La Villa di Lato per la regia di Maccio Capatonda.\nVilla Guicciardi-Castelli.\nCostruita nel 1907, villa Guicciardi-Castelli \u00e8 una struttura residenziale posta in posizione isolata rispetto all'agglomerato urbano. Essa venne costruita in pieno stile liberty e rappresenta ancora oggi uno dei pi\u00f9 begli esempi di questo stile nell'area del Samarate.\nSociet\u00e0.\nEtnie e minoranze straniere.\nRisiedono a Samarate cittadini stranieri. Le comunit\u00e0 maggiormente rappresentate sono:\nInfrastrutture e trasporti.\nTra il 1904 e il 1906 Samarate fu capolinea di una filovia per Gallarate.\nFra il 1931 e il 1951 il comune era servito da una diramazione proveniente da Gallarate della tranvia Milano-Gallarate, gestita dalla STIE.\nSport.\nNella citt\u00e0 \u00e8 presente una societ\u00e0 calcistica sportiva, l'A.S.D. Citt\u00e0 di Samarate F.C., le societ\u00e0 pallavolistiche Astra e P.G.S. Excelsior, la A.S.D. Nuova Atletica Samverga con una sezione dedicata al triathlon."}
{"id": "37383", "revid": "1718925", "url": "https://it.wikipedia.org/wiki?curid=37383", "title": "Taino (Italia)", "text": "Ta\u00ecno (\"Ta\u00ecn\" in dialetto varesotto) \u00e8 un comune italiano di abitanti della provincia di Varese in Lombardia.\nGeografia fisica.\nTaino insieme alla frazione di Cheglio si sviluppa lungo le prime alture o colline delle Prealpi Lombarde li dove termina la grande Pianura Padana e gradatamente il territorio si fa collinare e, a mano a mano che sale verso Nord, contribuisce a formare le Alpi.\nIl paese si trova nel Basso Verbano, sulla sponda sud-orientale del Lago Maggiore, da cui dista pochi chilometri, in particolare dove il Lago, che inizia a mutare la sua morfologia, termina e sfocia nel Ticino.\nIl suo territorio \u00e8 circondato completamente solo da due comuni: Sesto Calende e Angera.\nTaino pu\u00f2 essere definito una splendida terrazza naturale sul Lago Maggiore.\nStoria.\nIl nome Taino deriva forse dal celtico \"Ta\" (buono) e \"Vyn\" (vino), cio\u00e8 \"terra del buon vino\", o dal nome gentilizio romano \"Taginus\". Gli insediamenti pi\u00f9 antichi risalgono al neolitico, fu poi residenza di popolazioni galliche ed infine romane.\nNel medioevo faceva parte della Pieve di Angera e propriet\u00e0 della mensa arcivescovile di Milano.\nNel XVI secolo, dopo una lunga diatriba con la curia milanese, divenne feudo della nobile famiglia Serbelloni, che mantenne i possedimenti tainesi fino all'inizio del Novecento.\nMonumenti e luoghi d'interesse.\nRecentemente, lungo una parete della locale chiesa di Santo Stefano, nello stesso punto dove gi\u00e0 ne esisteva una poi eliminata, \u00e8 stata realizzata una nuova meridiana di dimensioni e fattura notevoli, recante sullo sfondo lo stemma della famiglia Serbelloni, grandi benefattori nell'erezione del suddetto luogo di culto.\nIl Parco Comunale.\nIl Parco di Taino \u00e8 stato realizzato nel 1991 su progetto dell\u2019artista Gi\u00f2 Pomodoro, autore della scultura \u201cIl Luogo dei quattro punti cardinali\u201d situata al centro del parco. Il parco \u00e8 un grande spazio verde al centro del paese proteso verso il lago Maggiore ed il Monte Rosa, che incanta il visitatore per il suo unico e suggestivo panorama. Il monumento \u201cIl luogo dei quattro punti cardinali\" di Gi\u00f2 Pomodoro \u00e8 un'opera realizzata in granito bianco, grigio e rosa, acqua e ferro, che celebra solstizio d\u2019estate. Essa ha al centro l\u2019alto pilastro-gnomone (8,64 m dal piano di calpestio), che, proprio alla data del 21 giugno a mezzogiorno, cattura attraverso una fessura tagliata al suo interno e segnalata in marmo nero sulla superficie, i raggi del sole e li proietta sul pilastro caduto, nel punto indicato su una tacca. In quel giorno il sole, che si trova sull\u2019allineamento nord-sud dietro al pilastro, oscura con l\u2019ombra di quest'ultimo il monolite orizzontale dal puntale piramidale in bronzo, tranne che per una porzione scavata nella tacca che resta illuminata per breve tempo, segnalando il solstizio d\u2019estate.\nStemma.\n\"Stemma: Partito;\"\nOrnamenti esteriori da Comune.\nCultura.\nLeggenda della Valle dei Passeri.\nUn'antica leggenda tainese narra di un santo eremita che, rifugiatosi nei boschi di Cheglio, trascorreva il suo tempo tra la preghiera e la cura degli ammalati. Schernito e perseguitato dai pagani, venne soccorso da una folta schiera di passeri che con le loro zampette scavarono un fossato, il quale, riempitosi tosto di acqua, si trasform\u00f2 in un torrente donde nacque la Valle dei Passeri, che ancora ora \u00e8 chiamata in quel modo!\nI pagani impressionati da tale prodigio, tornarono alle loro case e cessarono le persecuzione del povero eremita. Per riconoscenza il buon vecchio dipinse nella chiesetta di San Damiano, sopra all'altare, la Vergine con i SS. Cosma e Damiano contornati dai passeri.\nSi narra altres\u00ec che un giorno gli abitanti di Cheglio udirono il suono delle campane provenienti dalla chiesina, ed accorsi l\u00ec, trovarono il vecchio che riposava il suo sonno eterno mentre le campane ancora suonavano.\nIn ricordo del bene ricevuto e del fatto prodigioso, gli abitanti di Cheglio, Lentate e Capronno, accorsero l\u00ec in processione ogni 25 gennaio, data di morte del vecchio saggio.\nE cos\u00ec ebbe origine la devozione per la Madonna di San Damiano.\nAmministrazione.\nLa frazione di Cheglio fu annessa al comune per la prima volta da Napoleone, e poi definitivamente confermata dagli austriaci nel 1822.\nCuriosit\u00e0.\nNel piccolo paesino varesotto a seguito della diffusione della pandemia da Coronavirus (SARS-CoV-2) nel 2020, i due agenti di Polizia Locale in organico hanno realizzato un piccolo videoclip che \u00e8 stato incluso all'interno del video musicale We Are Warriors della cantante canadese Avril Lavigne.\nSport.\nCalcio.\nLa principale squadra di calcio della citt\u00e0 \u00e8 l'\"A.S.D. Taino\" che milita nel girone A varesino di 3\u00aa Categoria.\nCiclismo.\nA Taino si trova il \"Tainenberg\" o \"muro di Taino\". Si tratta di una salita molto breve (180 metri) ma ripida e con fondo acciottolato, resa popolare tra gli appassionati locali dalla manifestazione cicloturistica Varese Van Vlaanderen . Il nome \"Tainenberg\" \u00e8 ricalcato su quelli dei \"muri\" in pav\u00e9 del Giro delle Fiandre a cui la manifestazione si ispira."}
{"id": "37384", "revid": "123843241", "url": "https://it.wikipedia.org/wiki?curid=37384", "title": "Travedona Monate", "text": "Travedona Monate (\"Treved\u00f9ne Mun\u00e0a\" in dialetto varesotto, anche nota come Travedona) \u00e8 un comune italiano di abitanti della provincia di Varese in Lombardia. Il territorio comunale si affaccia sul Lago di Monate.\nSociet\u00e0.\nEvoluzione demografica.\nLa popolazione di Travedona cambi\u00f2 nel tempo:\nCultura.\nEventi.\nTra le manifestazioni pi\u00f9 importanti si ricorda la Festa di Monate, in occasione della patrona di Monate, ovvero la Madonna della Neve, che ricorre il 5 di agosto, festa di 3 giorni organizzata convenzionalmente il sabato, la domenica ed il luned\u00ec a cavallo della prima domenica del mese di agosto di ogni anno, con gli spettacolari fuochi piro-musicali sul lago il luned\u00ec sera, e la cuccagna sul lago la domenica pomeriggio."}
{"id": "37385", "revid": "1272592", "url": "https://it.wikipedia.org/wiki?curid=37385", "title": "Viggi\u00f9", "text": "Viggi\u00f9 (; \"Vigi\u00fc\u00fc\" in dialetto varesotto, pronuncia ) \u00e8 un comune italiano di abitanti della provincia di Varese in Lombardia.\nStoria.\nLe indagini storiografiche su Viggi\u00f9 fanno pensare a due ipotesi circa la sua origine: secondo una prima teoria, il centro sarebbe stato fondato dalle popolazioni orobiche dell'et\u00e0 protostorica, l'altra riterrebbe il paese fondato, invece, da Giulio Cesare, da cui il nome romano \"Vicus Juli\", trasformatosi, con il passare del tempo, in \"Vicluvium\", quindi \"Vigloeno\", \"Vigue\" e infine \"Viggi\u00f9\".\nA sostegno della seconda tesi vi sono alcuni reperti archeologici, tra cui alcune lapidi ed un coperchio di sarcofago risalenti all'epoca romana, ritrovati sul colle San Martino, e la tradizione orale che vorrebbe la localit\u00e0 Cascina Vidisello costruita sulle rovine di un accampamento romano.\nA caratterizzare la storia del paese \u00e8 stata soprattutto la presenza sul territorio di giacimenti di pietre e marmi di facile lavorazione. La Pietra di Viggi\u00f9 era una delle diverse pietre estratte dalle colline limitrofe. Essa veniva utilizzata come materiale da costruzione e da decorazione, e in passato port\u00f2 il territorio a essere un luogo di grande importanza artistica.\nSullo sfruttamento delle cave si organizz\u00f2 infatti l'intera economia locale fin dal Medioevo, portando alla formazione su base familiare di maestranze specializzate nell'estrazione e nella lavorazione dei materiali lapidei e la strutturazione del territorio in terrazzamenti, in modo da consentire anche l'attivit\u00e0 agricola.\nGli artisti viggiutesi, noti nell'ambito artistico nazionale, dal XII secolo facevano parte confraternita dei Maestri comacini.\nDal 1500 sino alla met\u00e0 del Seicento, diversi artisti viggiutesi erano presenti a Roma, spesso impegnati nelle opere artistiche e architettoniche della citt\u00e0.\nFra i principali artisti i Butti, i Giudici (de Judicibus), i Longhi (si ricorda Martino Longhi il vecchio 1534\u20131591, architetto), i Piatti, gli Argenti e i Galli. Il primo consiglio comunale fu eletto nel 1823.\nNei periodi dal 1809 al 1815 e dal 1928 al 1953, i comuni di Clivio e Saltrio erano frazioni di Viggi\u00f9.\nMonumenti e luoghi d'interesse.\nArchitetture religiose.\nChiesa di Santo Stefano protomartire.\nIl primitivo edificio di forme romaniche, innalzato all'estremit\u00e0 del paese, fu ampliato nelle sue forme definitive nel XV secolo. La chiesa \u00e8 composta da tre navate, suddivise in quattro campate, delimitate agli estremi da sei colonne monolitiche in pietra di Saltrio e sormontate da capitelli.\nChiesa di San Martino.\nSorge su una piccola altura a meridione del centro abitato, e il suo accesso \u00e8 delimitato da un arco settecentesco.\nChiesa della Madonna della Croce.\nIl nome col quale \u00e8 denominata la chiesa della Madonna della Croce si riferisce alla collocazione della medesima in prossimit\u00e0 di un quadrivio, un incrocio fra pi\u00f9 assi viari in cui, in particolare nell'antichit\u00e0, sorgevano cappelle e piccoli luoghi di culto. Della chiesa, chiamata anche della Beata Vergine dell'Assunta, si hanno le prime notizie sul finire del XV secolo, mentre sono della met\u00e0 del Settecento i primi interventi di restauro e ampliamento.\nChiesa di Santa Maria nascente detta della \"Madonnina\".\nLa chiesa, comunemente detta della \"Madonnina\", si trova nel centro storico del paese. Venne edificata nel 1718 sul luogo dove in precedenza sorgeva una piccola cappella.\nChiesa della Beata Vergine del Rosario.\nLa chiesa ospitava i domenicani provenienti dal convento di Como e i membri della confraternita del Santo Rosario. Le prime notizie dell'edificio risalgono al 1539.\nChiesa di Sant'Elia.\nLa chiesa sorge sulla sommit\u00e0 di colle Sant'Elia, a 665 metri di altitudine. L'eremo cluniacense era dipendente dal priorato di Vertemate, come risulta da un decreto di papa Urbano II risalente al 1095, e nel XIII secolo era l'unica chiesa della diocesi dedicata al profeta. Non resta nessuna testimonianza dell'antico cenobio, in quanto l'edificio odierno \u00e8 frutto di una serie di trasformazioni operate nel XVI e XVII secolo.\nChiesa di San Giuseppe.\nChiesa parrocchiale della frazione Baraggia, costruita nella prima met\u00e0 del XX secolo su progetto dell'architetto Zanchetta.\nChiesa di San Siro.\nAntica chiesa con convento, forse dipendente dal cenobio di Sant'Elia, che sorge al limite meridionale del territorio comunale. L'edificio fu interessato da lavori di consolidamento negli anni ottanta del XX secolo, e resta in attesa di interventi di recupero e restauro integrali.\nArchitetture civili.\nI diversi cortili aperti, in origine officine di lavorazione della pietra, caratterizzano il centro storico del paese, detto anche \"il paese dei \"picasass\"\", dal rumore delle lavorazioni.\nFra le principali architetture, Villa Borromeo: l'edificio con pianta a \"C\" \u00e8 aperto con un cortile rivolto verso via Roma e delimitato da un colonnato che, nella parte centrale, forma una sorta di esedra. La parte dell'edificio prospettante verso il parco ha un disegno lineare, con l'ingresso principale e un porticato sorretto da colonne tuscaniche. Nel giardino della villa sorge la scuderia, dalla pianta circolare e decorata lungo le pareti da teste equine in terracotta, sede del Museo dei Picasass. Oltre a questo edificio, nella vecchia serra del giardino dal 2007 ha sede il Museo della Scultura viggiutese dell'Ottocento. La villa viene utilizzata per esposizioni artistiche estemporanee nel periodo estivo.\nLa Cascina Vidisello, sulla sommit\u00e0 di un piccolo rilievo caratterizzato da terrazzamenti coltivati, risulta censita nel catasto voluto da Maria Teresa d'Austria, e una leggenda popolare la vuole sorta sui resti di un accampamento militare di epoca romana. La struttura presenta una struttura a \"U\" con la corte interna dove i diversi porticati e loggiati testimoniano passati utilizzi in ambito agricolo.\nSociet\u00e0.\nTradizioni e folclore.\nIl \"Palio dei Rioni\" del mese di giugno \u00e8 uno degli eventi pi\u00f9 caratteristici del paese, mentre la celebrazione della festa patronale generalmente si tiene la seconda domenica del mese di luglio.\nIn riferimento al corpo di volontari che da fine '800 operava nel paese, Armando Fragna (sfollato a Viggi\u00f9 durante la Seconda guerra mondiale) compose la popolare canzone che fu da ispirazione per il film I pompieri di Viggi\u00f9.\nCultura.\nMusei.\nMuseo Enrico Butti.\nIl Museo Enrico Butti \u00e8 una gipsoteca facente parte dei Musei Civici Viggiutesi. La collezione si compone principalmente delle opere dello scultore cui \u00e8 intitolato, 87 modelli in gesso ed alcuni dipinti dello stesso autore donati da questi al comune nel 1926 al comune allo scopo della realizzazione del museo.\nMuseo della scultura viggiutese dell'Ottocento.\nIl Museo della scultura viggiutese dell'Ottocento \u00e8 una gipsoteca di arte moderna ottocentesca che espone le opere di diversi scultori viggiutesi, fra i quali Antonio Argenti, Giosu\u00e8 Argenti, Angelo Bottinelli, Antonio Bottinelli, Stefano Butti, Giuseppe Buzzi Leone e Luigi Buzzi Leone.\nInaugurato nel dicembre 2007, il museo espone le principli opere che hanno reso noti nell'ambiente nazionale gli scultori viggiutesi.\nMuseo artisti viggiutesi del Novecento.\nIl Museo artisti viggiutesi del Novecento \u00e8 una gipsoteca di arte del XX secolo. La collezione si compone delle opere degli scultori viggiutesi: Luigi Bottinelli, Giacomo Buzzi Reschini, Ettore Cedraschi, Vincenzo Catt\u00f2, Nando Conti, e Gottardo Freschetti.\nIl museo, riaperto al pubblico nel 2006, rappresenta un'antologia della scultura viggiutese del Novecento.\nAll'interno del padiglione, costruito negli anni sessanta per volere della vedova dello scultore Giacomo Buzzi Reschini, sono esposte, oltre a numerosi modelli in gesso dell'artista citato, diverse opere di artisti viggiutesi del Novecento.\nMuseo dei Picasass.\nIl Museo dei Picasass nasce agli inizi degli anni ottanta del secolo scorso, nell'ambito del piano di riorganizzazione del Museo Butti.\nTale progetto fu realizzato al fine di evitare che, con la scomparsa degli ultimi scalpellini e con la chiusura delle cave e delle ultime botteghe, andassero perdute importanti documentazioni relative all'estrazione e alla lavorazione della pietra.\nNel 1983, nella casa studio di Enrico Butti, venne cos\u00ec allestita una prima esposizione sull'arte dei \u201cpicasass\u201d che, con l'ausilio di bacheche e di tabelloni, illustrava le fasi salienti delle lavorazioni.\nCinema.\nI pompieri di Viggi\u00f9 \u00e8 un film del 1949, diretto da Mario Mattoli con noti attori, tra cui Tot\u00f2. Il titolo \u00e8 ripreso dall'omonima canzone popolare composta da Armando Fragna (autore anche delle altre musiche del film) e pubblicata nel dopoguerra. Tra gli interpreti della canzone ci sono Natalino Otto e Clara Jaione.\nEconomia.\nLa pietra e le cave.\nLa pietra estratta nel territorio viggiutese \u00e8 di varie qualit\u00e0: appartengono al Giurassico inferiore la calcarenite a grana fine, bigia e rosetta, e la calcarenite a grana grossa arenaria. Nelle cave di Piamo si trovano anche rocce calcaree di tipo gentile, finissima, piombina e di calcare compatto.\nA ovest del paese, nelle zone denominate Val di Borgo, Valera, Piamo e Tassera, vi \u00e8 una grande massa di arenaria, che aliment\u00f2 l'antica industria.\nAmministrazione.\nDal 2009 al 2014 il comune \u00e8 stato amministrato dal primo sindaco di colore nella storia d'Italia: Sandra Maria \"Sandy\" Cane, della Lega Nord.\nIl territorio fa parte della Comunit\u00e0 Montana del Piambello."}
{"id": "37392", "revid": "709565", "url": "https://it.wikipedia.org/wiki?curid=37392", "title": "Viola", "text": ""}
{"id": "37393", "revid": "439868", "url": "https://it.wikipedia.org/wiki?curid=37393", "title": "Sermide", "text": "Sermide (\"S\u00e8rmad\" in dialetto basso mantovano e dialetto ferrarese) \u00e8 una localit\u00e0 di abitanti del comune di Sermide e Felonica (provincia di Mantova, Lombardia). Dopo la fusione per incorporazione avvenuta il primo marzo 2017, con contestuale modifica della denominazione, Sermide \u00e8 una delle due municipalit\u00e0, insieme a Felonica, del comune di Sermide e Felonica. Attualmente il comune Sermide e Felonica conta 7.261 abitanti (dato aggiornato al 31/12/2019). Il centro abitato \u00e8 attraversato dal 45\u00ba parallelo, la linea che sarebbe equidistante fra il Polo nord e l'Equatore se la Terra fosse una sfera perfetta.\nStoria.\nLe origini e i secoli medievali.\nLa teoria pi\u00f9 accreditata sull'origine di Sermide fa risalire la fondazione del borgo alla calata dei Sarmati, un popolo di stirpe iranica proveniente dell'Europa orientale che fra il IV e il VI secolo d.C. discese nella penisola italica, mettendosi al servizio degli imperatori romani con compiti di salvaguardia e di difesa dei tratti pi\u00f9 vulnerabili delle Alpi e del fiume Po, minacciati dai barbari. La mancanza di fonti impedisce di tracciare un quadro pi\u00f9 definito dei secoli dell' alto Medioevo: un documento del re longobardo Astolfo, risalente al 749, indica la concessione all'abbazia di Nonantola dei diritti di pesca \"in loco Sarmata ed Bondeno\". Due secoli dopo, saranno i vescovi di Mantova che, investiti di diversi territori padani da parte dei sovrani del Sacro Romano Impero, otterranno il controllo dell'area sermidese.\nGi\u00e0 prima del 1000 il borgo godeva di una qualche forma di fortificazione ma fu solo dopo la rotta di Ficarolo del 1152 che, in seguito agli sconvolgimenti dovuti all'apertura del nuovo ramo del Po, Sermide acquis\u00ec una notevole importanza strategica, ritrovandosi ad essere l'estremo caposaldo orientale di un territorio mantovano reso pi\u00f9 facilmente attaccabile da parte di Ferrara. Nel 1238 la famiglia mantovana dei Callarosi (o Calorosi), in fuga dalla propria citt\u00e0, con il supporto degli Estensi occup\u00f2 il castello di Sermide e lo mantenne per due anni, prima di venirne scacciata dai mantovani e dai loro alleati. Nel 1331 Sermide pass\u00f2 ai Gonzaga, ma a seguito di una guerra conclusasi in modo umiliante per i mantovani fu ceduta a Ferrara nel 1358, venendo tuttavia riconquistata tre anni dopo. Nei decenni seguenti il castello fu ampliato e rinforzato, con la costruzione di un palazzo destinato ad ospitare i signori di Mantova; il secolo successivo, tuttavia, vide i rapporti fra Mantova e Ferrara distendersi progressivamente e l'importanza strategica della fortificazione sermidese scemare di conseguenza. A partire da questi anni inizi\u00f2 a prosperare a Sermide una comunit\u00e0 ebraica.\nDal Rinascimento al Seicento.\nCon il matrimonio fra Francesco II Gonzaga e Isabella d'Este i rapporti fra Ferrara e Mantova si consolidarono ulteriormente: Sermide era punto di passaggio obbligato sul fiume Po, unica via di comunicazione fra i due stati. Il marchese fu artefice dell'impianto, nella corte sermidese di Roversella, di un allevamento di cavalli che acquis\u00ec presto grande importanza e notevole prestigio in Europa, ma dovette cedere alle richieste di papa Giulio II che tramite il cardinale Sigismondo Gonzaga pretese lo smantellamento del castello di Sermide, per meglio proteggere i suoi domini. Il fortilizio verr\u00e0 parzialmente riarmato negli anni successivi ma a met\u00e0 del Seicento era ormai ridotto completamente in rovina. In questi anni, e soprattutto dopo l'elevazione del mantovano a Ducato, si moltiplicarono le famiglie nobili che furono investite di terre nel sermidese, allo scopo di garantirsene la fedelt\u00e0.\nIl XVII secolo vide l'Italia diventare campo di battaglia delle principali potenze europee, che ridussero gli stati regionali al ruolo di comprimari in grado di sopravvivere solo grazie ad una efficiente diplomazia. La guerra di successione di Mantova e del Monferrato fu tragica per Sermide: nel 1630 il borgo venne occupato e saccheggiato dalle truppe alamanne, le quali portarono con s\u00e9 un'epidemia di peste che fu causa di un migliaio di decessi. Nel 1650 si stabilirono in paese alcuni frati cappuccini: il convento sar\u00e0 soppresso in et\u00e0 napoleonica, ma ancora oggi sopravvive la piccola chiesa.\nIl Settecento e l'et\u00e0 napoleonica.\nLa Guerra di successione spagnola decret\u00f2 la cacciata dei Gonzaga da Mantova ed il passaggio del ducato sotto il controllo della corona asburgica. Gli austriaci diedero impulso ad un processo di modernizzazione economica e amministrativa, ma dovettero affrontare l'opposizione di un ceto nobiliare che non aveva nessuna intenzione di rinunciare ai privilegi fondiari e fiscali accumulati nel corso dei secoli e che, gravando sulle spalle dei contadini, avevano portato all'esplosione del brigantaggio e delle attivit\u00e0 di contrabbando. Solo nel 1777 con Maria Teresa d'Austria si riusc\u00ec ad arrivare alla riorganizzazione complessiva del territorio mantovano, con l'uniformazione dei regolamenti comunali ed una vasta opera di censimento. Sermide divenne il capoluogo del XVI distretto in cui era stato suddiviso il ducato, e che comprendeva anche Felonica, Carbonara, Magnacavallo e Poggio Rusco.\nL'8 giugno 1796 uno squadrone di cavalleria napoleonica occup\u00f2 il paese: negli anni successivi l'area divenne zona di passaggio per gli eserciti impegnati nelle guerre napoleoniche, subendo i conseguenti saccheggi e violenze. Nonostante l'instabilit\u00e0 di questo periodo, furono gli anni in cui si radicarono quelle idee illuministe e liberali che tanta importanza avrebbero avuto nel corso dell'Ottocento sermidese.\nPrima guerra di indipendenza italiana.\nDurante la prima guerra di indipendenza (1848-1849) Sermide insorse contro gli occupanti austriaci (come fecero le citt\u00e0 di Milano, Brescia, Venezia e molte altre). La reazione dei marescialli Radetzky e Von Welden fu spietata: il 29 luglio 1848 le truppe austriache annientarono la resistenza dei sermidesi, saccheggiarono il centro storico e bruciarono molte case.\nLe vittime di quel disastro furono quattro solamente, essendo gli abitanti fuggiti. Fra i morti vi furono Carlo Vincenzi, trucidato presso il pagliaio alla Corte Mastino, il villico Antonio Bertolasi ed un giovanotto israelita, Grego Amos, colto mentre stava nascosto in una canna di camino. Cremonini Antonio fu invece ferito da archibugiata in un occhio e miracolosamente scamp\u00f2. Il borgo fu messo a sacco, e sessantaquattro case furono incendiate con apparecchi d\u2019acqua ragia, con i quali gli austriaci erano avvezzi bruciare le loro vittime.\nII danno sofferto in fabbricati, mobili od altro fu calcolato un milione di lire austriache, che il governo promise di rimborsare ma che non pag\u00f2 mai. Il 10 settembre 1899, re Umberto I decor\u00f2 Sermide con una medaglia d'oro e la insign\u00ec del titolo di citt\u00e0.\nPrima guerra mondiale.\nLe operazioni di guerra non coinvolsero Sermide, tuttavia si contarono 152 sermidesi morti al fronte. Per onorarli, si eresse nel 1925 - in Piazza IV Novembre (allora Piazza Boara) - un monumento ai caduti. Tra i caduti vi fu il sermidese colonnello conte Antonio Gioppi, morto sul Pasubio alla testa dei suoi soldati nel 1916 (decorato con medaglia d'oro).\nIl 24 ottobre 1917 un blitz dell'allora capitano Erwin Rommel a capo dei suoi alpini del W\u00fcrttemberg apr\u00ec un varco nel fronte italiano a Caporetto. L'effetto fu una rotta dell'esercito italiano. Le truppe austro-tedesche dilagarono verso Venezia mentre l'esercito italiano era allo sbando: migliaia di soldati ripiegarono per la pianura padana e diversi giunsero anche a Sermide.\nLa strategia difensiva che ne segu\u00ec prevedeva la creazione di una prima linea difensiva sul Piave e di una seconda lungo il Po, fino al Mincio. Ci\u00f2 comport\u00f2 il dislocamento di migliaia di soldati italiani lungo il Po (2000-3000 soltanto a Sermide). La linea del Piave riusc\u00ec a bloccare gli austro-tedeschi. Gli ultimi militari italiani del presidio di Sermide se ne andarono a met\u00e0 del 1919.\nSeconda guerra mondiale.\nIl 10 giugno 1940 l'entrata in guerra dell'Italia diede inizio al richiamo alle armi anche di ragazzi di Sermide, arruolamenti che andarono via via moltiplicandosi con l'intervento delle Regie Forze Armate sui diversi fronti.\nL'8 settembre 1943, l'armistizio con gli anglo-americani e, il 23 settembre 1943, la costituzione di un nuovo governo a Sal\u00f2 capeggiato da Benito Mussolini, portarono alla nascita della Repubblica Sociale Italiana, comprendente anche il territorio di Sermide. Con la formazione delle Forze Armate della RSI, che impose la coscrizione obbligatoria, presero il via gli arruolamenti e l'affiancamento alle forze tedesche che gi\u00e0 erano state dislocate sul territorio e che trovavano alloggio in edifici pubblici e privati. \nSermide divenne obiettivo tattico nel giugno 1944 quando il nodo ferroviario venne inserito tra gli obiettivi anglo-americani nell'ambito dell'pperazione \u201cStrangle\u201d, cio\u00e8 una serie di missioni di bombardamento aereo aventi lo scopo d'interrompere le vie di approvvigionamento, soprattutto ferroviarie, dalla Germania e dal Nord Italia verso il fronte italiano. Sabato 8 giugno 1944 alle ore 10 una incursione aerea colp\u00ec la stazione e il deposito ferroviari provocando la morte del capodeposito.\nSermide ridivenne obiettivo tattico nel luglio 1944, quando le forze anglo-americane in avanzata verso gli Appennini settentrionali decisero di ostacolare nuovamente i rifornimenti al fronte italiano provenienti da nord mediante l'interruzione sistematica di tutti i ponti lungo il fiume Po. L'Operazione Mallory Major prese il via il 12 luglio 1944, ma solo il giorno seguente, gioved\u00ec 13 luglio alle 9:30, il ponte in chiatte di Sermide divenne obiettivo di una missione di bombardamento aereo, durante la quale per\u00f2 lo sgancio delle bombe risult\u00f2 anticipato e venne colpita la localit\u00e0 Barche, provocando la morte di 16 civili e di un militare tedesco, ferendo una ventina di persone e lasciando il ponte intatto. Sabato 15 luglio 1944 alle ore 9 una nuova missione di bombardamento aereo colp\u00ec il ponte in chiatte di Sermide, data che vide anche l'interruzione di molti degli altri ponti sul fiume.\nPer ovviare alla mancanza di ponti e all'impossibilit\u00e0 di ricostruirli a causa delle frequenti incursioni aeree anglo-americane, i tedeschi decisero di optare per la costruzione di traghetti e teleferiche. Proprio in questo periodo Sermide venne elevata ad importante centro per il Genio Militare tedesco e numerosi reparti sia tedeschi che della RSI vi risultano essere stati costituiti. Le nuove opere vennero costruite e mantenute grazie anche all'Organizzazione Todt, che attinse personale mediante reclutamento coatto di civili, molti dei quali si presentarono per sanare la loro posizione di renitenza alla leva.\nIn questo periodo iniziarono anche le ricognizioni aeree armate anglo-americane condotte durante le ore notturne da aerei denominati dalla popolazione \u201cPippo\u201d e durante le ore diurne da cacciabombardieri. Spesso, questi ultimi, attaccavano obbiettivi di opportunit\u00e0, quando quelli principali risultavano di difficile individuazione o palesemente distrutti da azioni precedenti. Marted\u00ec 5 settembre 1944 alle ore 8 un'incursione diurna in pieno centro del paese provoc\u00f2 9 morti civili e molti feriti a seguito dello sgancio di alcune bombe che distrussero in particolare un forno.\nLa riduzione delle fonti di approvvigionamento petrolifero per la Germania determinarono la messa a punto di carburanti sintetici che avevano come ingrediente base l'alcol prodotto anche nelle distillerie degli zuccherifici. Per questo motivo nel febbraio 1945 lo zuccherificio di Sermide, con annessa distilleria, venne preso di mira dalle incursioni aeree anglo-americane. Le missioni vennero affidate alla South African Air Force che comp\u00ec una serie di missioni di bombardamento diurno nei giorni sabato 17 alle ore 15, mercoled\u00ec 21 alle ore 9, gioved\u00ec 22 alle ore 15, sabato 24 alle ore 11 e nuovamente alle 15 e infine domenica 25 alle ore 12. A causa della vicinanza dello zuccherificio con il centro abitato di Sermide, le bombe colpirono anche pesantemente il centro abitato e provocarono la morte di 31 civili.\nVenerd\u00ec 30 marzo 1945 alle ore 7, lo zuccherificio torn\u00f2 a rappresentare l'obiettivo di una missione di bombardamento aereo. Contro l'opificio una squadriglia di quattro cacciabombardieri della For\u00e7a A\u00e9rea Brasileira sganciarono bombe e razzi e inoltre nella fase di rientro, presso la stazione ferroviaria di Sermide, attaccarono con le mitragliatrici di bordo un convoglio ferroviario carico di canapa che si incendi\u00f2.\nNella seconda met\u00e0 d'aprile 1945 il territorio di Sermide venne investito in pieno dal passaggio del fronte. I reparti tedeschi, in ripiegamento dall'Appennino settentrionale, furono costretti dall'aviazione anglo-americana a spostamenti prevalentemente notturni e durante il giorno ad occupare gli edifici pi\u00f9 sicuri ad alcuni chilometri dal fiume Po. Solo all'imbrunire per le unit\u00e0 germaniche fu possibile raggiungere con maggiore tranquillit\u00e0 la sponda meridionale del grande fiume per tentarne l'attraversamento. Questo dapprima venne condotto sfruttando imbarcazioni ed i pochi traghetti superstiti, ma poi, in particolare negli ultimi momenti, fu impiegato tutto ci\u00f2 che era in grado di galleggiare e che poteva assolvere allo scopo, rendendo il passaggio sempre pi\u00f9 disperato. I tedeschi in questi frangenti furono costretti ad abbandonare lungo la riva del fiume gran parte dell'equipaggiamento ed i veicoli, che furono autodistrutti per non essere lasciati in mano nemica o bersagliati dai cacciabombardieri anglo-americani. L'arrivo degli Alleati si materializz\u00f2 nel tardo pomeriggio di luned\u00ec 23 aprile quando unit\u00e0 statunitensi tentarono l'attraversamento dei canali di bonifica paralleli al corso del fiume Po a sud di Semide. La distruzione del ponte dei Santi a sud di Porcara, la tenace opposizione tedesca presso Santa Croce ed il calar delle tenebre, obblig\u00f2 gli americani a desistere e rimandare al giorno successivo. Marted\u00ec 24 aprile 1945 alle 11,45 i primi reparti americani entrarono nell'abitato di Sermide, percorrendo la via che oggi prende il nome da questa data. Quasi contemporaneamente venivano liberate le due frazioni rivierasche di Moglia e Caposotto, quest'ultima congiuntamente a reparti sudafricani avanzanti su Felonica. L'attraversamento americano del fiume Po venne effettuato la notte tra marted\u00ec 24 e mercoled\u00ec 25 aprile 1945 grazie a barche d'assalto, mezzi anfibi ed in un secondo momento traghetti. Nel corso della giornata di mercoled\u00ec 25 aprile 1945, quando la linea del fronte si trovava gi\u00e0 oltre il fiume Po, venne proclamata l'insurrezione del Comitato di Liberazione Nazionale Alta Italia. La distruzione e l'abbandono che imperava lungo la sponda meridionale del fiume Po divenne ben presto fonte di reddito per gli abitanti, i quali iniziarono quasi subito il recupero di tutto ci\u00f2 che poteva essere rivenduto alle fonderie perch\u00e9 utile alla rinascita dell'Italia.\nMercoled\u00ec 2 maggio 1945, alle ore 18:30, divenne effettiva la resa incondizionata dei resti del Gruppo di Armate C del Generale Heinrich von Vietinghoff, firmata alla Reggia di Caserta il 29 aprile presso il comando alleato del 15\u00ba Gruppo d'Armate. Il 4 maggio il generale Frido von Senger und Etterlin giunse alla sede del comando del generale statunitense Mark W. Clark in qualit\u00e0 di ufficiale di collegamento incaricato di assicurare i termini della capitolazione. Marted\u00ec 8 maggio venne invece firmato l'atto di resa incondizionata a Berlino dall'alto comando tedesco del III Reich, ponendo cos\u00ec fine alle ostilit\u00e0 anche in Europa.\nIl bilancio per Sermide risult\u00f2 pesante: gran parte degli edifici del paese erano stati distrutti o danneggiati dai bombardamenti. Si conteranno 121 militari caduti o dispersi sui vari fronti, 101 civili morti e numerosi militari stranieri, soprattutto tedeschi ma anche americani, caduti nel territorio comunale. Solo recentemente si \u00e8 scoperto che tra questi militari vi erano anche quattro paracadutisti dell'Esercito Cobelligerante Italiano, caduti in localit\u00e0 Mondine nel corso di uno scontro con i tedeschi. \nQuesti paracadutisti erano stati lanciati oltre le linee nemiche da vettori americani la sera di venerd\u00ec 20 aprile 1945, congiuntamente a oltre duecento commilitoni, nell'ambito dell'operazione Herring, l'ultima operazione di aviolancio di tutta la guerra.\nOnorificenze.\nLa citt\u00e0 di Sermide \u00e8 la XVII tra le 27 citt\u00e0 decorate con Medaglia d'Oro come \"Benemerite del Risorgimento nazionale\" per le azioni altamente patriottiche compiute dalla citt\u00e0 nel periodo del Risorgimento.\nMonumenti e luoghi d'interesse.\nLingue e dialetti.\nA Sermide si parla una variante del dialetto basso mantovano, che qui risente della vicinanza della Transpadana Ferrarese, della provincia di Modena e soprattutto Ferrara. Risalta molto infatti l'assenza dei suoni duri (\u00d6, \u00dc) tipici del mantovano standard; essi sono sostituiti da vocali pi\u00f9 aperte, che denotano una situazione di transizione tra quest'ultimo e il ferrarese. Nel caso del dialetto dei comuni di Sermide e Felonica, in effetti, la parlata \u00e8 affine al ferrarese occidentale di cui rappresenta un esempio di transizione con i dialetti del basso mantovano e della zona pi\u00f9 orientale del comune di Mirandola. La tipica \"z\" del ferrarese, infatti, \u00e8 addolcita con la \"s\" e l'accento si arrotonda verso un emiliano di ceppo pi\u00f9 centrale.\nCultura.\nManifestazioni.\nOgni anno viene celebrato il Palio di Sermide, nella prima met\u00e0 di luglio. Esso rievoca il tradizionale passaggio nella citt\u00e0 della contessa Matilde di Canossa.\nOgni luned\u00ec di estate, inoltre c'\u00e8 la manifestazione denominata \"luned\u00ec estate\", in cui il comune prepara una cena con prodotti tipici, durante la serata c'\u00e8 musica, banchetti in cui si possono acquistare vestiti, oggetti prodotti artigianalmente e prodotti tipici mantovani, di produzione locale.\nInfrastrutture e trasporti.\nFerrovie.\nSermide \u00e8 attraversata dalla linea ferroviaria Suzzara\u2013Ferrara, gestita da Ferrovie Emilia Romagna (FER) sia dal punto di vista dell'infrastruttura sia del servizio viaggiatori e merci. Il paese \u00e8 servito dall'omonima stazione, aperta nel 1888 e ricostruita nel 1999 con un nuovo piazzale binari.\nSport.\nCalcio.\nLa principale squadra di calcio della citt\u00e0 \u00e8 la \"Polisportiva Sermide\" che milita nel girone O lombardo di 2\u00aa Categoria."}
{"id": "37394", "revid": "122580814", "url": "https://it.wikipedia.org/wiki?curid=37394", "title": "Serravalle a Po", "text": "Serravalle a Po (\"Serav\u00e0l\" in dialetto mantovano) \u00e8 un comune italiano di abitanti della provincia di Mantova in Lombardia. Da febbraio 2016, con il comune di Sustinente, fa parte dell'Unione di comuni Lombarda Mincio Po.\nOrigini del nome.\nIl nome di Serravalle deriverebbe dalla posizione geografica \"serratura della valle\".\nSe \u00e8 come per la Serravalle nella bassa Blenio (Canton Ticino, CH), deriver\u00e0 con ogni probabilit\u00e0 da \"sala vallis,\" uno stanziamento longobardo in cui si amministrava la giustizia. La tradizione di tipo cancelleresco ha assunto \"sara vallis\" (da \"sala') e\" l'ha fatto diventare \"Serravalle\" con rotacismo, ma la base \u00e8 il ben noto \"sala\" longobardo\".\" \nInfrastrutture e trasporti.\nFra il 1886 e il 1933 Serravalle Po era servita da una stazione posta lungo la tranvia Brescia-Mantova-Ostiglia."}
{"id": "37395", "revid": "1705737", "url": "https://it.wikipedia.org/wiki?curid=37395", "title": "Solferino", "text": "Solferino (\"Sulfr\u00ec\" in dialetto alto mantovano) \u00e8 un comune italiano di abitanti della provincia di Mantova in Lombardia.\n\u00c8 particolarmente conosciuto per la battaglia (24 giugno 1859) che ne prese il nome, combattuta fra l'esercito austriaco-veneto e quello franco-sardo come atto finale e conclusivo della seconda guerra d'indipendenza. La battaglia si concluse a Solferino con la presa della Rocca, pi\u00f9 conosciuta come la \"Spia d'Italia\" per la sua posizione dominante. Nel 2016 \u00e8 stata costituita l'unione dei comuni di Medole, Ponti sul Mincio e Solferino denominata \"Unione dei comuni Castelli Morenici\". Il comune, dal 2018, si fregia del riconoscimento di qualit\u00e0 turistico-ambientale della bandiera arancione, conferito dal Touring Club Italiano.\nGeografia fisica.\nSolferino \u00e8 un comune situato alle propaggini settentrionali della Pianura Padana, nell'Alto Mantovano e al confine con la provincia di Brescia. Il territorio comunale, esteso per , fa parte dell'anfiteatro morenico del lago di Garda, situato qualche chilometro a nord. L'altitudine in corrispondenza del municipio \u00e8 di \nPoco distante \u00e8 anche la provincia di Verona, con i centri di Peschiera del Garda e Valeggio sul Mincio, distanti solo pochi chilometri in direzione est. Dista da Mantova (capoluogo provinciale), da Brescia e da Verona. Confina a nord con la provincia di Brescia (Lonato del Garda), a est con Cavriana, a sud con Guidizzolo, a sud-ovest con Medole e ad ovest con Castiglione delle Stiviere.\nIl territorio comunale \u00e8 percorso dal canale Arn\u00f2.\nOrigini del nome.\nLe origini del toponimo vanno ricercate nell'aggettivo medievale \"sulphurinus\", che dovrebbe indicare un torrentello solforoso, con probabile riferimento alle emanazioni sulfuree dell'anfiteatro morenico del Garda.\nStoria.\nSolferino appartenne ai vescovi di Mantova nell'XI secolo e ai Conti di Montichiari nel XII secolo. Nel XIV secolo entr\u00f2 nelle propriet\u00e0 dei Bonacolsi e successivamente dei Gonzaga, che con Orazio divenne feudo autonomo.\nLa battaglia di Solferino e San Martino del 24 giugno 1859 fu la pi\u00f9 grande battaglia dopo quella di Lipsia del 1813, avendovi partecipato complessivamente pi\u00f9 di soldati che si combatterono per circa 12-14 ore e che lasci\u00f2 sul campo circa uomini ( austriaci-veneti e franco-sardi) e circa prigionieri ( austriaci-veneti e franco-sardi). Per quoziente di perdite supera la battaglia di Waterloo.\nHenry Dunant, uomo d'affari svizzero si era recato in Lombardia per incontrare Napoleone III per affari. Contrariamente a quanto erroneamente supposto e divulgato, Dunant non \u00e8 stato testimone della battaglia di Solferino n\u00e9 ha visto il campo di battaglia coperto di morti e feriti. Lo afferma lui stesso nei suoi diari, ritrovati dopo la sua morte e pubblicati nel 1971 da Bernard Gagnebin nel libro dal titolo \"Memoires\"; il libro appare nel in Italia nel 2001. Dunant arriva a Castiglione delle Stiviere il 25 giugno 1859 (giorno successivo alla battaglia) proveniente da Brescia,e vi rimane fino al 30 assistendo i feriti, qui trasportati dal campo di battaglia che venivano soccorsi dalla popolazione locale. Nel libro \"Un Souvenir de Solferino\" egli rende onore alle donne di Castiglione delle Stiviere che curavano tutti i feriti senza distinzione di nazionalit\u00e0: \"Tutti fratelli\" ripetevano. E \"Tutti fratelli\" \u00e8 diventato il motto della Croce Rossa. Dunant racconta che il 27 giugno lascia momentaneamente Castiglione per recarsi al quartier generale di Napoleone III. \u00c8 in questa occasione che per la prima volta attraversa il territorio di Solferino alla cui descrizione dedica soltanto poche righe. Il giorno successivo ritorna a Castiglione e quindi necessariamente ripassa per Solferino, ma nel libro questo suo secondo ed ultimo passaggio \u00e8 del tutto ignorato.\nDopo la fine della guerra, Dunant torn\u00f2 a Ginevra, ma non riusc\u00ec a dimenticare le atrocit\u00e0 viste a Castiglione delle Stiviere. Raccont\u00f2 quella esperienza castiglionese nel libro \"Un souvenir de Solferino\". Anni dopo, insieme ad altri quattro cittadini svizzeri (Gustave Moynier, Henry Dufour, Louis Appia e Theodore Maunoir) cre\u00f2 il Comitato ginevrino di soccorso dei militari feriti, detto \"Comitato dei cinque\", predecessore del Comitato Internazionale della Croce Rossa.\nIl 20 novembre 2016 i cittadini di Solferino e di Castiglione delle Stiviere sono stati chiamati alle urne per esprimersi, con un referendum, a favore o contro la fusione dei due comuni. L'esito del referendum, tra gli elettori solferinesi, \u00e8 stato contrario alla fusione. Il 4 giugno 2009 il comune ha ricevuto la Medaglia commemorativa del 150\u00ba anniversario della battaglia di Magenta, con la seguente motivazione:\"Per essere stato, assieme a Magenta, il teatro principale dei primi scontri del risorgimento italiano che aprirono le porte al processo di unificazione nazionale\".\nSimboli.\nIn occasione del conferimento del titolo di Citt\u00e0, a Solferino \u00e8 stato concesso lo stemma attualmente in uso con decreto del presidente della Repubblica 24 luglio 2007.\nLa torre raffigurata \u00e8 la celebre Rocca di Solferino mentre il sole allude alla paretimologia dotta dal latino \"sol ferens\" (\"che porta il sole\").\nSociet\u00e0.\nEtnie e minoranze straniere.\nGli stranieri residenti nel comune sono 265, ovvero il 10,1% della popolazione. Di seguito sono riportati i gruppi pi\u00f9 consistenti:\nLingua e dialetti.\nOltre alla lingua italiana, a Solferino \u00e8 abbastanza utilizzato il dialetto locale. Essendo la localit\u00e0 posta nell'Alto Mantovano ma al confine con la provincia di Brescia, si parla un vernacolo bresciano, con minimi influssi del mantovano.\nCultura.\nMusei.\nInfo sui Musei di Solferino a www.solferinoesanmartino.it\nAmministrazione.\nGemellaggi.\nSolferino \u00e8 gemellata con:\nInfrastrutture e trasporti.\nStrade.\nDi importanza per il comune \u00e8 l'autostrada A4 Milano-Venezia, con il casello di Sirmione distante 10 chilometri.\nFerrovie.\nLo scalo ferroviario pi\u00f9 vicino al comune sulla linea Milano-Venezia \u00e8 la stazione di Desenzano del Garda-Sirmione.\nAeroporti.\nSolferino \u00e8 situato a quasi met\u00e0 strada fra due importanti scali aeroportuali: l'aeroporto Valerio Catullo di Verona ( in direzione est) e l'aeroporto di Brescia-Montichiari ( in direzione ovest)."}
{"id": "37396", "revid": "1702319", "url": "https://it.wikipedia.org/wiki?curid=37396", "title": "Sustinente", "text": "Sustinente (\"S\u00fcstin\u00e9nt\" in dialetto mantovano) \u00e8 un comune italiano di abitanti della provincia di Mantova in Lombardia. Da febbraio 2016, con il comune di Serravalle a Po, fa parte dell'Unione di comuni Lombarda Mincio Po.\nOrigini del nome.\nL'etimo del paese, il nome Sustinente, \u00e8 tutt'oggi dibattuto. Secondo illustri storici locali, alcuni concordi nel farlo derivare alla parola \"Septigenti\", tre sarebbero le possibili cause che dettero questo nome a questo territorio. Secondo una prima interpretazione dei fatti, il nome deriverebbe da qualche pietra miliare romana esistente in passato. Secondo altri, dai 700 iugeri di terra donati dalla contessa Matilde di Canossa al monastero dei Benedettini del Polirone a San Benedetto Po, centro sulla sponda del Po opposta a Sustinente. Per ultima ipotesi, infine, il nome deriverebbe da un sostegno artificiale che regolava il flusso delle acque del fiume Mincio e del fiume Po..\nStoria.\nDalle origini all'epoca moderna.\nLe origini dell'abitato di Sustinente risalgono al V secolo a.C. come dedotto dai ritrovamenti di epoca etrusca ritrovati in loco, consistenti in una serie di dighe (dette Fosse Filistine) che avevano la funzione di favorire lo scorrimento delle acque nell'area, evitando ristagni paludosi, da cui probabilmente il toponimo latino. Nel territorio comunale, a nordest, nella Valle del Poletto, sono invece stati rinvenuti dei resti di epoca romana.\nDopo secoli di oscurit\u00e0 documentale, il nome del borgo riappare nel VII secolo sotto il regno del longobardo Agilulfo e nuovamente nell'XI secolo quando viene citato nell'ambito di una cessione di settecento iugeri di terreno da parte di Matilde di Canossa ai monaci benedettini del Polirone. Nei primi decenni del XII secolo, il comune di Mantova ed i monaci benedettini di San Zeno di Verona si contesero il predominio della zona, la quale pass\u00f2 infine ai mantovani che ne affidarono la conduzione ai monaci benedettini locali, pur con una discreta autonomia locale, detenuta \"de facto\" dalla potente casata dei Cavriani, originari della Germania ed approdati nel mantovano nel XII secolo. Nel 1288 la famiglia fece costruire un grande castello su un'isola locale, dotato di tredici torri ed ornato di ricchi giardini con piante esotiche. Dal XIV secolo, il borgo pass\u00f2 sotto la signoria di Guido Gonzaga, la cui famiglia vi domin\u00f2 per i tre secoli successivi.\nNel XVIII secolo l'imperatore Giuseppe II del Sacro Romano Impero, nelle vesti di duca di Mantova oltre che di Milano, riun\u00ec i vari nuclei abitati della zona in un unico comune.\nIl secolo delle due guerre mondiali.\nDurante la seconda guerra mondiale, nel periodo dell'occupazione tedesca e della Repubblica Sociale Italiana, la famiglia contadina dei Sacchi nascose per mesi nella propria casa colonica e protesse dalla deportazione un giovane ebreo di Merano, Moshe Shapiro, finch\u00e9 la situazione non divenne cos\u00ec pericolosa che il giovane fu costretto a trovare altro rifugio a Gazzo Veronese, dove sopravvisse fino alla Liberazione. Per questo loro impegno di solidariet\u00e0, il 2 agosto 1999, l'Istituto Yad Vashem di Gerusalemme ha conferito a Riccardo e Edmea Sacchi, e a Vando e Ebe Sacchi l'alta onorificenza dei giusti tra le nazioni.\nInfrastrutture e trasporti.\nFra il 1886 e il 1933 Sustinente era servita da una stazione posta lungo la tranvia Brescia-Mantova-Ostiglia.\nSport.\nL'A.D. Basket Sustinente, militante nel girone lombardo che disputa il Campionato di Serie C Silver maschile e di Serie C femminile."}
{"id": "37397", "revid": "125985314", "url": "https://it.wikipedia.org/wiki?curid=37397", "title": "Suzzara", "text": "Suzzara (IPA: , \"S\u00fc\u1e63\u00e8ra\" in dialetto basso mantovano) \u00e8 un comune italiano di abitanti della provincia di Mantova in Lombardia. Situata nella Pianura padana, sulla riva destra del Po, fa parte dell'Oltrep\u00f2 mantovano e del Basso mantovano, e si trova nella parte meridionale della provincia. \u00c8 il terzo comune della provincia per popolazione, dopo il capoluogo e Castiglione delle Stiviere.\nStoricamente contesa tra Mantova e Reggio Emilia, tra il 1010 e il 1313, fu molto attiva nel periodo del Risorgimento italiano e si svilupp\u00f2 come patria del socialismo sin dai suoi primordi. Vide la nascita dell'industria di costruzione di macchine agricole, tra cui si distinse la ditta Fratelli Casali oggi Iveco, fondata nel 1891 che rese la citt\u00e0 il primo polo industriale del mantovano.\n\u00c8 nota come la Citt\u00e0 del Premio per il rinomato Premio Suzzara, che si svolge ogni due anni alla Galleria.\nGeografia fisica.\nSuzzara \u00e8 inserita in un paesaggio tipicamente fluviale e padano. Suzzara si trova nella regione Lombardia, nel settore sud\u00a0\u2013 occidentale della provincia di Mantova, confina con la regione Emilia-Romagna ed \u00e8 parte delle terre dell'Oltrep\u00f2 mantovano. Il comune sorge sulla sponda destra del fiume Po, al di sotto di una grande ansa che raccoglie le acque del fiume Oglio Il centro abitato \u00e8 attraversato in zona nord dal 45\u00ba Parallelo (geografia), la linea equidistante fra il Polo nord e l'Equatore.\nTerritorio.\nSuzzara si estende per 61,10\u00a0km\u00b2 a una altitudine media di 20\u00a0m s.l.m.. Il comune confina a nord con Motteggiana, a sud con Luzzara, in Emilia Romagna, a ovest con Dosolo e Viadana e a est con i comuni di Pegognaga e Gonzaga.\nLa citt\u00e0 dista 21,9\u00a0km da Mantova, 76,3\u00a0km da Cremona e 41,6\u00a0km da Reggio Emilia, 68,2\u00a0km da Verona e 46,30\u00a0km da Parma.\nClassificazione sismica: zona 4 di pericolosit\u00e0 molto bassa, vedi Ordinanza del PCM n. 3519/2006.\nIdrografia.\nIn origine Suzzara si trovava alla sinistra del fiume Po. Con il progressivo spostamento dell'alveo del fiume verso nord a causa di alluvioni appenniniche, il corso principale si \u00e8 ridotto all'attuale canale \u201cPo vecchio\u201d che si trova a sud di Suzzara, mentre quello che prima era solo un ramo \u00e8 diventata l'ansa che attraversa il territorio di Suzzara.\nSuzzara, come dice il nome, si trova a sud del canale Zara, che viene ritenuto generalmente l'ultimo tratto dell'Oglio che, catturato dal Po nella sua migrazione verso nord, \u00e8 rimasto praticamente senza bacino imbrifero e quindi con alimentazione assai ridotta rispetto alle dimensioni dell'alveo che ancora oggi si possono vedere\nClima.\nCome il resto della Pianura Padana il clima \u00e8 di tipo temperato umido (K\u00f6ppen \"Cfa\") con caratteristiche continentali, estati calde e asciutte e inverni piuttosto rigidi. Clima inoltre tipico della Bassa padana.In particolare gli inverni sono poco piovosi e con giornate di nebbia; le estati tendono a essere afose con precipitazioni a carattere temporalesco; le primavere e gli autunni sono generalmente piovosi.\nOrigini del nome.\nIl toponimo deriva dal latino \"sub Zara\" ovvero sotto (\"sub\") lo Zara (propriamente \"giara\"), nome che identifica una diramazione dell'Oglio che sfociava nel Po nei dintorni di Governolo e passante per questa cittadina; come altri corsi d'acqua ha un appellativo che si riconduce a un vaso da liquidi.\nIl nome Suzzara si trova per la prima volta menzionato l'8 settembre 872 in un diploma dell'imperatore Ludovico II il Giovane, indirizzato a Roffredo vescovo di Reggio Emilia.Si trattava dell'isola di Suzzara, cos\u00ec chiamata perch\u00e9 circondata da diversi corsi d'acqua, fra cui la Zara: il canale Zara che ne delimitava la parte nord, il Po a ovest e il \u201cPo Vecchio\u201d al confine sud-est.\nNei primi documenti compariva in varie forme: \"Suzaria\", \"Sozara\" (secolo XII), \"Sugaria\" (secolo XIII), \"Sycaria\", \"Suczaria\", \"Syguaria\" e forme simili, in quanto l'antica \"z\" in periodo medioevale si \u00e8 trasformata in \"g\".\nStoria.\nLe origini.\nIl pi\u00f9 antico documento relativo all'esistenza di Suzzara risale all'anno 870, nel quale, tuttavia, veniva fatta menzione dell'intera \"isola\" di Suzzara e non esclusivamente del centro abitato. In questa prima attestazione si cita Suzzara in quanto le venne cambiata l'amministrazione da parte dell'imperatore Ludovico II il Giovane. Dall'abbazia di Leno di Brescia Suzzara pass\u00f2 alla curia di Reggio. La donazione fu ribadita da Carlo il Grosso nell\u2018879, nel 900 e nel 999. \u00c8 certo invece che Suzzara fu la prima terra che nella contesa tra Mantova e Reggio Emilia pass\u00f2 al territorio mantovano, come emerge nell'elenco degli Statuti Bonacolsiani datati tra il 1303 e il 1313, a differenza di Pegognaga, Gonzaga e Bondeno per le quali si stabil\u00ec un co-dominio tramite il contratto denominato \"Regula Padii\". Inoltre in parecchi altri diplomi imperiali contemporanei l'isola di Suzzara \u00e8 nominata tra le entit\u00e0 fatte oggetto di donazione alla chiesa di Mantova.\nIn ogni caso \u00e8 lecito anche supporre il passaggio dalla contea di Brescia a quella di Reggio Emilia che a sua volta ne cedette una porzione nel 1010 al marchese Bonifacio di Canossa, restando sotto il governo dei Canossa, titolari di entrambe le contee.\nIl passaggio a Mantova avvenne probabilmente nel 1280, ovvero dopo la conquista dell'Isola da parte di Pinamonte Bonacolsi, senza che vi fosse pi\u00f9 alcuna rivendicazione da parte della Curia reggiana o un intervento armato di Reggio Emilia. Pochi anni dopo la famiglia Ippoliti, non avendo digerito il passaggio di reggenza e non avendo mai sopportato la politica dei Bonacolsi, insorse aiutata da alcune famiglie reggiane. La rivolta venne sedata subito.\nIl periodo gonzaghesco.\nSubentrati i Gonzaga in Mantova (ufficialmente nel 1332, dopo la rivolta ai Bonacolsi del 1328) e scemato il potere degli scaligeri di Verona, dopo la morte di Cangrande della Scala il capoluogo provinciale si trova in guerra contro i Visconti di Milano. Le prime schermaglie dei milanesi (1357 e 1368) partirono dal cremonese e, risalendo il fiume Oglio, arrivarono a distruggere Borgoforte e Governolo. Ma con la presa della casata milanese di Reggio (1371), comprata per 30.000 ducati d'oro ai discendenti di Feltrino Gonzaga (i quali danno origine al primo ramo cadetto della famiglia Gonzaga di Novellara e Bagnolo), il fronte d'attacco milanese si espanse. Ludovico II Gonzaga per correre ai ripari decise, l'anno seguente, di fortificare tutta la zona a sud del mantovano; dando il via alla costruzione del castello in muratura in Suzzara. Le truppe di Jacopo dal Verme conquistarono Suzzara nel 1397 e dopo un anno di tregua fra le due casate, Suzzara, nel 1399 torna ai Gonzaga, dopo un anno di reggenza di Carlo I Malatesta.\nIl periodo austriaco e francese.\nIl XVIII secolo fu caratterizzato dal dominio degli austriaci (dal 1708 al 1797). Nell'epoca del governo dello Stato di Mantova decentrato a Milano, Suzzara fu decretata Pretura di limitata giurisdizione da parte di Maria Teresa, figlia di Carlo VI. Di conseguenza nel 1750 ottenne un Pretore, che risiedeva nell'attuale sede municipale.\nIl XVIII secolo fu invece caratterizzato da una breve dominazione francese, a seguito della presa di Mantova da parte di Napoleone Bonaparte nel 1796. Il 9 giugno i francesi entrarono a Suzzara per porvi il campo militare. Soccorsi dagli austriaci nell'estate, i suzzaresi costrinsero i francesi alla ritirata. In questa occasione alcuni suzzaresi arrestarono dei soldati francesi e per questo motivo poco tempo dopo subirono le rivendicazioni di questi ultimi, che a seguito di processo ottennero la cessione di alcuni oggetti preziosi della Chiesa.\nQuesta sistemazione dur\u00f2 fino al 1814 quando tornarono nuovamente gli austriaci. Questo periodo fu caratterizzato da una condizione di estrema periferia per Suzzara, che ne condizion\u00f2 la vita politica, sociale ed economica fino al 1866. Le cause di ci\u00f2 si riscontrano nelle difficili condizioni infrastrutturali, vista l'assenza di un ponte tra Suzzara e Mantova e la presenza di un sistema ferroviario e viario poco sviluppato. Soltanto dopo l'Unit\u00e0 d'Italia inizier\u00e0 un vero e proprio processo di sviluppo economico.\nIl periodo risorgimentale.\nIl periodo del Risorgimento vide una grande partecipazione della giovent\u00f9 suzzarese, come testimonia la targa di marmo posta sulle mura della Torre Civica che riporta i nomi di giovani combattenti. In particolare durante la Prima guerra d'indipendenza italiana si form\u00f2 un Comitato di Pubblica Sicurezza, che fungeva da vero e proprio centro di direzione politica locale. In questo contesto Suzzara venne quindi gestita dallo schieramento patriottico locale. Tuttavia i patrioti suzzaresi non erano soltanto liberal-moderati. Molti giovani infatti andarono a ingrossare le file dei volontari nei corpi franchi mantovani durante la Prima guerra d'indipendenza italiana e per questo verranno arrestati dalla polizia austriaca in quanto \"Compromessi politici\". In totale i suzzaresi che hanno combattuto la guerra furono 32. Il fenomeno avvenne anche durante la Seconda guerra di indipendenza italiana, quando alcuni giovani abbandonarono il Lombardo-Veneto per combattere come volontari con i piemontesi. Anche durante la Spedizione dei Mille i suzzaresi si distinsero e tra questi le cronache ricordano Emilio Buttironi e Telesforo Cattoni.\nSuzzara entr\u00f2 a far parte del giovane Regno d'Italia solo al termine della terza guerra d'indipendenza, a seguito del plebiscito delle province venete e di quella di Mantova del 1866.\nSuzzara post unitaria.\nNel 1868 fu fondata la Societ\u00e0 di mutuo soccorso degli operai di Suzzara, che col tempo pass\u00f2 dall'avere carattere puramente assistenziale ad assumere carattere sindacalista, un po' come avvenne in tutta Italia. Un episodio emblematico del fermento suzzarese di quell'epoca fu la \u201cmarcia dei cinquecento\u201d del 1878, durante la quale 500 braccianti senza lavoro marciarono con le loro carriole e i loro attrezzi verso la sede del Municipio. \nIl contado suzzarese, specialmente Sailetto e Tabellano, prese parte attiva al moto La Boje (1884-1885) tant'\u00e8 che uno dei maggiori protagonisti del moto fu Clemente Nizzoli di Sailetto. Furono questi anche gli anni di una forte crescita economica, che tocc\u00f2 il suo apice tra il 1880 e il 1914, grazie ad alcuni fattori importanti, quali lo sviluppo del capitalismo nelle campagne, la realizzazione della ferrovia, le abilit\u00e0 di un pioniere quale fu Francesco Casali, ma anche la scuola, la cultura, l'etica del lavoro e l'importante opera di riordino urbano attuata da Francesco Piazzalunga.\nNel 1873 venne ultimato il ponte di ferro sul Po, grazie alla formazione di una \u201cSociet\u00e0 Anonima per la costruzione e per l'esercizio di un ponte di chiatte sul fiume Po presso Borgoforte\u201d, che si attiv\u00f2 come prima cosa per realizzare un collegamento tra le due sponde.&lt;br&gt; \nNel 1869 fu aperta la linea ferroviaria Mantova-Modena, alla quale il comune concorse pagando 6000 lire. Bisogna ricordare che il ponte ferroviario sul Po, tra Motteggiana e Borgoforte, fu terminato nel 1874. \nNel 1883 fu invece costruita la Ferrovia Parma-Suzzara e l'anno successivo la Ferrovia Suzzara-Ferrara. Da allora la rete ferroviaria suzzarese continu\u00f2 a potenziarsi, tanto che nel 1928 si cre\u00f2 il percorso La Spezia-Verona-Brennero via Parma-Suzzara-Mantova, che rest\u00f2 in funzione per due anni.\nLe Societ\u00e0 operaie e le agitazioni che si erano susseguite verso la fine dell'Ottocento, fecero di Suzzara terreno fertile per la nascita del socialismo, che si svilupp\u00f2 in tutta Italia a partire da Genova nel 1892. Il partito nascente pot\u00e9 contare su uomini pieni di fede e capacit\u00e0: Achille Menotti Luppi, Vittorio Fiorenzano, Pietro Aleotti, Francesco Marangoni per citarne alcuni. Nel 1894, sotto la guida di Luppi il Partito Socialista Italiano era ben organizzato tanto che l'anno dopo fu costituito un circolo culturale socialista con relativa biblioteca; nel 1895 i socialisti entrarono come minoranza in Consiglio Comunale. Nel 1899 Achille Luppi Menotti dopo l'avanzata del socialismo in Italia divenne il primo sindaco socialista della citt\u00e0.\nIl Novecento.\nIn tutta Italia agli inizi del Novecento si formarono Cooperative, leghe di resistenza operaie e contadine. Anche Suzzara si struttur\u00f2 in questo modo.\nNel 1907 venne organizzato uno sciopero generale di 90 giorni di tutte le leghe, guidato \"in primis\" dagli operai dell'officina Fratelli Casali che lottarono invano per ottenere migliori condizioni di lavoro. La lega che riusc\u00ec a ottenere maggiori successi fu quella dei \u201csalariati fissi\u201d che sigl\u00f2 un \u201cpatto di lavoro comunale\u201d, che fu reputato il migliore di tutta la provincia e divenne l'esempio a cui fecero riferimento altri comuni e Mantova stessa.\nLa classe operaia suzzarese si consolid\u00f2 ulteriormente nei primi anni del Novecento, grazie alla presenza delle leghe e della Scuola Arti e Mestieri, alla nascita dell'industria, alla costituzione del Partito Socialista Italiano; nel 1901 gli operai suzzaresi festeggiarono per la prima volta il Primo Maggio.\nI primi anni del 1900 furono gli anni del proliferarsi di fenomeni quali emigrazione, analfabetismo e anticlericalismo. Questi vennero percepiti a Suzzara in modo molto particolare: se l'emigrazione era una valvola di sfogo per i suzzaresi, vista la situazione di miseria e iniquit\u00e0 vigente, l'analfabetismo si diffuse meno grazie anche alla presenza della Scuola Arti e Mestieri, che rappresent\u00f2 il centro per eccellenza dell'istruzione professionale e cre\u00f2 una manodopera esemplare per capacit\u00e0 e spirito combattivo. Inoltre la presenza del Partito Socialista Italiano riusc\u00ec a contenere l'analfabetismo, grazie alla sua azione sociale e culturale volta a favorire i lavoratori.\nIl paese nel frattempo si andava modificando, con la costruzione dell'ospedale civile (fondato nel 1850 da Pietro Montecchi), dell'edificio scolastico e del nuovo cimitero. Venne potenziata l'opera di bonifica delle terre, fu fondata la prima banca. Sul finire del secolo venne inoltre costruito il Teatro Sociale.\nPer quanto concerne la spinta anticlericale, dovuta all'epopea garibaldina, a Suzzara e in particolare a Tabellano fu molto sentita. Si iniziarono quindi a celebrare matrimoni civili.\nDopo il ritorno al potere dei moderati con Carlo Cesare Montecchi nel 1909, Suzzara fu protagonista di proteste e manifestazioni tra il 1912 e 1913 che culminarono nella cosiddetta \u201cSettimana Rossa\u201d alla quale partecip\u00f2 anche Benito Mussolini, allora direttore dell'Avanti! che si rec\u00f3 alla Camera del Lavoro dove incontr\u00f2 Luppi Menotti, Maria Goia e altri dirigenti socialisti.\nNel periodo successivo allo scoppio della Prima guerra mondiale Suzzara torn\u00f2 in mano alle forze popolari.\nLe condizioni della citt\u00e0 nel dopoguerra furono piuttosto simili a quelle di altre realt\u00e0 italiane, salvo per l'orientamento politico che a Suzzara rest\u00f2 spiccatamente socialista. Il Socialismo e il Partito Moderato erano le due forze politiche che si contrapponevano in Consiglio comunale, mentre in Italia inizi\u00f2 a organizzarsi il Partito Comunista Italiano fondato a Livorno nel 1921. N\u00e9 il comunismo, n\u00e9 il fascismo presero piede inizialmente, nonostante il terrore seminato dai primi sporadici gruppi fascisti che riuscirono a sorgere. L'episodio pi\u00f9 grave avvenne nel 1921 con una sparatoria che coinvolse Dante Poli, dodicenne ucciso per errore durante questo assedio.\nDal punto di vista economico, gli anni trenta segnarono una forte ripresa economica e industriale di Suzzara tanto che all'epoca la citt\u00e0 (divenuta tale nel 1923 con decreto reale) era chiamata \"la piccola Manchester, principale centro manifatturiero e cuore dell'industria mantovana.\nIl periodo fascista si caratterizz\u00f2 soprattutto per l'organizzazione di propaganda clandestina, tanto che ben 240 suzzaresi parteciparono alla Resistenza italiana.\nA fine guerra, nel 1945 a Suzzara venne eletto il primo Consiglio Comunale, che torn\u00f2 a riunirsi nella sede di Piazza Castello. Durante la seduta venne nominato come primo cittadini dal Comitato di Liberazione Ilbe Truzzi designato per acclamazione, accanto al vicesindaco Tebe Mignoni. Una seduta successiva del Consiglio Comunale, sempre nello stesso anno, avrebbe decretato la vittoria di Tebe Mignoni appartenente al Partito Comunista come Sindaco della citt\u00e0. Gli succedette Cirillo Carra nel 1948. Tra le opere realizzate in questo periodo dall'amministrazione ci furono i crocile Tosini e via Luppi Menotti. Dopo che Cirillo Carra ottenne la trasformazione della propria ditta di costruzione di macchine agricole in societ\u00e0 per azioni, fu costretto ad abbandonare il governo del paese, restituendolo a Tebe Mignoni. A Suzzara dal punto di vista amministrativo si sono succedute amministrazioni esclusivamente di sinistra, in particolare tra il 1945 e il 1964 ha vinto il Partito Comunista Italiano, salvo nel 1948 quando vinse il Fronte popolare (PSI e PCI).\nSimboli.\nLo stemma civico di Suzzara rappresenta una fenice sopra un rogo, sormontata da un sole raggiante nascente dal lembo superiore dello scudo. Il tutto d'oro. Al di sopra si trova una corona derivante dal riconoscimento del titolo di Citt\u00e0 avvenuto nel 1923. \nIl motto \u00e8 Post fata resurgo (locuzione latina che significa \u201cdopo la morte mi rialzo\u201d.\nOnorificenze.\nDecreto reale.\n\"Ci piacque con Nostro Decreto add\u00ec 9 novembre 1923 di concedere al Comune di Suzzara il titolo di Citt\u00e0. Ed essendo stato il detto nostro Decreto registrato, come avevamo ordinato, alle Corte dei Conti e trascritto nei registri della Consulta Araldica e dello Archivio di Stato in Roma, vogliamo ora spedire solenne documento della concordata grazia al Comune concessionario. perci\u00f2 in virt\u00f9 della nostra Autorit\u00e0 Reale e Costituzionale dichiariamo spettare al Comune di Suzzara in Provincia di Mantova, il titolo di Citt\u00e0.\"\nMonumenti e luoghi d'interesse.\nArchitetture religiose.\nChiesa dell'Immacolata Concezione.\nLa chiesa parrocchiale che si erge attualmente in piazza Garibaldi, \u00e8 stata costruita su progetto di Giovanni Arrivabene. Lo stile \u00e8 quello neoclassico, con pianta a croce latina e dal 1854 \u00e8 dedicata all'Immacolata Concezione; il patrono \u00e8 San Biagio. Anticamente la chiesa di Suzzara si trovava nel castello ed era dedicata sia a San Biagio e che a San Cassiano. Le vicende storico-urbanistiche portarono il paese all'espansione fuori dalle mura del castello. La vecchia chiesetta fu demolita e si costru\u00ec attorno al 1550 una chiesa localizzata dove \u00e8 attualmente, dedicata al solo San Biagio.\nNel 1853-1854 l'edificio sacro fu letteralmente \"capovolto\" come orientamento e ricostruito. Di stile neoclassico di maniera rimasero alcuni quadri, recentemente restaurati. Tra questi un San Longino attribuito a un non individuato Antoon van Dyck.\nAttorno agli anni sessanta fu restaurato e abbellito con affreschi del prof. Alessandro dal Prato.\nIn conseguenza del sisma del maggio 2012, la chiesa \u00e8 stata chiusa per restauri e la cupola del campanile \u00e8 stata rimossa nel giugno del 2012. I lavori di restauro sono iniziati nel febbraio 2014, per recuperare la facciata e gli interni inagibili.\nChiesa della Sacra Famiglia.\nLa parrocchia della Sacra Famiglia fu eretta con decreto vescovile del 24 luglio 1965, festa di Sant'Anna. L'edificio sacro ebbe pure il riconoscimento civile con decreto del Presidente della repubblica il 30 maggio 1966. Il 14 settembre 1968 monsignor Carlo Ferrari benedisse il primo nucleo delle nuove opere parrocchiali comprendente un salone-cappella, la casa canonica e l'oratorio. Il 9 dicembre 1990, infine, la nuova chiesa fu solennemente consacrata da monsignor Egidio Caporello..\nChiesa parrocchiale di San Colombano.\nLa Chiesa si trova nella frazione di Riva di Suzzara, \u00e8 dedicata al santo missionario irlandese e sorge sui resti di un antico edificio fondato dai monaci colombaniani di Bobbio. Sulla scorta delle memorie tramandataci da don Giuseppe Baldini, parroco dal 1899 al 1932, si sa che prima del Mille sorgeva nel territorio in fregio al Po una cappella dedicata a San Colombano.\nNella storia di Riva appare spesso il Po come protagonista anche delle vicende che riguardano la chiesa. La vecchia parrocchiale, con la costruzione di un nuovo argine maestro, l'attuale, fu spesso allargata, e poi demolita nel 1815 per non lasciarla ingoiare dalle acque. Il 24 aprile 1823 si pose la prima pietra della chiesa attuale che venne costruita secondo il progetto dell'architetto Luigi Voghera di Cremona.\nIl progetto iniziale fu rimaneggiato e l'edificio ebbe una vita travagliata fatta i crepacci e puntelli.\nIn conseguenza del sisma del maggio 2012, la chiesa \u00e8 momentaneamente chiusa per restauri.\nArchitetture civili.\nTorre civica.\nLa torre civica di Suzzara, unico elemento rimasto dell'antico castello, fu eretta quando venne costruita la cinta muraria a opera di Domenico da Bologna. La torre era collocata all'esterno della cinta muraria medievale, a fianco della porta d'ingresso e venne costruita sotto il potere di Ludovico I Gonzaga. Inizialmente alta 24 metri e quindi portata agli attuali 32 metri nei primi decenni del 1400, \u00e8 il monumento principale della citt\u00e0. All'interno del castello, oltre alle abitazioni dei contadini, vi erano una chiesa (dedicata a san Ippolito e san Cassiano) proprio a fianco della torre, un'osteria, mantenuta fino al XVIII secolo a fianco di una torretta di guardia, un fabbro e un fornaio con il relativo mulino.\nIl castello risale probabilmente all'epoca del dominio reggiano, costruito quindi come roccaforte contro i mantovani. Le mura e le torri merlate erano circondate da un fossato in cui confluivano le acque derivate dal vicino corso di Po Vecchio. La cinta muraria che venne attestata dalle carte topografiche dell'epoca, era formata da quattro angoli caratterizzati da bassi torrioni sporgenti, mentre sul lato verso l'odierna piazza s'innalzava la torre che fungeva da mastio.\nCon l'arrivo degli Asburgo, attorno al 1600, il castello perse la propria funzione sociale, militare e di coordinamento territoriale. Dal momento che gli imperatori austro-ungarici lo consideravano un punto pericoloso e costoso, lo distrussero lasciando solo la torre. Con il mutare della societ\u00e0, la torre cambi\u00f2 la propria funzione difensiva; gi\u00e0 nel 1712 la torre era dotata di un orologio. Nel 1665, la torre rappresentava per i contadini un vero e proprio strumento di lavoro. A causa del terremoto del 29 maggio 2012 la torre \u00e8 stata chiusa alle visite guidate e dichiarata inagibile.\nOspedale civile Montecchi.\nL'ospedale venne fondato a Suzzara da Pietro Montecchi, che offr\u00ec gran parte della sua eredit\u00e0 per questa costruzione che termin\u00f2 nel 1854 con 10 letti e che nel 1855 arriv\u00f2 a 24 posti letto. Nel 1887 vennero iniziate le opere di ampliamento con un'ala nuova, con progettazione dell'ingegner Francesco Piazzalunga. Nei primi anni del 1900 l'ospedale ampli\u00f2 i suoi reparti, acquisendo quello di chirurgia. Attualmente ospita alcuni uffici sanitari del territorio, dopo l'apertura dell'ospedale Montecchi di Suzzara del 1997, la cui costruzione ha impegnato il Comune per circa vent'anni.\nL'ospedale dispone di n. 115 posti letto effettivi per degenza, di cui n. 105 in regime di ricovero ordinario, n. 5 in regime di day-hospital e 5 in regime di day-surgery, con un bacino d'utenza, considerando solo il comprensorio dei comuni di Suzzara, Pegognaga, Motteggiana, Gonzaga e San Benedetto Po, pari a circa 49.000 cittadini.\nCasa del Fascio.\nLa casa del fascio venne inaugurata il 22 luglio 1936. Essa \u00e8 un edificio posto nell'attuale Piazza Luppi. Nel 1936 per\u00f2 la piazza cambi\u00f2 nome in Piazza V Maggio XIV. Attualmente la casa del fascio \u00e8 la sede del comando tenenza della Guardia di Finanza di Suzzara e dell'Agenzia delle entrate..\nTeatro Guido.\nNel 1894 si costitu\u00ec un comitato di quaranta cittadini per la realizzazione di un teatro. Il progetto venne affidato a Francesco Piazzalunga e la costruzione termin\u00f2 nel 1895, in occasione della sagra di settembre del paese, quando avvenne l'inaugurazione con la messa in scena del \"Faust\". Nel 1905 fu la volta della \"Traviata\", de \"Il Barbiere di Siviglia\" e del \"Don Pasquale\". Nel 1938 dopo alcune opere di restauro prese il nome di Teatro Guido e inizi\u00f2 una stagione molto proficua con una serie di spettacoli molto importanti tra cui la \"Carmen\" e la \"Boh\u00e8me\". Oltretutto il progetto preliminare si avvalse della collaborazione di specialisti e scenografi che avevano anche partecipato al restauro del Gran Teatro La Fenice di Venezia e al Teatro alla Scala di Milano.Accanto all'attivit\u00e0 teatrale si affianc\u00f2 anche quella cinematografica a partire dal 1956, quando il teatro sub\u00ec un ulteriore restauro. L'attivit\u00e0 del teatro cess\u00f2 completamente nel 1982, lasciandolo chiuso e privo di interventi di manutenzione e conservazione.\nCinema Politeama.\nll Cinema Teatro Politeama nacque nel 1911 in via Mazzini. Inizialmente funzionante come teatro, il Politeama ebbe grande fortuna per alcuni decenni, fino all'immediato dopoguerra, mentre sub\u00ec un forte declino negli anni Sessanta-Settanta. In quegli anni il teatro venne trasformato in cinema, con una severa riduzione del palcoscenico. Inoltre attorno agli anni Novanta anche la sala venne ridotta a soli tre ambienti, pur preservando la sua funzione di proiezione, ma con un numero ridotto di posti. Per evitarne la demolizione, nel 1998 nacque l'Associazione Onlus \"Amici del cinema - Dino Villani\", che lo prese in gestione. Nel luglio 2012 il cinema \u00e8 stato dotato di un proiettore digitale, con il quale il film non viene pi\u00f9 proiettato sullo schermo attraverso la tradizionale pellicola ma immagazzinato su un server e inviato direttamente al dispositivo di proiezione digitale. Tutto questo e altri interventi sono stati resi possibili grazie al generoso contributo concesso da Fondazione Cariplo, che con la propria attivit\u00e0 a sostegno delle realt\u00e0 culturali locali ha puntato sul rilancio delle sale cinematografiche.\nTeatro Comunale.\nIl teatro comunale venne costruito nel 1880 e sorse in Piazza Castello. Venne poi demolito nel 1914.\nCorte Grandi-Donesmondi-Cazzaniga.\nCorte Grandi-Donesmondi-Cazzaniga si trova a San Prospero. Le prime notizie certe su questa corte si hanno attorno al 1528, quando la villa era chiamata \u201cCorte di San Prospero\u201d ed era di propriet\u00e0 della famiglia Bonati. Nel 1630 a causa della crisi economica, i Bonati vendettero la villa al senatore Federico Grandi, nobile mantovano.\nIl nipote di questo nel 1744 nomin\u00f2 unico erede dei suoi beni Luigi Donesmondi. La corte pass\u00f2 poi in eredit\u00e0 a Cecilia, l'ultima dei Donesmondi, che nel 1871 spos\u00f2 il nobile cremonese Francesco Cazzaniga. Nel 1976 la corte ha ospitato le riprese del film \"Novecento\" di Bernardo Bertolucci.\nMonumento ai caduti.\nIl parco Monumento ai caduti si trova all'incrocio di Viale Zonta e Via Gina Galeotti Bianchi. Venne sistemato nel 1924 assieme alla strada laterale. La posa della prima pietra avvenne il 4 maggio dello stesso anno, per celebrare l'avvenuta proclamazione a citt\u00e0 dell'anno precedente. Nel 1928 il monumento venne inaugurato con l'intervento di Augusto Turati. L'anno successivo venne tracciata una via sulla sinistra del monumento, via Gina Galeotti Bianchi e venne formato un piazzale che, opportunamente alberato dar\u00e0 origine agli attuali giardini.\nIstituto orfane di guerra e scuola professionale femminile.\nTerminata la Prima guerra mondiale nacque l'istituto orfane di guerra, grazie all'eredit\u00e0 di Carlo Cesare Montecchi, che lasci\u00f2 la propria casa situata in via Guido alle figlie Norina e Vittorina. Nel 1933 su progetto del geometra Ermete Rebegoldi venne sistemato lo stabile ex I.L.P.A (Industria Lavorazione Prodotti Agricoli), che sar\u00e0 poi annesso al Collegio Convitto femminile. Nel 1954 l'edificio venne acquistato da don Luigi Cavagnari, fu adibito a Scuola dell'infanzia e affidato all'Istituto \"Piccole figlie dei sacri cuori di Ges\u00f9 e Maria\" di Parma. Nel 1971 le suore rinunciarono al loro incarico e il nuovo parroco di Suzzara, don Lino Boselli, affid\u00f2 la direzione della scuola alle \"Operaie parrocchiali di Maddalena Aulina\" che condussero la scuola fino all'agosto del 2007. Oggi ospita la Scuola dell'infanzia \"Rosa Agazzi\".\nCasa di riposo Boni.\nLa casa di riposo sorge in via Cadorna e venne costruita nel 1971.Di recente, nel 2009 \u00e8 partito il progetto di ampliamento della sede e la creazione di un Centro Diurno Integrato per Anziani.\nStadio Comunale.\nNel 1929 venne deciso l'acquisto di un appezzamento di terreno di propriet\u00e0 del Ricovero \u201cBoni\u201d sul quale era gi\u00e0 stato costruito un campo per manifestazioni sportive su iniziativa di alcuni cittadini. Il campo, grande 12.784\u00a0m\u00b2 era fornito di recinzione e tribune in legno, spogliatoi e biglietterie. Nel 1941 all'Associazione Calcio \u201cG. Corradini\u201d venne concesso di costruire una tribuna su progetto dell'ingegnere Orazio Zapolski. Attualmente lo stadio ospita la squadra di calcio dell'Associazione Sportiva Suzzara Calcio ed \u00e8 intitolato a Italo Allodi.\nPalasport Marmiroli.\nIl Palazzetto dello Sport sorge in via Lenin nell'area sportiva polifunzionale, accanto allo stadio comunale e al circolo tennistico, e ha una capienza di 620 posti a sedere per il pubblico. L'inaugurazione ufficiale \u00e8 avvenuta il 1\u00ba giugno 1991. La struttura sorge in un'area di 10.000\u00a0m\u00b2 ed \u00e8 dotata di tre palestre nelle quali si praticano discipline sportive quali pallavolo, pallacanestro, pallamano, pattinaggio, calcio a 5, tiro con l'arco e arti marziali. Il Palazzetto dello Sport \u00e8 intitolato alla memoria del prof. Antenore Marmiroli, preparatore di numerosi atleti vincitori di gare nazionali a livello scolastico e ospita al suo interno non solo manifestazioni sportive, ma \u00e8 anche sede prestigiosa di spettacoli e manifestazioni culturali.\nSala civica.\nIl progetto iniziale predisposto dall'architetto Ermete Rebegoldi nel 1945 era quello di costruire in Via Montecchi un edificio che potesse accogliere gli uffici ECA, un ristorante popolare, docce e bagni pubblici. In realt\u00e0 il progetto fu sostituito dalla realizzazione di un salone centrale che ospita riunioni del Consiglio comunale, di assemblee di partito ed eventi di altre organizzazioni. Per alcuni anni, dal 1954 al 1955 fu anche sede della Biblioteca all'inizio della sua attivit\u00e0.\nVilla Grassetti.\nLa Villa, detta anche del Seminario, \u00e8 un edificio nobiliare che si trova a Suzzara, nella frazione di Sailetto, in strada Zara Zanetta. La costruzione risale alla seconda met\u00e0 del Cinquecento e ha caratteri architettonici rinascimentali. I committenti furono i Grassetti, commercianti di sale di origine padovana, mentre in seguito la propriet\u00e0 pass\u00f2 a una successione di famiglie aristocratiche Mantovane. Durante il periodo di appartenenza della famiglia, furono applicate paraste decorative alle pareti. Nella prima met\u00e0 dell'Ottocento la villa fu adibita a villeggiatura estiva dei chierici del Seminario vescovile di Mantova. A fine Ottocento attorno al corpo di fabbrica principale vennero edificati una chiesa in stile neogotico, un refettorio, un teatrino e due ali simmetriche a tre piani collegate al prospetto Sud, destinate a dormitorio per i chierici. Negli anni settanta del Novecento la villa, gi\u00e0 in stato di abbandono, viene acquistata dal comune di Suzzara che tuttora ne \u00e8 il proprietario.\nVilla Capilupi.\nLungo via Villa Inferiore, si trova Villa Capilupi, la cui ossatura centrale risale al 1500. La cancellata \u00e8 retta da quattro pilastri con terminali a guglia e la struttura architettonica evidenzia la grazia settecentesca. Venne edificata per conto del nobile Alfonso Capilupi (1527-1593) nel 1567. Solo pi\u00f9 tardi, passata nelle mani del figlio Carlo, la villa sub\u00ec una trasformazione che le confer\u00ec l'attuale carattere settecentesco. I lavori anteriori al 1733 furono ordinati dal marchese Carlo. Sono tuttora visibili gli stemmi delle famiglie Strozzi, Cavriani e Andreasi, con cui i Capilupi erano imparentati.\nSociet\u00e0.\nEvoluzione demografica.\nSuzzara, secondo i dati ISTAT aggiornati al 2012, \u00e8 il terzo comune pi\u00f9 popoloso della provincia di Mantova, con abitanti. Ha famiglie e un'et\u00e0 media di 43 anni, con un tasso di natalit\u00e0 del 9,7%. \u00c8 inoltre il comune con la pi\u00f9 alta percentuale di coniugati (52%) nella provincia di Mantova\nEtnie e minoranze straniere.\nSecondo i dati ISTAT aggiornati al 1\u00ba gennaio 2016 la popolazione straniera residente \u00e8 di persone, pari al 16,0% della popolazione comunale. Le nazionalit\u00e0 maggiormente rappresentate sono:\nLingua e dialetti.\nOltre alla lingua italiana, a Suzzara non sono riconosciute ufficialmente altre lingue. Il dialetto locale \u00e8 il dialetto suzzarese, fortemente influenzato da quello reggiano, vista la posizione confinante della citt\u00e0 del Premio con l'Emilia Romagna. Il suzzarese appartiene alla famiglia dei linguaggi gallo-romani parlati in quella parte dell'Italia che ai tempi dell'Impero romano I-V secolo d.C. era la Gallia cisalpina.\nTradizioni e folclore.\nFilos\nIl termine filos deriva dall'usanza della veglia nelle stalle di campagna, dove si riunivano nelle sere invernali uomini, donne e fanciulli per passare il tempo e ripararsi dal freddo. Tale veglia conservava un certo contegno sociale secondo anche un principio di gerarchie, con destinazione di posti a seconda dell'et\u00e0 o del grado tenuto da ciascuna famiglia. In origine convegno di filatrici, fu per secoli il centro animatore e propulsore della vita curtense e ritrovo abituale delle famiglie contadine e della povera gente.\nLa vecia\nUn tempo a met\u00e0 quaresima i fornai di Suzzara attaccavano alla torre del castello un fantoccio di stracci rappresentante una vecchia con canocchia e fuso. A mezzogiorno suonavano le campane a morto facendo dondolare qua e l\u00e0 la vecchia, che veniva poi fatta sedere su un asino e accompagnata dal clamore del popolo tra le case del paese e della campagna, chiedendo denaro e cibo fino a sera. A tal punto si gettava la vecchia su un monte di paglia fuori dal paese e le si dava fuoco con grandi schiamazzi e urla.La tradizione del rogo della vecchia ha origine remote e va a ricollegarsi alla tribale riverenza che intere civilt\u00e0 contadine avevano nei confronti della \"Madre Terra\" e, in particolare, vuole celebrare la vittoria della buona stagione sull'inverno sterile e freddo. Dunque l'essenza della cerimonia \u00e8 intesa a esaltare e procurare fertilit\u00e0 ai campi\nCandelora e San Biagio\nLe feste del ciclo pasquale iniziano con Carnevale. Il santo pi\u00f9 venerato del mese \u00e8 San Biagio, patrono di Suzzara, festeggiato il 3 febbraio. La Candelora \u00e8 il giorno che precede il patrono ed \u00e8 caratterizzata dal fatto che la mattina del 2 febbraio si va in chiesa a ricevere una candela benedetta che si appende al muro accanto al letto e serve a scongiurare la grandine nei raccolti.\nLa mattina di San Biagio si torna in chiesa di buon'ora per la benedizione della gola.\nCultura.\nIstruzione.\nBiblioteche.\nLa Biblioteca Comunale, fondata nel 1967, \u00e8 l'Istituto Culturale di riferimento per la citt\u00e0. Biblioteca di pubblica lettura e centro culturale, da sempre mantiene un contatto stretto con la comunit\u00e0 suzzarese, offrendo i propri servizi, oltre che al pubblico di studenti, a tutti i cittadini che possono trovare strumenti di informazione e documentazione sempre aggiornati.\nNel 2013 la biblioteca \u00e8 diventata centro culturale Piazzalunga, grazie al lascito di Mario Spinella e ha ampliato il raggio dei propri servizi e delle iniziative organizzate.\nMusei.\nLa galleria del Premio Suzzara nasce nel 1975 in Via Don Bosco e ospita opere d'Arte contemporanea. Nel 2002 nasce il Museo Galleria del Premio Suzzara che offre al pubblico un patrimonio di oltre ottocento opere acquisite nel corso di una storia iniziata nell'immediato Dopoguerra.\nGeografia antropica.\nFrazioni.\nBrusatasso.\n\"\"Da Br\u00fc\u0161atas sta lontan mila pas\u201d.\"\n(Blasone).\nBrusatasso, dial. Br\u00fc\u0161atas, agg. etnico popolare: Bru\u0161atin.\nProbabilmente prima era \"Brusalovo\" o \"Brusalupo*\" (Cod. Crem. I8 1172 e 1228). Diventa Bruxatassum nel secolo XIV (D'Arco, Stat. Mant. VIII, 16). Dal latino medievale *\"brusare\" \u201cardere\u201d (REW 9097) in composizione prima con la voce settentrionale lovo \u201clupo\u201d; infine scomparsi i lupi nella zona - col latino tardo taxo,-onis \u201ctasso\u201d.\nLa frazione di Brusatasso dista 4,85 chilometri dal medesimo comune di Suzzara di cui essa fa parte e conta 864 abitanti. Il paese sorge attorno a una piccola cappella innalzata in onore di San Michele Arcangelo. In un documento del 1154 troviamo che Brusatasso era sotto la giurisdizione del parroco di Suzzara. Il primo rettore di questa chiesa fu don Flaminio Moro nel 1500. In seguito don Mario Roscio inizi\u00f2 la serie regolare dei rettori, continuata nel 1731 con il primo arciprete don Ferri. Tra le vicende della frazione \u00e8 da ricordare nel 1630 l'occupazione degli Alemanni che saccheggiarono il paese e la Chiesa, sottrassero gli arredi pi\u00f9 preziosi, bruciarono l'archivio parrocchiale, portarono la peste nel Ducato di Mantova e causarono la morte di pi\u00f9 della met\u00e0 della popolazione di Brusatasso.\nNel 1702 il Po ruppe gli argini a Tabellano, causando un allagamento che si somm\u00f2 al saccheggio del paese durante la Guerra franco-spagnola contro l'esercito imperiale austriaco comandato dal principe Eugenio di Savoia. Nel 1765 il parroco don Giuseppe Bustaffa ricevette dalla Curia di Mantova la licenza per la demolizione della vecchia Chiesa, a eccezione del coro e del presbiterio e ne fece costruire una nuova da mastro Ludovico Ascari. Gli altari furono costruiti successivamente nel 1766-1780. Nel 1776 venne costruita la sagrestia e dopo la demolizione del vecchio coro se ne innalz\u00f2 uno nuovo, comunicante con il campanile. La facciata \u00e8 risalente al 1882, mentre il campanile venne costruito di fianco all'abside nel 1759-1762. \u00c8 interessante ricordare che il campanile era il pi\u00f9 alto dei dintorni, ma venne abbassato per poter ospitare un concerto di campane considerevole per peso e sonorit\u00e0. La Chiesa venne completamente restaurata nel 1939. L'orologio, opera artigianale dei Francesco Casali di Suzzara fu rimesso in funzione nel 1937. In conseguenza del sisma del maggio 2012, la chiesa \u00e8 momentaneamente chiusa per restauri.\nSan Prospero.\nSan Prospero, dialetto San Pr\u00f2sp, agg. etnico \"qu\u00e8i'd san Pr\u00f2sp.\" Agionimo di Prosperus, il santo vescovo di Reggio Emilia popolarmente connesso a pro-spes \u201cfortunato\u201d patrono della parrocchia (25 giugno). Stando ai \"Miracula B. Prosperi\" il suo culto sarebbe fiorito sotto re Liutprando.\nLa frazione di San Prospero dista 6 chilometri dal centro di Suzzara e conta 339 abitanti.Il territorio, delimitato a nord dal collettore Zara, \u00e8 tutto terreno agricolo e la \"civilt\u00e0 contadina\", sia pure a livello pi\u00f9 avanzato, vi \u00e8 riscontrabile quotidianamente e dovunque.\nSan Prospero \u00e8 la pi\u00f9 piccola delle frazioni di Suzzara e anche per questo motivo le notizie sulla sua storia sono piuttosto rare. Notizie effettive si hanno nel 1749 quando fu ricostruita la chiesa grazie al contributo del parroco e del popolo.\nL'edificio pi\u00f9 notevole della frazione \u00e8 Villa Grandi. Nel corso dei secoli le due famiglie vi hanno apportato modifiche, ornamenti, strutture aggiuntive. Della blasonata famiglia Cazzaniga-Donesmondi, si ricorda Luigi, nato a Mantova nel 1880, notaio di Mantova e Suzzara e famoso per aver fatto costruire l'attuale Scuola Materna di Suzzara inaugurata il 28 novembre 1960.\nIn conseguenza del sisma del maggio 2012, la chiesa \u00e8 stata chiusa per restauri.\nNella villa vicino alla chiesa e suoi dintorni, fu girato il film Novecento di Bernardo Bertolucci negli anni 1970, dove tutta la troupe prima e dopo l'azione delle scene, si riversava all'unico telefono e negozietto presente, dove si vendeva di tutto, la classica bottega del paesetto di perfetta bassa campagna. Se mancava qualcosa, la signora Maria Ferrari ordinava, mentre fra i tavolini i lavoranti sorbivano caff\u00e8 e vino, giocando a carte.\nAlcuni degli attori divennero famosi dopo questa loro apparizione.\nOggi il paese \u00e8 spopolato, perch\u00e9 l'unico lavoro \u00e8 l'agricoltura, mentre parte della popolazione si \u00e8 trasferita nella vicina Suzzara.\nSailetto.\nSailetto, dialetto \"Sail\u00e8\". Dal latino \"salictum-salictulum\" per \u201cterra dei salici\u201d o \u201cpiccolo saliceto\u201d. Un'altra denominazione potrebbe derivare dalla forma latina di San Leo, tramutatasi nel dialetto con il tempo in Sailetto appunto.\nLa frazione di Sailetto di Suzzara dista 4,18 chilometri dal medesimo Comune di Suzzara di cui essa fa parte e ha 485 abitanti. Per una questione di confini, Sailetto si trova divisa a met\u00e0 e una parte appartiene al comune di Motteggiana. \nSecondo un'antica tradizione, papa Leone I, durante il suo viaggio per incontrare Attila, avrebbe pernottato al \u201cForte Urbano\u201d, situato nei pressi di Sailetto, una corte sulle rive del Po. In memoria di quell'evento venne eretta dagli abitanti una cappella, sui ruderi della quale si sarebbe successivamente costruita l'attuale chiesa di San Leo presso il Forte Urbano nell\u2018'800. Nel 1200 la cappella divent\u00f2 chiesa battesimale. Pi\u00f9 tardi il Forte venne distrutto dai soldati di Giovanni delle Bande Nere e gli abitanti (chiesa compresa) si spostarono nella zona dell'attuale paese. La costruzione della chiesa risale al 1400, quando venne costruita una chiesa di stile gotico che dopo il Concilio di Trento divenne parrocchia, che tuttavia nel 1749 venne demolita per costruire l'attuale. All'interno si conserva una tela ovale di Giuseppe Bazzani che raffigura l'incontro di Attila con papa Leone I.\nIn conseguenza del sisma del maggio 2012 la chiesa \u00e8 stata chiusa per restauri ed \u00e8 stata riaperta il 29 maggio 2015, nel terzo anniversario del terremoto.\nTabellano.\n\"Prima 'l Tablan e po...Milan.\"\nTabellano, dialetto \"Tablan\". Le due versioni di fonte tradizionale non risolvono interamente il processo fonetico e gli agganci genetici del nome. La prima vuole che il nome derivi dal latino \"tabella\", diminutivo di \"tabula\", nel senso di \u201ctavella\u201d ovvero fabbrica di laterizi. La seconda si collega al fatto che Tabellano fosse passaggio doganale tra le due sponde del Po, indicato da opportune tabelle di segnalazione, il che richiamerebbe il latino \"tabularia\"\nLa frazione di Tabellano dista 3,49 chilometri dal medesimo comune di Suzzara di cui essa fa parte e conta 1013 abitanti.\nUna vera storia di Tabellano e documenti storici relativi non esistono. Si ha certezza della sua esistenza intorno al 1000 e si sa che le sue terre appartenevano alla contessa Matilde di Canossa. Fu proprio la contessa a far costruire la chiesa in stile romanico, che sar\u00e0 poi restaurata nel 1681. Alcune notizie si hanno in riferimento alla battaglia di Borgoforte, durante la quale la chiesa diventa ospedale militare. Nel 1870 viene istituito l'asilo infantile e nel 1880 le scuole elementari. \nTabellano \u00e8 la frazione pi\u00f9 popolata del comune di Suzzara. Il paese ha sviluppato nell'ultimo Dopoguerra alcune piccole industrie meccaniche, agricole e artigianali. \nTabellano \u00e8 spesso stata minacciata dalle piene del Po. In particolare la pi\u00f9 pericolosa \u00e8 stata nel 1951 quando l'acqua raggiunse e super\u00f2 in alcuni punti il piano della sommit\u00e0 arginale e si fatic\u00f2 a contenere le acque.\nVicino a Tabellano sorge Croce del Gallo, localit\u00e0 che prende il nome da un gallo in ferro situato sul cocuzzolo di una casa che serve da banderuola.\nRiva di Suzzara.\nRiva di Suzzara, dialetto \"Riva\", cognominizzazione del toponomastico Riva, da ripa non perch\u00e9 \u201cin riva al Po\u201d.\nLa frazione di Riva dista 3,91 chilometri dal comune di Suzzara di cui essa fa parte e ha circa 809 abitanti.\nLa storia di Riva \u00e8 intimamente legata a quella di Suzzara e viene citata per la prima volta ai tempi della dominazione longobarda, come Portus mantuanus, citato insieme ai porti del Po (del Bresciano, del Parma e dell'Adda) e ritorna anche nel Codice Diplomatico Longobardo(730), nel concordato tra il re Liutprando e Comacchio, nel quale si parla sia di tributi, il ripatico, che di addetti, i Riparii. Sembra questo il contesto in cui leggere la testimonianza di una presenza monastica di Bobbio proprio a Riva, ancora evidente nel titolo della Cappella di San Colombano, l'unico titolo non romano e chiaramente legato ai Longobardi nell'isola suzzarese..\nRiva \u00e8 inoltre legata alla figura del primo arciprete di cui si \u00e8 a conoscenza: don Giuseppe Baldini, parroco dal 1899 al 1932.\nFamosa fu la battaglia di Luzzara del 15 agosto 1702, durante la quale Riva e in particolare il territorio dove ora si trova il Parco San Colombano fu teatro di scontri e violenze legate alla successione al trono di Spagna. Si tratt\u00f2 di un episodio bellico di particolare efferatezza: le cronache dell'epoca riportano che in quattro ore di battaglia morirono circa 7.000 soldati. In memoria di quell'episodio, il 15 agosto 2002, a 300 anni dalla battaglia, \u00e8 stato inaugurato il Memoriale della Riconciliazione, una piccola cappella ricavata da una nicchia naturale.\nMolte altre storie si narrano attorno al territorio di Riva e si legano, in particolare, alla dominazione austriaca quando contrabbandieri e briganti, renitenti alla leva, attraversavano i suoi boschi e spesso imponevano la consegna di parte del bestiame. Famoso fu il contadino Marzola che si era rifiutato di consegnare il bestiame e per questo venne crocifisso sull'uscio di casa e lasciato morire lentamente. In riferimento a questo episodio, sulla strada che da Suzzara porta a Riva sorge corte Marzola dove \u00e8 ancora visibile un busto marmoreo che ritrae il Marzola crocifisso.\nA Riva sorgono inoltre due palazzi, uno detto \u201cdella fame\u201d e l'altro \u201cdella sete\u201d, perch\u00e9 in tempi di carestia furono venduti in cambio di un sacco di frumento e una botte di vino. \nCinquant'anni fa erano ancora presenti i mulini del Po, scomparsi da tempo lungo tutto il corso del fiume. Uno degli ultimi \u00e8 quello di Tagliavini, che affond\u00f2 nei pressi di \u201cTesta di ponte\u201d e giace ora sul fondo del fiume.\nVive sono ancora alcune leggende legate a Riva, tra cui quella del \u201cVisul\u201d un uomo, pare, vissuto sul Po e morto sul fiume mentre con il suo battello andava a tiro di un volo di anatre selvatiche.\nFamosa anche per la cronaca pi\u00f9 rovente con gli scontri sul fiume tra partigiani e tedeschi, la sua storia pi\u00f9 recente ha una concretezza dolorosa che si lega alla lapide che ricorda un partigiano caduto in quegli scontri.\nAltre localit\u00e0.\nDel comune di Suzzara fanno parte anche le localit\u00e0 di Alberine - Caselle (4,41\u00a0km), Arginotto (4,29\u00a0km), Borgo Quindici (2,59\u00a0km), Ca' Vecchia (8,36\u00a0km), Cittadella (7,19\u00a0km), Cittadella - Bugni (5,38\u00a0km), Corte Alipranda (4,06\u00a0km), Corte Gorizia (5,40\u00a0km), Corte Rozza (4,98\u00a0km), Curada (4,93\u00a0km), Forte Urbano (4,94\u00a0km), Gazzina - Cherubina (3,38\u00a0km), Gonzagone (3,73\u00a0km), Lo Stradone (3,19\u00a0km), Merlotti (3,35\u00a0km), Palazzo Fame (3,77\u00a0km), Pioppelle (3,41\u00a0km), Venirola (3,67\u00a0km), Vienuove (7,20\u00a0km), Zamiola (6,60\u00a0km), Zanetta (4,43\u00a0km).\nEconomia.\nAgricoltura.\nSuzzara \u00e8 il principale centro agricolo-industriale dell'Oltrep\u00f2 mantovano. Ha una superficie territoriale di 6110 ettari e una superficie agrario forestale di 5255 ettari, utilizzata per la maggior parte in seminativi\nA seguito dell'opera di Bonifica dell'Agro mantovano - Reggiano avvenuta nel 1907, che diede una rapida accelerata al settore zootecnico e quello lattiero-caseario, si \u00e8 andato via via specializzando l'allevamento di bestiame per la produzione di latte. Lo sviluppo del settore zootecnico \u00e8 stato anche fortemente influenzato dal progresso del settore agricolo attraverso l'impiego di moderni mezzi tecnici (concimi chimici, irrigazione con metodi all'avanguardia, antiparassitari e meccanizzazione). Le coltivazioni prevalenti sono grano, mais, barbabietola, patata, pomodori e ortaggi. L'allevamento \u00e8 prevalentemente di suini(20883 suini dell'unit\u00e0 agricola) e di bovini (10815 bovini dell'unit\u00e0 agricola)\nLe aziende agricole presenti sono di dimensioni medio grandi. In questa area l'agricoltura intensiva \u00e8 stata un motore per l'industria meccanica applicata alla zootecnica. Importanti a livello nazionale sono gli allevamenti di bovini e suini. Le industrie alimentari che operano sul territorio (casearie, vinicole, delle carni) sono tra le pi\u00f9 all'avanguardia in Italia e forniscono prodotti d'eccellenza.\nCommercio.\nIl commercio a Suzzara inizia a prendere piede agli inizi del 1900 a seguito della bonifica delle sue terre, alla realizzazione di strade, case e la ferrovia Suzzara-Ferrara e la ferrovia Verona-Mantova-Modena.\nSecondo i dati Istat al 2011 le attivit\u00e0 commerciali maggiormente sviluppate sono quelle del commercio all'ingrosso e al dettaglio di riparazione di autoveicoli e motocicli (308 unit\u00e0 attive e 1206 addetti Seguono le attivit\u00e0 di costruzioni (unit\u00e0 212/addetti 398) e il commercio al dettaglio (162 unit\u00e0 e 652 addetti).\nIndustria e artigianato.\nL'industria e l'artigianato contano una imprenditoria rilevante e molto diversificata. Oltre ad alcune grandi fabbriche \u00e8 presente un significativo indotto di piccola e media impresa. Tutta la zona ha avuto un forte impulso nella fase postindustriale, fra la fine degli anni cinquanta e i primi anni settanta.\nA Suzzara sono presenti infatti 1124 imprese tra le quali predominano quelle impiegate nel settore agricolo e quelle nel settore manifatturiero.\nNel settore industriale le attivit\u00e0 predominanti sono quelle meccaniche, della refrigerazione e del settore lattiero-caseario..\nSettore meccanico.\nFratelli Casali.\nL'economia suzzarese \u00e8 strettamente legata al settore meccanico, in particolare a quello della realizzazione e della riparazione di macchinari agricoli. Verso la fine del XIX secolo a Suzzara approd\u00f2 Francesco Casali che diede inizio ai primi fermenti industriali della zona e apr\u00ec una piccola officina in via Roma (oggi Luppi Menotti) per la riparazione di mezzi agricoli (in particolare trebbiatoi). Attorno al 1891, la Ditta Casali ampli\u00f2 produzione e sede, portandosi lungo il viale della Stazione di Suzzara, in una Fabbrica progettata dall'ing. Francesco Piazzalunga. La conversione della produzione durante la Prima guerra mondiale segn\u00f2 pesantemente la Casali, che 1918 divenne CIMAC (Compagnia industriale macchine agricole Casali) con sede ufficiale a Mantova e che nel 1922 dovette cedere il passo alla MAIS a seguito di una grave crisi produttiva. Nel 1936 la MAIS venne assorbita dall'Officine Meccaniche di Brescia, passando dalla produzione di macchine agricole a quella di autocarri militari, telai e carrozzeria per autobus e autocarri. Dalla fusione di 5 diversi marchi: Fiat Veicoli Industriali (con sede a Torino), Officine Meccaniche (Italia), Lancia Veicoli Speciali (Italia), Unic (Francia) e Magirus-Deutz (Germania), nascer\u00e0 l'attuale Iveco, situata in viale Zonta.\nZucchi.\nA fronte del successo della Casali, nel 1909 venne fondata la ditta industrie meccaniche Zucchi Pilade, operaio della Casali, che forte di quell'esperienza decise di costruire uno stabilimento per la produzione di macchine sgranatrici e sfogliatrici, trebbiatrici, turbine idrovore, meccanismi per mulini, caldaie a vapore, essiccatoi per cereali, motori a gas povero, costruendo la sua ditta accanto alla Casali, nel viale della Stazione di Suzzara. La Zucchi Pialde sar\u00e0 operante nel settore fino al trasferimento a Mantova nel 1913 con denominazione S.A.I.M.S. (Societ\u00e0 anonima industrie meccaniche suzzaresi).\nPinfari.\nNel settore meccanico famosa \u00e8 la Pinfari, di Italo e Dante Pinfari, situata in via Curtatone e Montanara per la costruzione di attrazioni per i Luna park. Nata ufficialmente nel 1857 come carpenteria per la realizzazione di attrezzi agricoli, divenne la prima azienda nel mondo a produrre montagne russe interamente in acciaio. Nel 2008 la ditta ha dichiarato fallimento: i brevetti ed il catalogo prodotti sono stati acquisiti da Interpark Amusements di Spilamberto.\nCarra.\nAlcuni operai della ditta Casali si unirono per fondare un'azienda che producesse macchine agricole: \u00e8 questo ci\u00f2 che avvenne alla Societ\u00e0 fratelli Carra che ebbe origine nel 1914, per opera di 5 fratelli, Adelelmo, Cirillo, Luciano, Ciro e Sante, allievi della Scuola Arti e mestieri. Dopo la cessione della Casali, i quattro fratelli costruirono un laboratorio di riparazione di macchine agricole. Nel 1919 il laboratorio fu spostato in via XXIII Aprile. I fratelli ottennero negli anni ante Seconda guerra mondiale numerosi successi, grazie alla produzione di sgranatrici, come la \"Universal\" e trebbiatrici, come la \"Virgiliana\", gioiello della meccanica agricola. Cirillo Carra in quegli anni fu oltretutto insignito dell'onorificenza di Cavaliere dell'ordine dal Capo dello Stato. L'industria cess\u00f2 l'attivit\u00e0 nel 1961.\nMarocchi.\nCon pochi operai in via Manzoni, nel 1920 nasceva l'attivit\u00e0 di Arrigo Marocchi, nella produzione di cucine economiche. Nel 1933 la ditta si trasfer\u00ec in via Solferino e nel 1939 inizi\u00f2 l'attivit\u00e0 collaterale di costruzione di macchine agricole, che passer\u00e0 poi nel dopoguerra in mano a Felice Compagnoni.\nCOMAS.\nAzienda che visse dal 1921 al 1930, la Costruzioni Meccaniche Agricole di Suzzara si occupava di costruzione di sgranatrici e riparazione di macchine agricole dirette da Arcangelo Bottazzi. Originariamente sorta in viale Virgilio, si spost\u00f2 poi in via Don Bosco.\nPineschi.\nLa ditta fratelli Pineschi, proveniente dalla zona di Rolo e Novi, si stabil\u00ec a Suzzara in via Curtatone e Montanara, per la lavorazione e il commercio dei legnami e la produzione di imballaggi e compensati in genere. Nel 1957 chiuse i battenti, anche a seguito di un disastroso incendio avvenuto nel 1950. Al suo posto venne inserita la IN.CON per la produzione di controplaccati.\nI.M.A.S.\nNel 1935 due operai gi\u00e0 facenti parte della MAIS, iniziano per conto proprio un'attivit\u00e0 di carattere artigianale riparando macchine agricole. Preso in affitto un capannone in via Manzoni, Renato Formentini e Vittorio Erminetti allargano la cerchia dei propri clienti. In seguito i due si dedicarono anche alla produzione in particolare di una trebbiatrice per frumento a paglia lunga, nel 1940, e una pressaforaggi. La ditta chiuder\u00e0 a seguito di una forte crisi negli anni sessanta.\nMaravelli.\nLa ditta artigianale fratelli Maravelli si trovava in localit\u00e0 Zara Zanetta e si era avviata come ditta di falegnameria e riparazione di macchine agricole grazie ai fratelli Evaristo, Medardo e Giuseppe Maravelli. Nel 1946 inizi\u00f2 a produrre carri agricoli con botte per poi passare a sfogliagranatrici e sgranatrici per mais. Negli anni sessanta la ditta che vantava una ventina di dipendenti cess\u00f2 la produzione tradizionale dedicandosi a nuovi tipi di macchinari in ferro per l'agricoltura, passando a Remo Maravelli, figlio di Evaristo, che prese in mano la ditta nel 1965. La ditta cess\u00f2 l'attivit\u00e0 nel 1986.\nTagliavini e Negri.\nNel 1950 il giovane Loredano Tagliavini ideava e sperimentava una sfogliasgranatrice da granoturco di nuova concezione. Di qui l'idea di farne un brevetto. Spinto da necessit\u00e0 di finanziamento si associ\u00f2 l'anno dopo con Aldo Negri in un angusto laboratorio di Viale Virgilio, dal quale nel 1957 si trasferiranno. Il nuovo locale, ubicato sempre in viale Virgilio era dotato di capannoni, uffici e magazzini. Nel 1960 la ditta inizi\u00f2 a lavorare anche per il mercato estero. Con la morte di Tagliavini e la crisi del settore, la ditta cesser\u00e0 l'attivit\u00e0 nel 1962.\nPiusi.\nNel 1953 l'ing. Franco Varini fonda la Piusi e comincia l'attivit\u00e0 con il nome O.M.A.A. Srl (Officina meccanica riparazioni agricole) allo scopo di costruire e commercializzare pompe, compressori macchine e altri articoli per usi industriali e agricoli. La ditta si caratterizz\u00f2 all'inizio come officina meccanica per applicazioni agricole. Nel 1958 l'ing. Franco Varini prelevava l'ex sede del laboratorio Rossi-Genitrini di via Toti, iniziando a produrre macchine e accessori per l'agricoltura e per applicazioni a trattrici agricole. Il concetto alla base della progettazione era l'unificazione di certi particolari della trattrice, cosa che permise subito un grande sviluppo anche all'estero. L'azienda attualmente \u00e8 ubicata in zona industriale Rangavino e a fornisce soluzioni professionali, di semplice utilizzo e di elevate prestazioni per il travaso, per il rifornimento e per la misurazione di lubrificanti, carburanti e liquidi.\nBosi.\nNel 1960 i fratelli Bosi aprono un laboratorio per la produzione di speciali marmitte per auto, in via Galilei.\nFr. Grespan.\nAlla met\u00e0 degli anni cinquanta Bruno Grespan, gi\u00e0 dipendente della Officine Meccaniche, con l'aiuto del fratello Edy, progett\u00f2 un nuovo modello di sfogliasgranatrice per granoturco. Trasferitisi da via Piave a via Galilei cominciarono a rendere pi\u00f9 ricca la gamma dei prodotti con un modello di sfogliatrice su due ruote. Nel 1964 avvenne la fusione con la Cavaletti Snc, da cui nacque la Grecav, che si amplier\u00e0 a Gonzaga dedicandosi alla fornitura di componentistica alle grandi case di macchine agricole e industriali e nel settore minicar.\nBondioli e Pavesi.\nLe origini della Bondioli e Pavesi risalgono al 1950 quando Edi Bondioli e Guido Pavesi fondano una piccola officina in via Piave a Suzzara per la riparazione di macchine agricole, gettando anche le basi della produzione di scatole ingranaggi e alberi cardanici, due prodotti per la trasmissione di potenza che risulteranno fondamentali nello sviluppo della meccanizzazione agricola del secondo dopoguerra. Nel 1961 i due soci arrivano a costruire l'attuale stabilimento di via 23 aprile. Nel 2000 la ditta \u00e8 arrivata a 600 dipendenti a Suzzara, 400 con le 10 filiali estere La gestione del mercato italiano rimane in carico alla casa madre sino al 2007 quando viene creata Bondioli &amp; Pavesi Sales &amp; Logistics, una societ\u00e0 che si occupa di gestire la logistica distributiva del gruppo e le attivit\u00e0 commerciali per il mercato italiano.\nSettore refrigerazione.\nTasselli.\nIl pioniere del settore della refrigerazione fu senz'altro Giovanni Tasselli, che inizi\u00f2 a costruire ghiacciaie dalla vicinanza della sua residenza alla \u201cfabbrica del ghiaccio\u201d di Viale Diaz. Quest'ultima venne costruita per conto di Efidio Carra e Gino Marcheselli nel 1921 con celle frigorifere per macellai, salone per conservazione alimentari, fabbrica selz, gassose, pastorizzazione birra.\nLa ditta Tasselli nacque ufficialmente nel 1942 con la produzione di ghiacciaie domestiche. Nel 1989 la Tasselli, dopo l'incorporazione con la Dart Italia Spa si chiamava Premark Italia spa. L'azienda nel 2008 fu costretta a chiudere lo stabilimento di Suzzara.\nG. Leali.\nTra le aziende da ricordare nel settore c'\u00e8 la G. Leali Suzzara, fondata nel 1958 ad opera di Gianfranco Leali in via Ippolito Nievo per la costruzione di frigoriferi industriali con struttura in legno, ricoperti in laminato plastico. La ditta cess\u00f2 la sua attivit\u00e0 nel 1966, per una fortissima crisi di mercato. Nello stesso anno, Gianfranco Leali ritorn\u00f2 sul mercato con la \u201cCel Frigo di Giubertoni Elsa\u201d, con il nome della moglie, in un capannone di via Montecchi. In questa nuova azienda Leali si dedic\u00f2 alla produzione di armadi frigoriferi e porte per celle in muratura. Dopo trent'anni di attivit\u00e0, l'azienda chiuse nel 1997.\nEverlasting.\nTra le storiche aziende produttrici nel settore della refrigerazione troviamo l'Everlasting, nata nel 1956 con il nome \u201cEvermatic\u201d per opera di Giovanni Guidetti e Oliviero Caramaschi, in origine sita in via Ponteboccale. Negli anni 70 l'azienda vide il consolidamento dell'attivit\u00e0 e della produzione la quale si estese anche alla refrigerazione cantieristica e all'attivit\u00e0 di coibentazione di furgoni, per conto della Officine Meccaniche-Fiat di Suzzara, e di mezzi anfibi di soccorso per la Lancia di Torino. Nel 1981 venne aperta un'azienda parallela, la \u201cCold mark\u201d, nell'area alle spalle della ditta capostipite (zona industriale tra Suzzara e Luzzara), che chiuder\u00e0 nel 2001, ricostituendo un laboratorio nella zona di Palidano e specializzandosi nella produzione di celle frigorifere componibili. Nel 2007, infine, nasce la \u201cEvermed srl\u201d, specializzata in prodotti refrigeranti del settore sanitario.\nZanotti.\nL'attivit\u00e0 della Zanotti nasce dalla mente del tecnico-imprenditore Mario, che dopo aver collaborato con l'impresa dei cognati Fiocchetti e frequentato corsi alla Scuola Arti e Mestieri decise di mettersi in proprio nel locale dell'autorimessa famigliare di Strada Statale Cisa, riparando macchine refrigeranti. Nel 1962 dopo i primi successi Mario fond\u00f2 la \u201cZanotti Mario - frigorista\u201d dando origine alla produzione delle unit\u00e0 refrigeranti \u201cUniblock\u201d, caratterizzate da una nuova concezione in cui venivano assemblati in un unico apparecchio compressore, condensatore, evaporatore e quadro elettrico. In seguito l'azienda allarg\u00f2 la produzione costruendo impianti per locali di asciugamento e stagionatura salumi. Nel 1981 la Zanotti cambi\u00f2 ragione sociale in \u201cUniblock Zanotti Spa\u201d e nel 1995 ampli\u00f2 i locali e si trasfer\u00ec a Pegognaga. Mario Zanotti rest\u00f2 al timone fino al 2006, quando la ditta venne ceduta a Walter Marocchi e dopo l'abbandono della Uniblock si rimise sul mercato con la \u201cZamar\u201d, che attualmente si dedica alla produzione di attrezzature da utilizzare nel campo medico.\nCisaplast.\nLa nascita dell'azienda nel 1962 si deve a Walter Mantovani, figura tra l'altro popolare per i suoi trascorsi calcistici. Grazie alla frequentazione con Luigi Tasselli, suo amico conosciuto durante gli anni da presidente del Suzzara Calcio, fond\u00f2 nel 1961 la societ\u00e0 Cisaplast srl, concentrando la produzione su stampaggio sotto vuoto di materiali plastici impiegati come controporte dei frigoriferi e di guarnizioni in gomma per la tenuta del freddo delle porte stesse. La sede produttiva si trovava in localit\u00e0 Croce del Gallo e veniva gestita assieme al fratello Armando e i nipoti Alessandro e Alberto Guiducci. La gamma produttiva in seguito si allarg\u00f2 con la costruzione di retrocoperchi in plastica per gli apparecchi televisivi prodotti dalla Europhon di Quistello e successivamente part\u00ec la produzione di porte complete di plastica per banchi alimentari refrigerati, accanto alla lavorazione dell'acciaio inossidabile di porte e cassetti per banchi bar e negozi alimentari.\nNel 1966 inizi\u00f2 anche la produzione di fac-simili di plastica di prodotti alimentari e la produzione di insegne luminose pubblicitarie (per marchi quali Ferrari e Milkivit). Infine nel 1977 pass\u00f2 alla produzione di porte a vetro in alluminio per frigoriferi e congelatori, self-service a basse temperature. Nel 2006 la ditta ha ampliato i propri locali, costruendo un capannone nella zona di Motteggiana.\nSettore lattiero-caseario.\nTra i principali centri di sviluppo del settore lattiero caseario troviamo proprio Suzzara, che inizi\u00f2 la fase di produzione verso la fine del 1800, grazie alla nascita della Ditta Scaravelli e Negri e Compagni, nei pressi della stazione ferroviaria. Quest'ultima inizi\u00f2 ad occuparsi della manipolazione e dell'esportazione di latticini, con fabbrica a vapore di ghiaccio compresa, viste le celle frigorifere necessarie per la manipolazione e la conservazione del burro.\nL'industria del caseificio, in particolare quella della produzione di burro, nel mantovano ebbe una notevole rilevanza, tanto da intraprendere numerose esportazioni anche verso l'America. Riusc\u00ec inoltre a sopportare i periodi di crisi per l'alta qualit\u00e0, la grande capacit\u00e0 di alcuni industriali e dei caseifici cooperativi.\nNel 1901 la Ditta Scaravelli e Negri e Compagni venne sostituita dalla Latteria Lombarda, una societ\u00e0 commerciale per la produzione e il commercio del formaggio e del burro. La sede della societ\u00e0 era Guastalla mentre lo stabilimento rest\u00f2 a Suzzara. Oltre alla produzione di burro e formaggio, la societ\u00e0 si propose l'allevamento dei maiali, il commercio del vino, delle uova e dei polli.\nIl mantovano quindi raggiunse picchi di produzione molto alti, superando anche il Reggiano famoso per la produzione di formaggio grana. Attorno al 1917 prosegu\u00ec la produzione di formaggio, ma venne abbandonata la stagionatura a causa dello scoppio della Prima guerra mondiale. Nel 1919 l'industria del caseificio sub\u00ec un ulteriore scossa dovuta alla limitata produzione e disponibilit\u00e0 di latte per uso industriale, essendo diminuito il numero delle vaccine lattifere e aumentato l'impiego del latte a uso alimentare e a seguito dei controlli governativi, troppo rigidi per stimolare la produzione di latticini. Attorno al 1921 nacque anche una Societ\u00e0 industriale casearia proprio per risolvere problemi relativi al prezzo del latte e alla produzione stessa, per controllare in maniera pi\u00f9 ponderata gli interessi caseari.\nLa seconda met\u00e0 del Novecento vide invece un rilancio del settore, con la nascita di numerosi caseifici sparsi per tutto il suzzarese.\nInfrastrutture e trasporti.\nFerrovie.\nIl comune \u00e8 attraversato dalla ferrovia Verona - Mantova - Modena, dalla ferrovia Parma - Suzzara e dalla ferrovia Suzzara-Ferrara ed \u00e8 servito dalla propria stazione ferroviaria, posta in viale Zonta.\nMobilit\u00e0 urbana.\nCollegamenti suburbani sono inoltre svolti mediante autoservizi APAM.\nSport.\nNella citt\u00e0 ha sede l'Associazione Sportiva Suzzara Calcio che gioca le sue partite al Campo Sportivo Comunale, intitolato a Italo Allodi."}
{"id": "37398", "revid": "1718925", "url": "https://it.wikipedia.org/wiki?curid=37398", "title": "Viadana", "text": "Viadana (\"Viad\u00e0na\" in dialetto casalasco-viadanese) \u00e8 un comune italiano di abitanti della provincia di Mantova in Lombardia.\nIl centro abitato \u00e8 posto sulla riva sinistra del fiume Po.\nIl toponimo sembra derivare da \"Vitaliana\", dalla propriet\u00e0 fondiaria di un membro della famiglia romana \"Vitellius\", con l'aggiunta del suffisso \"-anus\", al femminile \"-ana\", che indica possesso.\nGeografia fisica.\nIl territorio municipale si trova all'estremit\u00e0 sud-occidentale della provincia di Mantova e confina con altre tre province: Cremona (comune di Casalmaggiore), Parma (comune di Mezzani) e Reggio nell'Emilia (comuni di Boretto e Brescello). Il territorio \u00e8 completamente pianeggiante ed \u00e8 bagnato dal fiume Po lungo tutto il suo confine meridionale e dal fiume Oglio per buona parte del suo confine settentrionale.\nIl territorio di Viadana fa parte dell'area geografica denominata Bassa padana e con i suoi 102,50\u00a0km\u00b2 di superficie, Viadana \u00e8 il pi\u00f9 grande comune della provincia di Mantova.\nGeologia.\nViadana si trova in prossimit\u00e0 dell'anticlinale di Piadena, secondo alcuni autori epicentro del violento Terremoto del 3 gennaio 1117 che colp\u00ec la pianura Padana.\nClima.\nA Viadana il clima \u00e8 molto umido: caldo e afoso d'estate, freddo con temperature rigide d'inverno.\nStoria.\nLa presenza dell'uomo nelle isole formate dal Po e suoi affluenti, Adda e Oglio, \u00e8 stata confermata recentemente dai numerosi rinvenimenti di reperti attribuiti al Neolitico, databili intorno al IV millennio a.C. e ora custoditi nel museo dedicato al suo fondatore, Monsignor Antonio Parazzi. \u00c8 a questo viadanese che si deve la scoperta di vari siti archeologici, sia dell'Et\u00e0 del Bronzo, che del periodo Romano. Il territorio di Viadana, parte integrante dell'agro cremonese, conserva ancora molte testimonianze dell'antica centuriazione romana, come lo stesso orientamento della campagna: 14\u00b0 NE/SO. Situato nella diocesi di Cremona e nel comitato di Brescia, raggiunse l'unit\u00e0 amministrativa nel secolo XIV.\nI Cavalcab\u00f2, consignori del luogo, la cui giurisdizione era stata conferita dall'imperatore Federico I il 30 luglio 1158, a met\u00e0 del Trecento emanarono degli statuti che rimasero in vigore fin agli inizi dell'Ottocento.\nNel 1415 a seguito della conquista di Gian Francesco Gonzaga, Viadana si leg\u00f2 definitivamente a Mantova tranne che per un breve periodo nel secolo XIX grazie al trattato firmato da Pavesino Avigni. Nel tempo si ebbero anche corrosioni ed alluvioni causate dal Po e dall'Oglio, che fecero scomparire intere Ville, fino ad arrivare all'attuale assetto territoriale, di circa 102\u00a0km\u00b2, protetto da possenti arginature anche di recente rafforzate. I fiumi furono anche vie di comunicazione e di commerci sviluppatesi specialmente lungo l'asse del Po fino a Venezia, a tal punto che Viadana fu sede di un Viceammiraglio nominato da Mantova; non solo: una zona, un tempo di propriet\u00e0 della famiglia Del Bon, che nella citt\u00e0 lagunare possedeva immobili e attivit\u00e0 commerciali e industriali, porta ancora il nome di Villa del Veneziano. L'8 aprile 1530, Carlo V nell'insignire il Marchese Federico II del titolo di Duca, concesse che il primogenito maschio si fregiasse di quello di marchese di Viadana, elevando il territorio in Marchesato autonomo, distinto dal ducato di Mantova. Appartenendo al ramo principale dei Gonzaga, Viadana non ebbe zecca, mantenne una certa autonomia economica e per le contrattazioni aveva una propria valuta, pesi e misure particolari. La dominazione gonzaghesca termin\u00f2 il 23 luglio 1708, quando l'Impero asburgico, dichiarata decaduta la gloriosa famiglia mantovana, riprese possesso dei suoi feudi. Viadana fino al 1580 era stata retta da un Podest\u00e0, designato da Mantova, poi da un Governatore; questi erano coadiuvati nelle loro funzioni da un luogotenente, di solito un viadanese laureato in legge e da un consiglio nominato, o Uomini di Viadana, composto da 40 membri.\nIl marchesato fu soppresso definitivamente nel 1771 e aggregato alla Lombardia Austriaca. E a questa il Comune appartenne, dopo le parentesi francesi, fino alla pace di Villafranca del 1859 in cui fu assegnato alla Provincia di Cremona. Il 1\u00ba luglio 1868 ritorn\u00f2 ad essere mantovano. Fra i cimeli della raccolta di sfragistica del Museo Civico spicca un sigillo d'alta gerarchia dei cavalieri di Altopascio, raffigurante San Giacomo. Ritrovato in zona, riporta ai pellegrinaggi medievali e alla probabile presenza di un importante ospitale in prossimit\u00e0 del Po che doveva essere attraversato nei due sensi per chi percorreva la strada tedesca.\nSono pervenuti insediamenti di epoca greca e romana.\nDall'epoca medievale (zona degli attuali \u201cGiardini Pubblici\u201d e dell'edificio delle scuole elementari ed Istituto Tecnico) e di mura che segnavano il perimetro del villaggio, distrutte nel 1700 e sul percorso delle quali corre attualmente Via Circonvallazione Fosse. \u00c8 documentata anche all'interno delle mura la presenza della chiesa di S. Maria Assunta e S. Cristoforo in Castello (di fronte all'ex cinema Verdi). Qui si rifugi\u00f2 ad esempio il Parmigianino durante l'assedio di Parma del 1521.\nNel 2003 Dario Fo \u00e8 a Viadana con l'eclettico artista Marco Cagnolati, presso il MuVi, nelle gag del \u201cPatashow\u201d, in cui indossavano i cappelli l'uno dell'altro. Sempre al MuVi viene allestita una mostra dedicata a Dario Fo: \u201cPupazzi con rabbia e sentimento\u201d, in cui espone i suoi quadri e schizzi.\nDiventa abbastanza famosa in Europa negli anni 2000 grazie alla squadra di rugby a 15 cittadina, il , che partecipa annualmente alle competizioni europee oltre a vincere lo scudetto nel 2002 e 6 tra Coppe Italia e Trofei Eccellenza. Dal 2010 al 2012 si trova ancora pi\u00f9 al centro del panorama nazionale ed internazionale, grazie alla nascita della franchigia degli , con sede proprio nella citt\u00e0 di Viadana. Insieme al , sono le uniche due formazioni italiane di rugby a rappresentare il Paese nel prestigioso campionato professionistico di Celtic League, competizione prima di allora riservata esclusivamente ai club di Scozia, Irlanda e Galles. L'esperienza ha per\u00f2 breve durata, dopo solo due stagioni sportive, il 6 aprile 2012 la FIR decide di revocare la licenza al termine della stagione in corso per motivi di natura economica.\nMonumenti e luoghi d'interesse.\nArchitetture religiose.\nNella citt\u00e0 di Viadana:\nNelle frazioni comunali:\nSociet\u00e0.\nEtnie e minoranze straniere.\nSecondo i dati ISTAT al 1\u00ba gennaio 2017 la popolazione straniera residente era di persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nCultura.\nMu.Vi. \u00e8 il nome del \"Centro culturale polifunzionale di Viadana\" che ospita attivit\u00e0 culturali e ricreative, mostre ed eventi. La sigla \u00e8 l'acronimo di \"Musei Viadana\".\nIl centro ospita attualmente la \"Galleria civica d'arte moderna e contemporanea\", con la \"Permanente\", il circolo fotografico \"Fratelli Azzolini\" e la biblioteca comunale \"Luigi Parazzi\", che aderisce al Sistema bibliotecario Ovest Mantovano. Inoltre, ogni mese, \u00e8 possibile partecipare agli incontri del \"Gruppo di Lettura di Viadana\" (Letto e Mangiato), con sfondo i libri della Biblioteca Comunale.\nIl Mu.Vi. \u00e8 in Via Manzoni, nell'edificio della ex Scuola Elementare.\nGeografia antropica.\nIl comune di Viadana \u00e8 composto da numerose frazioni tra cui Cogozzo, Cicognara, Cizzolo e San Matteo delle Chiaviche. Il comune dista circa 40\u00a0km da Mantova, 25\u00a0km da Parma, 30\u00a0km da Reggio Emilia e 50\u00a0km da Cremona.\nFrazioni.\nCizzolo.\nCizzolo (in dialetto \"Sis\u00f6l\") situato nella zona Nord del comune. Con i suoi 800 abitanti \u00e8 la terza frazione pi\u00f9 popolosa del Comune di Viadana. I luoghi di interesse sono la chiesa di San Giacomo Maggiore Apostolo e il castello propriet\u00e0 della famiglia Frati.\nCogozzo.\nCogozzo (in dialetto \"Cugos\") situato accanto a Cicognara \u00e8 una delle frazioni di Viadana pi\u00f9 industrializzate. \u00c8 anche molto sviluppata l'agricoltura, talvolta il prodotto viene rovinato a colpa delle nutrie.\nCicognara.\nCicognara (in dialetto \"Sigugn\u00e9ra\"), la frazione pi\u00f9 occidentale del territorio viadanese (confinante con il territorio del comune di Casalmaggiore) e la seconda in ordine di abitanti dopo Cogozzo, \u00e8 diventata famosa per il grande spirito imprenditoriale che ne ha fatto una realt\u00e0 industriale di rilievo, potendo contare su diverse decine di piccole e medie aziende che offrono lavoro a molte persone del comprensorio Oglio-Po. L'attivit\u00e0 principale di queste piccole e medie aziende \u00e8 finalizzata alla produzione di pennelli. In particolare gi\u00e0 nella met\u00e0 del XIX secolo dalla produzione di scope di saggina (mestiere oggi praticamente scomparso in loco) si pass\u00f2 a quella di pennelli usufruendo della materia prima allora utilizzata, le setole di maiale cospicuamente allevati nel viadanese. Cicognara dopo la met\u00e0 del secolo scorso si \u00e8 affermata come principale distretto della produzione di pennelli.\nIl simbolo del paese \u00e8 una cicogna su un lembo di terra che rappresenta l\"'Insula Cicunaria\", isola sulla quale sorse il nucleo abitativo e separata dalla terraferma per le continue alluvioni e il corso irregolare del fiume Po, diversamente da come oggi si presenta. Esiste pure un motto in latino \"Cicognara et Cogozzo essenti\" (solitamente accompagnato dall'emblema della cicogna), che deriva dall'esenzione delle tasse accordata a Cicognara (e Cogozzo appunto) fin dai tempi di Desiderio e mantenuta fino al XVIII secolo (Desiderio, nato a Brescia \u00e8 stato re dei Longobardi e re d'Italia dal 757 al 774).\nLa patrona del paese \u00e8 Santa Giulia a cui \u00e8 dedicata la parrocchiale nella quale fu parroco dal 1921 al 1932 Don Primo Mazzolari e parrocchiana Grazia Deledda, sposata nel 1900 con il cicognarese Rag. Palmiro Medesani. Nella chiesa si possono ammirare tre pregevoli vetrate (Nativit\u00e0, Sacra Famiglia e Santa Giulia) del pittore cremonese Giuseppe Moroni. Sempre nella chiesa fu ritrovato un cippo di epoca romana databile intorno al 150 d.C. , mentre vicino alla Chiesa sorgeva il Monastero di S. Giulia fondato nel 758 da Ansa, moglie di Desiderio.\nSan Matteo delle Chiaviche.\nSan Matteo delle Chiaviche si trova alla confluenza dei fiumi Po e Oglio. \u00c8 famoso il ponte delle barche di Torre d'Oglio, che attraversa il fiume Oglio in corrispondenza della confluenza nel Po. \u00c8 la quarta frazione di Viadana pi\u00f9 popolata e dista circa 15\u00a0km da Viadana.\nBuzzoletto.\nBuzzoletto si trova a circa 3\u00a0km dal capoluogo. Un tempo centro prettamente agricolo, conosce nei primi anni del XXI secolo una rilevante espansione edilizia di tipo residenziale. Il paese si divide fra la zona del \u201ccentro\u201d e la zona di Via Codisotto, gi\u00e0 Baruffaldi.\nEconomia.\nCentro agricolo ricco di allevamenti suini, Viadana, similmente agli altri paesini della Pianura Padana, ha subito nel corso del secondo Dopoguerra una rapida conversione a polo industriale che ha segnato un'espansione economica e demografica della cittadina.\nLe attivit\u00e0 ruotano attorno all'industria tessile, a quella della produzione di pannelli in legno e in passato anche a quella dei pennellifici. Altre tipologie d'industria sono quelle relative alla lavorazione delle carni e quella edile.\nInfrastrutture e trasporti.\nStoricamente raggiungibile per via fluviale, grazie alla prossimit\u00e0 del Po, Viadana \u00e8 posta lungo la strada statale 358; da essa si dirama, proprio in tale localit\u00e0, la strada provinciale 59.\nLa citt\u00e0 \u00e8 servita dalla stazione di Brescello-Viadana, posta sulla sponda emiliana del fiume lungo la ferrovia Parma-Suzzara, gestita della FER e servita da treni regionali svolti da Tper nell'ambito del contratto di servizio stipulato con la Regione Emilia-Romagna.\nFra il 1886 e il 1933 Viadana fungeva da capolinea meridionale di un altro collegamento su ferro, la tranvia Mantova-Viadana, gestita della societ\u00e0 Valentini e Mazzorin e dal 1903 direttamente a cura dell'Amministrazione provinciale.\n\u00c8 presente anche il trasporto effettuato con Lili pubbliche da APAM Spa che collegano Viadana con i vari paesi presenti nel mantovano e il capoluogo Mantova.\nSport.\nCalcio.\nL'Unione Calcistica Viadana S.S.D. S.r.l. \u00e8 la squadra di calcio del comune di Viadana, attualmente militante nel campionato di Prima Categoria, il quarto livello dilettantistico e settimo complessivo del campionato italiano di calcio.\nRugby.\nIl Rugby Viadana 1970 S.r.l. S.S.D. \u00e8 la societ\u00e0 di rugby del comune di Viadana, campione d\u2019Italia 2001-2002. Fondata nel 1970, \u00e8 dagli anni duemila una delle formazioni principali del panorama rugbistico nazionale. Attualmente, milita nel campionato italiano di massima divisione e disputa le proprie gare interne allo stadio Luigi Zaffanella.\nPallacanestro.\nL'A.S.D. Basket Viadana \u00e8 la squadra di pallacanestro maschile del comune di Viadana. Fondata nel 1964, milita attualmente nella Serie C nazionale, il quarto livello del campionato italiano di pallacanestro."}
{"id": "37399", "revid": "1516566", "url": "https://it.wikipedia.org/wiki?curid=37399", "title": "Villa Poma", "text": "Villa Poma (\"V\u00ecla Poma\" in dialetto basso mantovano), gi\u00e0 Mulo prima dell\u2019annessione italiana, \u00e8 una frazione geografica di abitanti di Borgo Mantovano in provincia di Mantova in Lombardia.\nOrigini del nome.\nOriginariamente il centro era denominato Mulo, dal latino \"mullus\", \"bagnato\". Nel 1868 assunse la denominazione attuale a ricordo del medico e patriota Carlo Poma, martire di Belfiore, che spesso vi soggiorn\u00f2 nella villa materna.\nStoria.\nIl 22 ottobre 2017, in concomitanza con il referendum regionale sull'autonomia, si svolse un referendum per l'unione tra i tre comuni mantovani (Revere, Pieve di Coriano e Villa Poma) a cui si espresse favorevolmente il 56,58% dei votanti. In occasione del referendum gli elettori hanno potuto scegliere anche la denominazione del nuovo comune, scegliendo fra le tre proposte di Borgo Mantovano, Borgoltrepo oppure Riva Mantovana.\nL\u2019unificazione pose fine alla divisione da Revere decretata dai governanti tedeschi dell\u2019allora Regno Lombardo-Veneto il 12 febbraio 1816. Il nuovo comune di Borgo Mantovano \u00e8 operativo dal 1\u00ba gennaio 2018.\nSimboli.\nLo stemma di Villa Poma si blasonava:"}
{"id": "37400", "revid": "322321", "url": "https://it.wikipedia.org/wiki?curid=37400", "title": "Villimpenta", "text": "Villimpenta (\"Vilimp\u00e9nta\" in dialetto mantovano) \u00e8 un comune italiano di abitanti della provincia di Mantova, alla quale appartiene dal XIV secolo.\nOrigini del nome.\nComposta dal latino \"Villa\", edificio campestre cinto da altre dimore e decorato.Il nome deriva da \"villapicta\", \u00e8 un composto di Villa e dell'aggettivo latino \"pictus, -a, -um\" (dipinto) attraverso la forma \"impincta\".\nStoria.\nIl paese ha origini remote e numerosi ritrovamenti archeologici fanno risalire l'insediamento al Neolitico e nell'Et\u00e0 del Bronzo. La pi\u00f9 antica citazione risale al 1047 e parla di un \"castellum in Villapicta\" di propriet\u00e0 dell'abbazia di San Zeno di Verona, a loro donata dall'imperatore Enrico III.\nVillimpenta fu ceduta al controllo dei veronesi sino al 1243, quando i mantovani si riappropriarono della zona, imprigionando anche i fiancheggiatori di Ezzelino da Romano. Nel XIV secolo pass\u00f2 sotto gli Scaligeri, i Visconti e il 23 Gennaio 1391 definitivamente sotto i Gonzaga con Francesco I Gonzaga, signore di Mantova, che acquist\u00f2 da Gian Galeazzo Visconti la zona comprendente anche il borgo e l'antico castello. I Gonzaga governarono sino al 1708, anno della loro caduta. Il borgo fu saccheggiato nel 1618 e nel 1796 dalle truppe francesi e da quelle austriache nel 1796.\nSimboli.\nBlasonatura stemma\nCultura.\nEventi.\nNella cittadina si tiene la \"Festa del Risotto\", gemellata con la \"Sagra de la Vol\u00eca Cazzata\" (Sagra dell'Oliva Schiacciata) di Martano (Lecce)."}
{"id": "37401", "revid": "1516566", "url": "https://it.wikipedia.org/wiki?curid=37401", "title": "Virgilio (Italia)", "text": "Virgilio (\"Verg\u00ecli\" in dialetto mantovano) \u00e8 un ex comune della provincia di Mantova in Lombardia, divenuto parte del comune sparso di Borgo Virgilio. La sede comunale del nuovo comune, la stessa di Virgilio, \u00e8 nella frazione di Cerese. \nStoria.\nLa compagine territoriale di Virgilio fu istituita nella Lombardia austriaca del 1784, con il nome di Quattroville, quale ente locale rappresentativo delle comunit\u00e0 ex mantovane di Bellaguarda, Cerese, Parenza e Pietole, in seguito divenuto comune, il 12 febbraio 1816, dopo la nuova compartimentazione territoriale del Regno Lombardo-Veneto. Quando venne inserito, il 9 febbraio 1868, nella ricostituita provincia di Mantova, risultava avere una popolazione di 2.668 abitanti.\nNel 1883 assunse l'attuale denominazione in onore del poeta latino Publio Virgilio Marone, nato ad Andes che, secondo la tradizione, corrisponde all'odierna Pietole Vecchia, a poca distanza dall'attuale Pietole. Nel 1901 dal comune di Virgilio fu staccata la frazione di Te, aggregata al comune di Mantova. Altra cessione di territorio a favore di Mantova avvenne nel 1925.\nIl comune era gemellato con Succivo, Orta di Atella e Frattaminore poich\u00e9 Virgilio compose alcune bucoliche nell'agro atellano. Con referendum popolare consultivo tenutosi in data 1\u00ba dicembre 2013 \u00e8 stata accolta la proposta di fusione con il comune di Borgoforte. Con la stessa consultazione referendaria i cittadini dei due comuni hanno scelto la nuova denominazione: Borgo Virgilio. Il Consiglio della Regione Lombardia, nella seduta del 21 gennaio 2014, ha votato favorevolmente per la fusione.\nSimboli.\nLo stemma, concesso con Decreto del Presidente della Repubblica del 5 giugno 1951, era descritto come:"}
{"id": "37405", "revid": "118726719", "url": "https://it.wikipedia.org/wiki?curid=37405", "title": "Demografia della Nigeria", "text": "La Nigeria \u00e8 il pi\u00f9 popoloso Stato dell'Africa. conta all'incirca un quarto degli abitanti dell'Africa occidentale. Pi\u00f9 di 24 citt\u00e0 del Paese superano i 100.000 abitanti. La grande variet\u00e0 di usi e costumi, lingue e tradizioni tra i 250 gruppi etnici della Nigeria danno al paese una ricca diversit\u00e0.\nIl gruppo etnico dominante i due terzi settentrionali del paese \u00e8 quello Hausa-Fulani, la grande maggioranza dei quali \u00e8 di fede islamica. Altri gruppi etnici maggiori del nord sono i Nupe, i Tiv, e i Kanuri.\nLa popolazione Yoruba \u00e8 predominante nel sud-ovest. Pi\u00f9 della met\u00e0 degli Yoruba \u00e8 Cristiana e circa un quarto \u00e8 di fede islamica, mentre la rimanente parte segue religioni animiste tradizionali. Gli Igbo, in maggioranza Cristiani, sono il gruppo etnico maggioritario nel sud-est. Il cattolico \u00e8 il culto pi\u00f9 seguito, ma anche la Chiesa evangelica e pentecostale hanno un buon seguito. Gli Efik, gli Ibibio, e i Ijaw (il quarto gruppo etnico del paese per numero) assommano ad un buon numero degli abitanti dell'area. La lingua di comunicazione utilizzata tra persone di etnie diverse \u00e8 l'inglese, prevalentemente in una versione semplificata detta comunemente \"broken english\" o \"pidgin english\". Molti Nigeriani, oltre alla lingua della propria etnia, ne conoscono spesso almeno una seconda. Hausa, yoruba, e igbo sono le lingue nigeriane usate pi\u00f9 largamente.\nStatistiche.\nPopolazione.\n123,337,822\n\"note:\" le stime per questo paese tengono esplicitamente conto dell'eccesso di mortalit\u00e0 dovuto all'AIDS; Questo porta a una minore aspettativa di vita, a tassi di mortalit\u00e0 infantile e di mortalit\u00e0 in generale pi\u00f9 alti, minori tassi di crescita della popolazione e cambiamenti della distribuzione della popolazione per sesso e per fasce di et\u00e0, che sono quindi diversi da quelli che ci si sarebbe aspettati (stime del luglio 2000)\nStatistiche vitali.\n\"Nota:\" i dati sono stime del 2000\nNazionalit\u00e0.\n\"nome:\" Nigeriano\n\"aggettivo:\" Nigeriano\nGruppi etnici.\nLa Nigeria, che \u00e8 il paese africano pi\u00f9 popoloso, \u00e8 abitata da pi\u00f9 di 250 gruppi etnici. Quelli elencati sono i maggiori per numero ed influenza politica: Hausa e Fulani 29%, Yoruba 21%, Igbo (Ibo) 18%, Ijaw 10%, Kanuri 4%, Ibibio 3.5%, Tiv 2.5%\nReligioni (2000 stima).\nNOTA: I dati riportati sono controversi, e provengono da una fonte cristiana (Operation World, 2000, di Patrick Johnstone e Jason Mandryk). Per ragioni politiche fin dal 1963 le questioni religiose vengono escluse dai censimenti. Sia i musulmani che i cristiani dichiarano di essere la maggioranza.\nBisogna inoltre annotare che circa 8 milioni di Nigeriani appartengono a pi\u00f9 di un culto Cristiano contemporaneamente, e che \u00e8 frequente il passaggio senza cancellazione dalle chiese protestanti a quelle \"Cristiane africane\". Per questo il totale degli adepti alle Chiese cristiane \u00e8 superiore al totale dei cristiani.\nLingue.\nInglese (ufficiale), Hausa, Yoruba, Igbo (Ibo), Fulani, e altre\nAlfabetizzazione.\nStima del 1995\n\"definizione:\" maggiori di 15 anni che possono leggere e scrivere"}
{"id": "37406", "revid": "2990", "url": "https://it.wikipedia.org/wiki?curid=37406", "title": "Applescript", "text": ""}
{"id": "37408", "revid": "30610", "url": "https://it.wikipedia.org/wiki?curid=37408", "title": "Calliano (Piemonte)", "text": "Calliano (\"Calian\" in piemontese) \u00e8 un comune italiano di abitanti della provincia di Asti in Piemonte. Fa parte della Comunit\u00e0 collinare Monferrato Valleversa e dell'Associazione dei Comuni del Monferrato. Si trova a circa a nord del capoluogo di provincia, posto a 258 metri s.l.m. su una collina che separa la Valle Versa dalla Valle Grana.\nStoria.\nSimboli.\nLo stemma del comune di Calliano \u00e8 stato concesso, insieme al gonfalone municipale, con il decreto del presidente della Repubblica del 6 aprile 1987.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2009 la popolazione straniera residente era di 89 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nTradizioni e folclore.\nCalliano si distingue, come altri comuni piemontesi, per il suo \"Palio degli asini\", conosciuto come \"Paglio ragliante\", che di regola si corre ad ottobre ogni anno.\nNello sferisterio comunale, chiamato comunemente \"piazza del Palio\", si disputa la corsa tra gli asini ed i palafrenieri, rappresentanti i dieci rioni di Calliano. La corsa viene preceduta dalla sfilata del corteo storico con le acrobazie degli sbandieratori e da balli e canti tradizionali.\nCultura.\nMedia.\nCalliano ebbe negli anni ottanta una televisione locale, Tele Comunit\u00e0 Calliano, di propriet\u00e0 della locale Parrocchia ed ovviamente di matrice religiosa. L'emittente effettuava molta autoproduzione ma progressivamente entr\u00f2 in crisi economica. Epilogo dell'importante esperienza culturale fu la cessione degli impianti di trasmissione (che consentivano una discreta copertura del territorio collinare) ad una consolidata realt\u00e0 regionale dalla medesima linea editoriale di riferimento: la torinese Telesubalpina.\nIn realt\u00e0, la chiusura di CTC (Tele Comunit\u00e0 Calliano) fu causata dall'entrata in vigore della legge 223, del 6 agosto 1990, meglio nota come legge Mamm\u00ec, che, imponendo ad ogni emittente privata di diventare, di fatto, una TV commerciale, mise fuori legge tutte quelle realt\u00e0 che avevano unicamente uno scopo informativo locale e non, appunto, commerciale. Non per nulla, l'ultima trasmissione and\u00f2 in onda il 31 luglio 1990. In quell'occasione, il direttore responsabile dell'emittente, rev. Luigi Venesia, chiar\u00ec inequivocabilmente le ragioni della chiusura. I bilanci di CTC, che venivano periodicamente resi noti dagli organi informativi parrocchiali, avrebbero probabilmente garantito la sussistenza dell'emittente, nella forma in cui era stata concepita, se la legislazione in materia non fosse cambiata.\nGastronomia.\nOltre che per il Palio degli asini, Calliano \u00e8 conosciuta anche per gli agnolotti d'asino, una variante particolarmente rinomata e gustosa degli agnolotti piemontesi. Il ripieno infatti, si contraddistingue appunto per essere costituito da pura carne d'asino. Ogni anno, la pro loco di Calliano partecipa al Festival delle sagre astigiane presentando oltre agli agnolotti, altri piatti e vini tipici locali. Inoltre in paese durante l'anno ci sono due sagre: a fine giugno la sagra dell'agnolotto d'asino, mentre a fine agosto quella dello stufato. Per info si pu\u00f2 consultare il sito della locale Pro Loco.\nLe colline intorno al paese sono ricche di vigneti (barbera e grignolino) che disegnano sui pendii geometrie che rendono particolarmente affascinante questo territorio.\nArchitettura.\nSul suo territorio sono presenti notevoli beni architettonici: \nSono da segnalare anche vari percorsi attrezzati per trekking, mountain bike ed equitazione.\nAmministrazione.\nDi seguito \u00e8 presentata una tabella relativa alle amministrazioni che si sono succedute in questo comune.\nSport.\nJudo.\nLa societ\u00e0 Judo Olimpic Asti A.S.D. ha effettuato corsi presso questo Comune.\nDa questo corso \u00e8 nata una stella di nome Annalisa Cavagna divenuta Campionessa Italiana nella categoria Esordienti B"}
{"id": "37409", "revid": "1910023", "url": "https://it.wikipedia.org/wiki?curid=37409", "title": "Valnegra", "text": "Valnegra (\"Alnigra\" o \"Valnigra\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato in alta Val Brembana, si trova a circa a nord del capoluogo orobico. Il comune fa parte della Comunit\u00e0 Montana della Valle Brembana.\nStoria.\nLe origini del borgo e dei suoi primi abitanti non sono chiare, vista la mancanza di reperti risalenti a particolari periodi storici.\n\u00c8 usanza comune credere che tuttavia i primi insediamenti stabili in questa zona siano riconducibili all'epoca delle invasioni barbariche, quando le popolazioni soggette alle scorrerie si rifugiarono in luoghi remoti, al riparo dall'impeto delle orde conquistatrici. In particolar modo si presume che siano stati gli abitanti della vicina Valsassina ad arrivare per primi (presumibilmente attorno al VI secolo), come testimoniano alcuni toponimi uguali tra le due zone.\nIl toponimo invece deriva dal torrente presente sul territorio, che scorre all'interno di una fitta boscaglia, dove per \"negra\" si intende oscura.\nIl borgo ebbe il suo maggior sviluppo durante il periodo medievale, quando i propri abitanti seppero conquistarsi la fama di ottimi carbonai (ovvero produttori del carbone di legna), ed i loro prodotti varcarono anche i confini italiani.\nIn tale periodo Valnegra venne posto nel feudo facente capo alla famiglia ghibellina dei Visconti, che diedero il permesso, ad ogni persona appartenente alla loro fazione, di uccidere un guelfo. Nonostante questo non ci sono giunti documenti che attestano di lotte avvenute sul suolo comunale.\nNel corso del XVI secolo il paese, dopo essere entrato a far parte della Repubblica di Venezia, fu posto a capo del distretto amministrativo della \"Valle Brembana Oltre la Goggia\", che comprendeva tutti i comuni dell'alta valle. Sempre in questo periodo il paese ricevette la visita di San Carlo Borromeo.\nL'economia, sempre basata su ci\u00f2 che la natura offriva, sub\u00ec un colpo negativo con la costruzione della Via Priula che attraversava la valle senza passare da Valnegra. Inizi\u00f2 quindi un lento ed inesorabile processo di emigrazione dal paese, continuato fino ai giorni nostri.\nInteressante notare per\u00f2 che il paese fu il primo dell'intera valle a dotarsi, nel 1866, di un edificio per l'insegnamento scolastico.\nNel 1927 il regime fascista fece una grande opera di accorpamento tra parecchi comuni del regno d'Italia. Fu il caso anche di Valnegra, che si trov\u00f2 aggregato ai vicini Moio de' Calvi, Piazza Brembana e Lenna in un unico comune denominato San Martino de' Calvi. Soltanto nel 1956 i comuni si separarono nuovamente, assumendo la nuova conformazione.\nRecentemente l'economia si \u00e8 risollevata grazie all'industria del turismo, che tuttavia non ha snaturato l'anima del borgo.\nDa visitare.\nSituato in una zona votata al turismo, risente favorevolmente dell'altitudine che rende fresco e gradevole il clima in estate ed all'esposizione a sud che mitiga gli inverni. La zona ricca di boschi e montagne favorisce quindi le escursioni, che risultano essere adatte a tutte le esigenze, sia per utenti esigenti ed esperti che per semplici passeggiate.\nInteressante \u00e8 la chiesa parrocchiale che, intitolata a San Michele, risalta sulle altre costruzioni del paese anche grazie al campanile su cui svetta la statua del patrono. Edificata a met\u00e0 del XV secolo e pi\u00f9 volte ampliata e restaurata, l'edificio religioso custodisce al proprio interno dipinti di buon pregio, tra alcune opere di Carlo Ceresa.\nL'altra chiesa presente sul territorio comunale \u00e8 quella di San Carlo. Situata al di fuori dal centro abitato, risale al XVIII secolo e presenta un'architettura semplice, come semplici sono le opere in essa contenute.\nMerita infine menzione la fontana posta nella piazzetta principale e costruita al termine del XIX secolo."}
{"id": "37411", "revid": "1444396", "url": "https://it.wikipedia.org/wiki?curid=37411", "title": "Valsecca", "text": "Valsecca (\"Als\u00e8ca\" o \"Vals\u00e8ca\" in dialetto bergamasco) \u00e8 una frazione geografica del comune di Sant'Omobono Terme in provincia di Bergamo.\nPosizione.\nSituato alla destra della valle Imagna, sul confine con la provincia di Lecco, dista circa 26 chilometri dal capoluogo orobico.\nStoria.\nNon sono molte le notizie storiche che riguardano il paese di Valsecca: posto alla testata della valle Imagna, ai piedi della cima Quarenghi, uno dei culmini del monte Resegone, in posizione defilata rispetto ai principali centri, ha sempre mantenuto le caratteristiche del piccolo borgo montano, con i propri abitanti per lo pi\u00f9 dediti a vivere di ci\u00f2 che la natura forniva loro. Conseguentemente le attivit\u00e0 principali sono sempre state quelle del pastore, dell'allevatore, del boscaiolo e del carbonaio, ovvero colui che trasformava la legna in carbone vegetale.\nL'origine etimologica del nome ancor oggi non \u00e8 chiara dal momento che, contrariamente a quanto il nome indicherebbe, il territorio \u00e8 assai ricco d'acqua.\nLe origini del paese dovrebbero comunque risalire al periodo medievale quando il territorio, fino ad allora scarsamente antropizzato, vide un incremento abitativo dovuto alle lotte tra guelfi e ghibellini.\nQueste infatti costringevano alcuni esponenti dell'una o dell'altra fazione (nonostante la valle fosse considerata una sorta di feudo guelfo) ad abbandonare i propri luoghi d'origine e di trasferirsi in posti al riparo dalle persecuzioni avverse, tra cui appunto la zona di Valsecca, in cui si costituirono numerose piccole contrade, tra cui \"Feniletto\", \"Butella\", \"Roccolo\", \"Fraccio\", \"Cornello\", \"Carevi\", \"Capagnone\" e \"Costa\".\nGli abitanti stessi infatti, cercarono di mantenersi estranei alle dispute di potere, cosa che garant\u00ec loro tranquillit\u00e0 al riparo da scontri e ritorsioni sia durante le suddette lotte, sia dopo l'avvento della Repubblica di Venezia, che fece coincidere i propri confini territoriali con quelli del comune, dotandolo di alcune fortificazioni e di una caserma della gendarmeria, volte a controllare anche gli scambi commerciali con la vicina citt\u00e0 di Lecco.\nI secoli successivi non videro fatti di rilievo coinvolgere la piccola comunit\u00e0 che, forte del proprio isolamento, segu\u00ec le vicende del resto della provincia senza parteciparvi in modo diretto. Tuttavia il paese risent\u00ec notevolmente della mancanza di occupazione, fattore che determin\u00f2 l'emigrazione dei propri abitanti verso citt\u00e0 e nazioni che potessero garantire maggior reddito. Soltanto negli ultimi decenni il turismo e la conseguente rivalorizzazione del territorio hanno arginato questo fenomeno, dando nuova linfa al paese.\nFu per secoli un municipio autonomo che venne soppresso il 21 gennaio 2014.\n\u00c8 citata nel racconto \"L'uccisione del drago\" nella prima raccolta di racconti di Dino Buzzati, \"I sette messaggeri\".\nLuoghi d'interesse.\nL'edificio di maggior richiamo \u00e8 indubbiamente la chiesa parrocchiale di San Marco evangelista. Edificata nel corso del XV secolo, ma soggetta a successivi ampliamenti (XVIII secolo) e ristrutturazioni (XX secolo), presenta al proprio interno dipinti di buon pregio, ma soprattutto un crocefisso in legno opera di fr\u00e0 Giovanni da Reggio."}
{"id": "37412", "revid": "2022787", "url": "https://it.wikipedia.org/wiki?curid=37412", "title": "Calliano (Trentino-Alto Adige)", "text": "Calliano (\"Caliam\" o \"Calian\" nel dialetto trentino) \u00e8 un comune italiano di abitanti della provincia autonoma di Trento.\nStoria.\nNel 1487 fu combattuta la battaglia di Calliano fra le truppe della Repubblica di Venezia e quelle trentine e tirolesi.\nCultura.\nMedia.\nCinema.\nIl comune \u00e8 stato sede di alcune riprese de \"La dama velata\".\nAmministrazione.\nAltre informazioni amministrative.\nVariazioni.\nNel 1929 il comune viene soppresso e i suoi territori aggregati al comune di Beseno; nel 1947 il comune viene ricostituito (Censimento 1936: pop. res. 837)."}
{"id": "37413", "revid": "1975913", "url": "https://it.wikipedia.org/wiki?curid=37413", "title": "Valtorta", "text": "Valtorta (\"Alt\u00f3rta\" , \"Valt\u00f3rta\" , \"Alt\u00f2rta\" , \"Valt\u00f2rta\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato in Val Stabina, laterale dell'alta Val Brembana, dista circa 50 chilometri a nord-ovest dal capoluogo orobico.\nIl territorio di Valtorta, avvolto nella Valle Stabina, \u00e8 suddiviso in una serie di frazioni. Fornonuovo, Rava, Valtorta centro, Torre, Grasso, Cantello, Costa e Scasletto sono gli otto borghi che oggi caratterizzano il comune di Valtorta\nGeografia fisica.\nTerritorio.\nIl territorio, immerso nella valle Stabina, presenta notevoli proposte, adatte ad ogni tipo di utenza. Il turismo estivo offre opportunit\u00e0 adatte a tutte le esigenze, dall'esperto escursionista all'utente saltuario. Durante l'inverno numerose sono le piste da sci, che si spingono fino ai \"Piani di Bobbio\", localit\u00e0 posta sul confine con la Valsassina e la provincia di Lecco.\nStoria.\nPiccolo borgo incastonato tra i monti, che deve l'origine del proprio toponimo alla conformazione tortuosa (valle tortuosa) che questa valletta possiede, non annovera episodi di spessore nella sua storia.\n\u00c8 comunque usanza comune credere che tuttavia i primi insediamenti stabili in questa zona siano riconducibili all'epoca delle invasioni barbariche, quando le popolazioni soggette alle scorrerie si rifugiarono in luoghi remoti, al riparo dall'impeto delle orde conquistatrici. In particolar modo si presume che siano stati gli abitanti della vicina Valsassina ad arrivare per primi (presumibilmente attorno al VI secolo), come testimoniano alcuni toponimi uguali tra le due zone. In tal senso fu a lungo legata alla pieve di Primaluna, situata nella suddetta valle, con la quale il paese \u00e8 collegato tramite i Piani di Bobbio, ora rinomata localit\u00e0 turistica.\nTuttavia in epoca medievale in questo piccolo borgo, unitamente al vicino comune di Cassiglio, si svilupp\u00f2 una fiorente attivit\u00e0 estrattiva di materiali come il ferro e l'argento, con il conseguente sviluppo di attivit\u00e0 ad esse legate, quali la lavorazione del ferro in chiodi tramite magli azionati dai numerosi corsi d'acqua che attraversano il territorio comunale. Si narra che il ferro arrivasse dalla Valle di Scalve e dalla val Seriana, e per la sua lavorazione venisse impiegato un elevato numero di addetti.\nLo sfruttamento di queste potenzialit\u00e0 mise questa piccola valle al centro delle mire delle signorie dei Torriani prima e dei Visconti poi.\nIl tutto continu\u00f2 anche con l'arrivo della Serenissima, che, a differenza dei predecessori, garant\u00ec numerosi sgravi all'intera zona.\nIn questo periodo nacque Girolamo Regazzoni, forse il paesano pi\u00f9 importante della storia di questo piccolo borgo. Dopo essere emigrato a Venezia, allora il centro di ogni attivit\u00e0, venne eletto prima vescovo di Bergamo, poi nunzio apostolico a Parigi, partecipando pure al Concilio di Trento.\nIl termine della dominazione veneta ed il conseguente avvento della Repubblica Cisalpina port\u00f2 grandi cambiamenti a Valtorta, che si trov\u00f2 inglobato nel cantone dell'alta Valle Brembana, con capoluogo a Piazza, e si vide revocati numerosi privilegi che la Repubblica di San Marco aveva assicurato per secoli all'intera zona. Gli anni seguenti videro succedere alla dominazione francese quella austriaca, fino al 1859, quando nacque il Regno d'Italia.\nI tempi recenti non hanno segnalato episodi di particolare importanza, se non la tragedia causata da una slavina che, nel 1888, caus\u00f2 la morte di trenta persone nella contrada Torre.\nIl XX secolo vide la progressiva chiusura delle miniere, che diedero inizio ad un lento ma inesorabile processo di spopolamento. Questo venne parzialmente attenuato dallo sviluppo turistico che ha dato nuovo impulso all'economia locale, aiutata anche dal rilancio dei prodotti tipici locali, in particolar modo in ambito caseario.\nMonumenti e luoghi di interesse.\nArchitetture Religiose.\nDi notevole interesse \u00e8 la chiesa di Sant'Antonio Abate che, costruita nel XIV secolo, rappresenta uno degli esempi di chiesa medievale meglio conservata in tutta l'alta valle Brembana. Molto particolari, oltre allo stile romanico, sono il campanile a pianta quadrata con bifore ed i dipinti, da poco restaurati, sulle pareti esterne.\n\u00c8 infine d'obbligo menzionare la chiesa parrocchiale che, dedicata a santa Maria Assunta, risale al XVII secolo. Riedificata nel corso del XX secolo, custodisce opere di notevole pregio, tra cui spiccano due polittici.\nOltre alle chiese gi\u00e0 menzionate precedentemente, che sono situate corrispettivamente nella frazione Torre (Chiesa di Sant'Antonio Abate) e in centro Valtorta (Chiesa di Santa Maria Assunta), \u00e8 importante citare la presenza di alcune piccole chiesette localizzate nelle varie frazioni, che in passato costituivano la sede degli oratori. Presso Costa \u00e8 situata la chiesa di Sant'Antonio di Padova e San Bernardo, risalente al 1683. La chiesetta di Cantello venne costruita in onore ai santi Rocco e Sebastiano e fu ultimata nel 1639, a seguito della peste del 1630. Di notevole interesse \u00e8 anche la chiesa di San Lorenzo, localizzata nella parte superiore della frazione Rava ed \u00e8 risalente all'Ottocento. \u00c8 infine da ricordare la chiesa dell'Addolorata nel piccolo borgo di Fornonuovo. La chiesa venne completata nel 1753, ma fu distrutta a causa dell'alluvione del 29 giugno 1890. A seguito di questa catastrofe, venne ricostruita nel 1892 e restaurata nel 1956.\nAltro.\nEcomuseo di Valtorta.\nMerita sicuramente una visita l'ecomuseo di Valtorta, voluto da Angela Marabese e famiglia, con l'intento di valorizzare le risorse del paese. La componente principale \u00e8 il museo etnografico \"Alta Valle Brembana\", posto in quella che veniva definita come la \"casa della Pretura\". Si tratta di un edificio medievale, un tempo sede della residenza del vicario, nonch\u00e9 casa comunale. Grazie a questo progetto sono stati ricostruiti ambienti tipici della zona, tra cui un mulino ad acqua, e sono stati raccolti numerosi attrezzi della quotidianit\u00e0 rurale. Si tratta di oggetti reperiti dalle persone del luogo, le quali si misero a cercare nelle soffitte e negli scantinati delle proprie abitazioni. Furono in grado di raccogliere un migliaio di oggetti, deposti in un primo momento nelle sale messe a disposizione dalla parrocchia e, solamente in seguito, all'interno del museo etnografico. Una volta terminato il materiale messo a disposizione dalla popolazione dei valtortesi, i promotori e gli appassionati iniziarono a cercare anche al di fuori del paese, per poi sistemare gli oggetti trovati all'interno del museo. In questo modo, il museo etnografico ricrea perfettamente una casa tradizionale altobrembana, mettendo in risalto gli ambienti tipici della cultural locale, che per secoli hanno rappresentato lo stile di ogni casa del posto. Dall'ingresso del museo, situato al pianterreno, si accede ad un ampio portico. Gi\u00e0 in questo luogo \u00e8 possibile osservare alcuni attrezzi usati un tempo per l'agricoltura, l'allevamento, la silvicoltura, cos\u00ec come strumenti per la pesca e la caccia. Dopo il portico, si accede alla stanza detta la \"stua\", al centro della quale \u00e8 posto il tipico focolare, con il paiolo di ghisa appeso al soffitto. Accanto a questa stanza, si trova la bottega del calzolaio. Sempre dal portico si ha la possibilit\u00e0 di entrare nell'antica stalla dei cavalli, dove \u00e8 stata ricostruita la casera per la produzione del formaggio. Dal fondo del portico, tramite delle scale, si pu\u00f2 salire al piano nobile, dove, con un ampio corridoio, si ha l'accesso a varie stanze, tra cui la cucina-soggiorno, la sartoria e la camera da letto. Con una scala di legno, si ha la possibilit\u00e0 di raggiungere il secondo piano, dove si trovano la bottega del falegname, un salone adibito alla lavorazione del ferro e uno dedicato alla tessitura."}
{"id": "37414", "revid": "124861444", "url": "https://it.wikipedia.org/wiki?curid=37414", "title": "Vedeseta", "text": "Vedeseta (\"Vedes\u00e9ta\" o \"Edes\u00e9ta\" in dialetto bergamasco) \u00e8 un comune italiano di abitanti in provincia di Bergamo in Lombardia.\nGeografia fisica.\nTerritorio.\nMorfologia.\nVedeseta si adagia sul versante settentrionale della Val Taleggio, caratterizzata da vasti prati, boschi e alberi da frutto. Numerosi torrenti e ruscelli - il Chignolo e il Bordesigli i principali - attraversano il comune prima di immettersi nel torrente Enna, principale corso d'acqua della valle. Dista circa 41 chilometri dal capoluogo di provincia Bergamo e circa 90 chilometri dal capoluogo della regione Lombardia, Milano.\nStoria.\nOrigini.\nLe prime testimonianze scritte su Vedeseta e sulla Val Taleggio risalgono ad un'epoca non anteriore al secolo XI. Varie ipotesi si sono fatte sui primi insediamenti in valle, ma quasi certamente i primi abitanti provenivano dalla vicina Valsassina. C'\u00e8 chi sostiene che i primi ad insediarsi nelle zone ora occupate dal comune di Vedeseta fossero i pastori che passavano l'estate in Val Taleggio, ben ricca di pascoli; altri invece - tra cui Giuseppe Locatelli che nacque e visse a Lavina di Vedeseta lo scorso secolo - pensano che vi si fossero rifugiati gli abitanti valsassinesi in quanto, essendo la valle circondata da alture all'epoca difficilmente valicabili, forniva una buona protezione contro le orde di barbari provenienti dal Nord Europa.\nMedioevo.\nAll'epoca di Carlo Magno, la Val Taleggio divenne feudo del vescovo di Milano. Da allora, Vedeseta \u00e8 rimasta sotto l'influenza della diocesi di Milano, fino al 1995 quando il cardinal Martini e il vescovo Amadei sottoscrissero l'accordo per il suo passaggio alla diocesi di Bergamo.\nNel 1237 i Milanesi in ritirata dopo la dura sconfitta sub\u00ecta contro Federico II nella battaglia di Cortenova, cercarono rifugio in Valsassina dove trovarono ospitalit\u00e0 grazie a Pagano della Torre, al quale, come ricompensa, venne affidata la Signoria delle Valli Taleggio e Averara. Sanguinose furono le battaglie per il possesso della valle e portarono gli abitanti dei due comuni a schierarsi su due fronti differenti: Taleggio dalla parte guelfa, a sostegno dei Torriani (che con i Visconti erano una delle casate pi\u00f9 importanti della Lombardia), e Vedeseta dalla parte ghibellina, a sostegno dell'Arcivescovo di Milano.\nQuesta divisione e le lotte che ne seguirono, portarono gli abitanti della valle a costruire castelli e case torri. A Vedeseta la pi\u00f9 famosa torre era probabilmente ubicata dove ora c'\u00e8 la Parrocchiale, infatti sembra che i materiali che componevano la torre furono poi utilizzati per la costruzione del vecchio campanile, poi demolito per far posto a quello attuale. Fu costruita nel XIV secolo da Orlando Arrigoni su un angolo della sua casa e fu quindi chiamata \"Torre d'Orlando\".\nLa pace fu firmata nel 1395, ma non dur\u00f2 molto.\nNel XV secolo, infatti, la valle sub\u00ec un'ulteriore divisione. La Repubblica di Venezia prese possesso della provincia di Bergamo, ma Vedeseta rimase comunque territorio del Ducato di Milano. Le pietre di confine tra il Ducato e la Repubblica, chiamate \"termen\u00fc\", definiti dopo un'immancabile serie di lotte tra i sudditi di Milano e quelli di Venezia, sono ancora presenti in Val Taleggio e oggi segnano il confine tra i comuni di Vedeseta e Taleggio.\nEt\u00e0 moderna.\nNel 1746, quando la Lombardia pass\u00f2 agli Asburgo, Maria Teresa mise Vedeseta sotto la giurisdizione di Lecco, insieme con le Pievi di Bellano, Mandello, Varenna e Valsassina.\nPer trovare Vedeseta e Taleggio sotto la stessa bandiera, bisogna aspettare Napoleone Bonaparte, che nel 1797 le incluse entrambe nella Repubblica Cisalpina, dopo secoli di scontri, lotte e divisioni.\nEt\u00e0 contemporanea.\nLa storia recente di Vedeseta racconta soprattutto il fenomeno dello spopolamento del comune. I 766 abitanti che si contavano nel 1921 sono diventati 244 nel 2005. Ci\u00f2 \u00e8 dovuto alla quasi totale assenza di industria e, soprattutto, di infrastrutture, al devastante fenomeno di divario digitale che colpisce la zona.\nNel 2005 non solo Vedeseta, bens\u00ec tutta la Val Taleggio hanno rischiato addirittura di perdere l'unica struttura sanitaria presente in valle, un ambulatorio presso Olda di Taleggio.\nInoltre tutte le vie di accesso che portano a Vedeseta sono di non facile praticabilit\u00e0: capita che il passo che porta in Valsassina in inverno sia chiuso per neve; la strada per San Giovanni Bianco passa per l'Orrido della Val Taleggio che - sebbene suggestivo - \u00e8 spesso luogo di frane; la strada per Brembilla, nonostante sia la migliore, annovera la presenza di curve strette e pericolose nel tratto tra Peghera di Taleggio e Gerosa.\nTutte queste ragioni hanno scoraggiato - e tuttora scoraggiano - i giovani a rimanere a Vedeseta, spingendoli a cercare migliori condizioni professionali e di vita verso i paesi della pianura.\nMonumenti e luoghi d'interesse.\nArchitetture religiose.\nTra di esse abbiamo:\nArchitetture civili.\nTra di esse abbiamo:\nSociet\u00e0.\nIstituzioni, enti e associazioni.\nLegambiente.\nNel comune \u00e8 presente una sede di Legambiente della sezione di Bergamo.\nEconomia.\nAgricoltura e produzione casearia.\nGrazie alla conformazione del territorio di Vedeseta, fin dai tempi antichi le attivit\u00e0 economiche preminenti si basano sull'allevamento - non \u00e8 infrequente trovare mandrie di bovini di razza bruna pascolare nei prati del territorio - e sulla produzione di prodotti caseari, tra cui i formaggi Quartirolo, Stracchino Taleggio e Strachitunt, che in tempi remoti venivano usati come merce di scambio con le popolazioni delle valli adiacenti. Ad oggi la produzione di Taleggio DOP a latte crudo e dello Strachitunt DOP, prodotto solo con latte della Valtaleggio ottenuto da mucche di razza bruna e lavorato secondo un preciso disciplinare, \u00e8 assicurata da due caseifici che assicurano la prosecuzione di questa tradizionale e antica attivit\u00e0.\nTurismo.\nAnche il turismo ha una sua valenza a Vedeseta. Apprezzata dagli escursionisti e dagli amanti del trekking \u00e8 la fitta rete di mulattiere e di sentieri (tra cui una parte del Sentiero delle Orobie) che s'intrecciano sul territorio. Questa caratteristica e la totale assenza di impianti di risalita e di strutture per sport invernali rendono tuttavia Vedeseta una localit\u00e0 turistica prettamente estiva. Anche le strutture ricettive sono piuttosto insufficienti: nel comune esiste un solo albergo ristorante, nonostante un po' pi\u00f9 numerose siano le offerte di case-vacanza in affitto.\nInfrastrutture e trasporti.\nStrade.\nVedeseta \u00e8 raggiunta da due strade provinciali: in entrambe (la strada provinciale 25 San Giovanni Bianco-Bordesigli, che collega la Val Brembana alla Valsassina e la strada provinciale 24 Valle Brembilla che, come dice il nome, arriva a Vedeseta dalla Val Brembana percorrendo la Val Brembilla), Vedeseta si trova al km 42.\nMobilit\u00e0 urbana.\nVedeseta \u00e8 collegata a San Giovanni Bianco da una linea di autobus che effettua quotidianamente cinque corse andata e ritorno, esclusa la domenica.\nSport.\nCalcio.\nA Vedeseta esistono due strutture sportive adibite al gioco del calcio, di cui una nella frazione Reggetto. Il campo principale viene utilizzato dalla squadra del paese, il Vedeseta Sport che milita nel campionato di calcio a sette nella federazione sportiva provinciale denominata Centro Sportivo Italiano Comitato di Bergamo."}
{"id": "37416", "revid": "2143481", "url": "https://it.wikipedia.org/wiki?curid=37416", "title": "Verdello", "text": "Verdello (\"Erd\u00e8l\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato nell'alta pianura bergamasca si trova a circa a sud-ovest dal capoluogo orobico.\nGeografia fisica.\nIl comune di Verdello si colloca a 10 chilometri a Sud-Ovest di Bergamo, confina a nord con Levate, a sud con Pognano e Arcene, a est con Comun Nuovo e a ovest con Ciserano e Verdellino.\nSotto l'aspetto geologico, il territorio di Verdello si trova sul confine dei conoidi alluvionali dei fiumi Serio e Brembo dove scorre la roggia Morla presso il confine con Verdellino. I caratteri morfologici del territorio sono riconducibili al passato reticolo dei percorsi d'acqua, generato dallo scioglimento dei ghiacciai alpini alla fine dell'ultima glaciazione.\nStoria.\nL'Antichit\u00e0.\nGli oggetti pi\u00f9 antichi ritrovati sul territorio di Verdello risalgono alla Preistoria e consistono in un numeroso gruppo di selci lavorate collocabili nell'et\u00e0 neolitica. Importanti rinvenimenti tombali testimoniano un insediamento abitativo di Celti golasecchiani, risalente al sec. VI-V a.C. Verso la fine del sec. II a.C., i Galli Insubri stanziati nella regione furono definitivamente sconfitti dai Romani, che procedettero a colonizzare il territorio suddividendolo con le centuriazioni.\nLa bonifica dei terreni determin\u00f2 una capillare diffusione degli insediamenti abitativi, con culture prevalentemente cerealicole, e la realizzazione di un'importante rete viaria. Su questa via, in prossimit\u00e0 dell'oratorio dei Santi Cosma e Damiano, fu ritrovata la celebre colonna miliare, considerata tra le epigrafi romane pi\u00f9 importanti della Provincia di Bergamo.\nIl Medioevo.\nNel Medioevo, si susseguirono le invasioni barbariche, poi quelle dei Longobardi e dei Franchi, con i quali le popolazioni locali trovarono il modo di convivere. Al sec. IX risalgono le prime notizie scritte su Verdello e sull'esistenza di un castello, possedimento della potente famiglia ghibellina dei Suardi. Nel 1358 i soldati di Bernab\u00f2 Visconti misero a ferro e fuoco il paese, distruggendo la torre del castello e bruciando vive 300 persone, tra uomini, donne e bambini. Con l'annessione alla Repubblica di Venezia, nel 1428, inizi\u00f2 un periodo di relativa tranquillit\u00e0, che favor\u00ec lo sviluppo del centro.\nL'Et\u00e0 Moderna e Contemporanea.\nNel 1797 Napoleone occup\u00f2 i territori della Repubblica di Venezia, dando vita alla Repubblica Cisalpina.\nQuesta ebbe vita breve, tanto che nel 1815 la Lombardia passo in mano degli Austriaci, che istituirono il Regno Lombardo-Veneto. Durante questo periodo, precisamente nel 1857, l'imperatore d'Austria inaugur\u00f2 il tratto la ferrovia Ferdinandea che, con la stazione di Verdello-Dalmine, favor\u00ec ulteriormente lo sviluppo del paese.\nCon l'annessione al Regno d'Italia, Verdello pass\u00f2 gradualmente da un'economia prevalentemente agricola ad una parzialmente industriale.\nMonumenti e luoghi d'interesse.\nArchitetture religiose.\nLe notizie pi\u00f9 antiche sulla chiesa, oggi prepositurale e dedicata ai Santi Pietro e Paolo, risalgono al X secolo, ma l'edificio nel tempo sub\u00ec numerose modifiche. Alla fine del XVIII secolo, la chiesa fu impreziosita con affreschi di Mauro Picenardi (Crema, 1735 \u2013 Bergamo, 1809). All'inizio del secolo scorso, fu completata dall'ing. Elia Fornoni (Bergamo, 1847 \u2013 1925) e decorata con quadri di Ponziano Loverini (Gandino (BG), 1845 \u2013 1929), e in seguito fu abbellita dal portale in rame sbalzato da Tilio Nani (Clusone (BG), 1901 - Bergamo 1959).\nIl santuario, edificato nel 1592 e dedicato a Santa Maria Annunciata, \u00e8 abbellito da affreschi del Loverini, decorazioni di Ernesto Rusca, e dipinti di Francesco Zucco (Bergamo, ca. 1570 \u2013 Bergamo, 1627) e Gian Paolo Cavagna (Bergamo, 1550 ca. \u2013 Bergamo, 1627). L'oratorio dei Morti del Ravarolo fu edificato nei campi dalla popolazione verdellese, per onorare la memoria dei morti per la terribile peste del 1630, che cost\u00f2 500 vittime su una popolazione di 1.300 abitanti.\nArchitetture civili.\nLa villa Gambarini, ora sede municipale, e il parco di pertinenza, risalgono ai primi anni del sec. XIX, e poco dopo fu edificato pure l'imponente mausoleo della famiglia, ricco di simboli dal significato non sempre esplicito. Il \u201cMuseo del Territorio\u201d raccoglie una consistente collezione di oggetti, mobili, attrezzi, macchinari e documenti della civilt\u00e0 contadina.\nGeografia antropica.\nLocalit\u00e0\nSecondo lo Statuto Comunale, la circoscrizione comunale non comprende frazioni.\nSono presenti comunque molte cascine e molte localit\u00e0 rurali. Una piccola parte dell'abitato di Zingonia \u00e8 localit\u00e0 del territorio comunale.\nSociet\u00e0.\nEvoluzione demografica.\nDalla fine della Seconda guerra mondiale ha conosciuto un incessante aumento di popolazione che lo ha portato a triplicare, nell'arco di un secolo, il numero di residenti.\nIstituzioni, enti e associazioni.\nBanda musicale.\nA Verdello opera la \"Millennium Drum &amp; Bugle Corps\" vincitrice (prima classificata tra ben 5 o al massimo 6 bande concorrenti) di tutti e cinque i campionati italiani di Marching band finora disputati (2005 2006 2007 2004 2005 2006 2007 2008).\nEconomia.\nLe principali attivit\u00e0 produttive nel comune di Verdello sono l'agricoltura e l'industria. Si coltivano principalmente cereali (mais e frumento) ed ortaggi, mentre il secondario \u00e8 sviluppato nel settore metalmeccanico e tessile.\nInfrastrutture e trasporti.\nLa stazione ferroviaria di Verdello-Dalmine \u00e8 servita da treni regionali svolti da Trenord nell'ambito del contratto di servizio stipulato con la Regione Lombardia.\nDal 1880 al 1920 la localit\u00e0 era inoltre servita da una fermata posta lungo la tranvia Lodi-Treviglio-Bergamo.\nSport.\nNell'ambito calcistico il comune di Verdello viene rappresentato dalla societ\u00e0 ASD Acov. Impresa memorabile la vittoria del campionato juniores provinciale nella stagione 2017/2018."}
{"id": "37420", "revid": "1850458", "url": "https://it.wikipedia.org/wiki?curid=37420", "title": "Vertova", "text": "Vertova (\"\u00c8rfa\" , \"\u00c8rtoa\" o \"V\u00e8rtua\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato alla destra orografica del fiume Serio, dista 21\u00a0chilometri dal capoluogo orobico ed \u00e8 compreso nella Comunit\u00e0 montana della Valle Seriana.\nGeografia fisica.\nTerritorio.\nIl comune \u00e8 interamente situato sulla destra orografica della val Seriana, in corrispondenza della confluenza del torrente Vertova nel fiume Serio, ad un'altezza compresa tra i 395 della piana alluvionale ai circa delle propaggini del monte Alben.\nAmministrativamente \u00e8 delimitato a sud-est dal corso del fiume Serio, che lo divide dal comune di Casnigo, a sud da Fiorano al Serio mediante il monte Clocca (594 m s.l.m.), mentre a sud-ovest ed ovest il limite territoriale \u00e8 dato dal corso del torrente Vertova, situato nell'omonima valle, che lo suddivide amministrativamente da Gazzaniga. A nord-ovest il confine ricalca lo spartiacque orografico che va al monte Suchello al monte Secretondo (propaggine del monte Alben), tra le valli Seriana e Brembana, divisione naturale con il comune di Cornalba. A nord e nord-est \u00e8 invece il crinale che scende dall'Alben fino al monte Cavlera a delimitare territorialmente Vertova prima con la val del Riso ed il municipio di Oneta, e nel suo tratto finale con Colzate, con cui divide anche parte del fondovalle.\nLa gran parte della popolazione risiede nel nucleo abitativo posto nel fondovalle lungo l'asta del fiume Serio che, per via dell'espansione edilizia avvenuta nella seconda parte del XX secolo, risulta essere ormai fuso con soluzione di continuit\u00e0 con i limitrofi paesi, in quella che viene ormai definita come una citt\u00e0 allungata che si protrae da Bergamo fino a Colzate, includendo anche la frazione di Semonte, posta a Sud del comune\nAddentrandosi nella val Vertova, sia nel fondovalle che sulle pendici dei monti circostanti, il livello di antropizzazione si fa via via sempre pi\u00f9 limitato, fino a diventare pressoch\u00e9 nullo. Un'eccezione \u00e8 data dal piccolo borgo di \"Cavlera\", posto sull'omonimo monte, nel quale sono concentrate un discreto numero di abitazioni, per lo pi\u00f9 seconde case, abitate soltanto da una manciata di residenti.\nPer ci\u00f2 che concerne l'idrografia, oltre al fiume Serio, numerosi sono i corsi d'acqua che attraversano il territorio comunale. Il principale \u00e8 il Vertova, affluente del Serio da destra, che si sviluppa nell'omonima valle e che raccoglie le acque di numerosi piccoli rivoli composti dalle acque in eccesso provenienti dalle propaggini circostanti. Tra questi vi sono quelli che solcano le piccole vallette laterali, tra le quali la \"val Gromalt\", la \"val Scapla\" e la \"val del Gru\" che confluiscono dal versante orografico destro, mentre quelli della \"val Masma\", \"val di Osei\" (entrambe si sviluppano dalle propaggini del monte Cavlera), \"val Lacn\u00ec\" e \"val Sterladec\" dal versante sinistro.\nNella zona alluvionale \u00e8 presente anche un canale artificiale che scorre parallelamente al corso del Serio, da cui prende vita presso Colzate, e rigetta le acque nel Serio poche centinaia di metri pi\u00f9 a valle, dopo aver alimentato alcune piccole aziende tessili.\nLa viabilit\u00e0 interna del paese ha una rete stradale ordinaria molto semplice, facente riferimento principalmente alla vecchia provinciale che collega il paese con Colzate e Fiorano al Serio mantenendosi al limite dell'abitato, esternamente al quale, a fianco del fiume Serio, scorre invece la superstrada di scorrimento della valle Seriana. Tra queste due arterie \u00e8 posta la zona industriale, in cui sono presenti attivit\u00e0 commerciali ed artigianali sia storiche che di recente insediamento.\nOrigini del nome.\nIl toponimo, la cui etimologia \u00e8 dibattuta, va confrontato con \"Vertuinum\", nome medievale attestato in area bresciana nonch\u00e9 con i cognomi lombardi (milanesi) \"Vertuani\", \"Virtuani\". Nonostante molte ipotesi lascino intendere una formazione prelatina (per esempio etrusca, \"Ertva\") se non, addirittura, a \"un tempio dedicato al dio Vertumno, ora a San Marco\"), secondo Dante Olivieri il toponimo deriverebbe da *\"vertola\", da cui il dialettale \"V\u00e8rtua\" e l'italianizzazione in \"Vertova\", da \"verta\" \u2018terra aperta\u2019 e \u2018comune\u2019.\nStoria.\nDalla preistoria alla conquista romana.\nI primi insediamenti umani sarebbero riconducibili al VI secolo a.C. quando nella zona si stabilirono popolazioni di origine ligure, dedite alla pastorizia, tra cui gli Orobi. Ad essi si aggiunsero ed integrarono, a partire dal V secolo a.C. le popolazioni di ceppo celtico, tra cui i Galli Cenomani. Si trattava tuttavia di presenze sporadiche, che non formarono mai un nucleo abitativo definito.\nLa prima vera e propria opera di urbanizzazione fu invece opera dei Romani, che conquistarono la zona e la sottoposero a centuriazione, ovvero ad una suddivisione dei terreni a pi\u00f9 proprietari, a partire dal I secolo a.C. Questa opera assegn\u00f2 appezzamenti pi\u00f9 o meno vasti a coloni e veterani di guerra, di origine o acquisizione romana, i quali bonificarono i terreni al fine di poterli sfruttare per coltivazioni agricole ed allevamento di bestiame. \nIn ogni caso durante questo periodo gli abitanti si basavano su agricoltura, principalmente nella piana del fondovalle, e pastorizia, nella zona collinare. Il centro abitato aveva dimensioni molto ridotte e si sviluppava attorno alla strada che collegava Bergamo con Clusone e l'alta val Seriana, in quel tempo importante centro di estrazione mineraria, percorrendo la zona ai piedi della montagna.\nIn tale periodo pare che i nuovi dominatori avessero insediato, nella zona pi\u00f9 elevata del fondovalle, un tempio dedicato alla divinit\u00e0 pagana di Vertumno da cui, secondo la leggenda, il paese avrebbe poi tratto il suo nome.\nAl termine della dominazione romana vi fu un periodo di decadenza ed abbandono del centro abitato, con la popolazione che sovente era costretta a cercare riparo sulle alture circostanti al fine di difendersi dalle scorrerie perpetrate dalle orde barbariche. La situazione ritorn\u00f2 a stabilizzarsi con l'arrivo dei Longobardi, popolazione che a partire dal VI secolo si radic\u00f2 notevolmente sul territorio, influenzando a lungo gli usi degli abitanti: si consideri infatti che il diritto longobardo rimase \u201cde facto\u201d attivo nelle consuetudini della popolazione fino alla sua abolizione, avvenuta soltanto nel 1491.\nL'alto medioevo.\nCon l'arrivo dei Franchi, avvenuto verso la fine dell'VIII secolo, il territorio venne sottoposto al sistema feudale, con il paese che inizialmente venne assegnato, al pari di gran parte della valle, ai monaci di Tours per poi essere infeudato al Vescovo di Bergamo.\nA tal riguardo \u00e8 importante segnalare la figura del vertovese \"Alcherius\" (o \"Alcherio\"), della famiglia degli Alcheri, che ricopr\u00ec la carica di Vescovo di Bergamo dal 1013 al 1022.\nCon il passare degli anni al potere vescovile si affianc\u00f2 quello di alcune famiglie della zona, che riuscirono ad ottenere sempre pi\u00f9 spazio, passando dal ruolo di grandi proprietari a quelli di feudatari \"de facto\". \u00c8 il caso della famiglia Albertoni, i cui membri vennero insigniti della carica di conti e capitani di Vertova, con l'elemento di maggior spicco nella persona di Bernardo, che gi\u00e0 nel 1160, risulta feudatario diretto dell'episcopato.\nQuesto casato si radic\u00f2 sul territorio vertovese al punto di creare una propria residenza fissa con tanto di cinta fortificata che ben presto assunse le fattezze di un vero e proprio castello (detto appunto Castello dei Capitanei degli Albertoni), entro il quale vi era una chiesa dedicata a santa Caterina, una roggia privata e la \"\u201cluvera\u201d\", ovvero una buca con galleria sotterranea da utilizzare in caso di assedio.\nEt\u00e0 comunale.\nNel corso della seconda met\u00e0 del XII secolo cominciarono a svilupparsi i primi sentimenti di autonomia da parte delle citt\u00e0 lombarde, contrastati per\u00f2 da Federico Barbarossa, imperatore del Sacro Romano Impero. Quest'ultimo condusse numerose campagne in Italia, tra cui quella del 1166 quando scese in val Seriana attraverso la val Camonica, occasione in cui i soldati imperiali diedero alle fiamme il borgo di Vertova, unitamente a quello di Fiorano, in quanto gli abitanti si erano rifiutati di dar loro da mangiare. Tuttavia la spinta autonomistica non fu fermata, tanto che nel 1210 Vertova scelse di confederarsi con i comuni limitrofi nella Confederazione de Honio, un'istituzione sovra comunale che aveva il compito di gestire i beni indivisi quali prati, pascoli, boschi, sotto il controllo di un feudatario, incaricato dal vescovo di Bergamo, a sua volta investito dall'imperatore del Sacro Romano Impero.\nIl passo successivo fu quello di emanciparsi definitivamente dal giogo feudale, redigendo nel 1235 il primo statuto che diede il via all'esperienza comunale. Negli statuti della citt\u00e0 di Bergamo redatti nel XIV e XV secolo Vertova risulta inserita nella circoscrizione denominata \"facta di san Lorenzo\", con confini territoriali pari 250 ettari, circoscritti quindi al solo centro abitato, in quanto il resto era affidato al Concilio.\nNel frattempo il paese si era ritagliato un importante spazio nella pastorizia, con ingenti produzioni di pelli, latticini e lana. Si stima difatti che nel corso del XII secolo nel paese vi fossero pi\u00f9 di 15.000 pecore, a fronte di una popolazione di circa 1.500 anime. Questo port\u00f2 alla fioritura dell'industria laniera, che ben presto rese Vertova il mercato di riferimento della media valle, sia per la tessitura che per la filatura della lana. Ci\u00f2 garant\u00ec un grande benessere alla popolazione anche per via dell'indotto: numerosi erano difatti i tosatori di pecore, i fabbri ed i falegnami per la costruzione di telai, i carrettieri per il trasporto dei materiali, gli operai del follo per la tintura, la striatura, la cimatura e la cardatura di quello che venne chiamato panno grosso bergamasco. \nI commerci si spinsero anche oltre confine, cos\u00ec come testimoniato dal fatto che alcuni nuclei di commercianti di Vertova entrarono in contatto con degli irlandesi, venendo per questo chiamati \"Ibernini\" (da Iberna, antico nome dell'Irlanda), il cui cognome fu poi fissato in \"Bernini\".\nEssi importarono inoltre il culto di san Patrizio, tanto da fondare un santuario a lui dedicato in localit\u00e0 \"I Gromi\", a monte di Colzate, localit\u00e0 allora inclusa nei confini vertovesi.\nConseguentemente il centro abitato ebbe un notevole sviluppo, tanto da dotarsi di quattro porte d'accesso poste ai punti cardinali, al cui interno vi era un castello e ben sette torri. La vita pubblica era regolata dall\u2019\"Arengo\", un'assemblea popolare che veniva convocata una volta all'anno nella piazza del castello (dove ora sorge la chiesa parrocchiale) il giorno del solstizio d'estate, ed ogni famiglia aveva l'obbligo di presenziarvi tramite un proprio rappresentante compreso tra i 15 ed i 70 anni. L'assemblea eleggeva 21 \"credendari\", sette per ognuna delle tre contrade (\"Druda\", \"Bernazio\" e \"Nunglaqua\"), i quali a loro volta nominavano due consoli che avevano compito di legiferare e potere di delibera. Questi ultimi rimanevano in carica un anno e non potevano essere rieletti se non dopo sei anni. Anche la famiglia Albertoni si adegu\u00f2 ai cambiamenti, dal momento che ben sei dei suoi membri, seppur in tempi differenti, ricoprirono questo incarico.\nPoco dopo, nel 1263, La Confederazione de Honio venne sciolta, anche se mantenne ugualmente nel corso dei secoli successivi i suoi statuti per ci\u00f2 che riguardava la parte montuosa del territorio, cessando di esistere soltanto nel 1827. In seguito a ci\u00f2 Vertova opt\u00f2, nel 1331, per un'unione fiscale con il vicino borgo di Colzate.\nLe lotte tra fazioni.\nBen presto tuttavia cominciarono a verificarsi attriti tra gli abitanti, divisi tra guelfi e ghibellini, che raggiunsero livelli di recrudescenza inauditi.\nL'appartenenza del paese all'una o all'altra fazione ha sovente diviso gli storici, anche se ormai pare universalmente accettata l'idea di una Vertova ghibellina, teoria perorata in primis da Bortolo Belotti. Numerosi furono difatti gli esponenti della suddetta parte, anche se non mancarono appartenenti allo schieramento guelfo.\nLe cronache del tempo raccontano di numerosi episodi tragici in tutta la provincia di Bergamo, che venne dilaniata da questa sanguinosa faida. Tra i documenti che attestano episodi in cui fu coinvolto il borgo o qualche suo abitante, vi sono quelli che raccontano di tale \"Ugotto da Vertova\" che il 18 aprile 1379 fu condotto a Bergamo davanti al Vescovo ed ai luogotenenti dei Duca di Milano, insieme ad altri 140 ghibellini, per rispondere dei delitti di cui si era reso protagonista. Oppure quando, un mese pi\u00f9 tardi, precisamente l'11 maggio, nel paese trov\u00f2 alloggio una colonna di 1.200 ghibellini provenienti dalle citt\u00e0 vicine, intenti a muovere aiuto ai ghibellini della valle Seriana superiore assediati nel castello di San Lorenzo presso Rovetta.\nMa gli eventi che segnarono la storia del borgo avvennero nel 1398. In quell'anno il paese fu attaccato una prima volta da una guarnigione di circa mille guelfi il 19 maggio, quando gli assalitori furono per\u00f2 costretti al ritiro a causa del contrattacco ghibellino. Questo evento provoc\u00f2 la volont\u00e0 di rivalsa da parte dei guelfi che, dopo aver organizzato un esercito di circa seimila unit\u00e0 provenienti dalle province di Bergamo, Brescia e Milano, il 10 giugno devastarono il nucleo abitato uccidendo 34 uomini e 10 donne, depredando tutto quanto fosse possibile e bruciando 500 abitazioni, con i danni che furono valutati in circa 10.000 lire imperiali. Si salv\u00f2 soltanto il castello degli Albertoni e sei case poste sotto la sua protezione.\nTerminata questa furia distruttrice il paese sub\u00ec un forte contraccolpo, tanto che ci vollero decenni prima che la situazione ritornasse alla normalit\u00e0. Difatti numerosi abitanti abbandonarono le proprie case, al punto che su 300 famiglie ne rimasero soltanto 25, con conseguente perdita del prestigio sociale ed economico che Vertova aveva acquisito fino a quel momento.\nRepubblica di Venezia.\nAlla definitiva pacificazione si arriv\u00f2 pochi anni pi\u00f9 tardi grazie al passaggio alla Repubblica di Venezia, avvenuto nel 1427 dopo un'espressa richiesta di Bergamo e delle sue valli, e ratificato dalla Pace di Ferrara del 1428. La Serenissima inser\u00ec Vertova nella \"Quadra della val Seriana di Mezzo\", con capoluogo Gandino, e diede il via ad un periodo di tranquillit\u00e0 in cui l'intera zona riprese a prosperare, garantendo una diminuzione della pressione fiscale ed offrendo maggiore autonomia.\nIn quegli anni si verificarono episodi che evidenziarono la spiccata animosit\u00e0 degli abitanti. In primo luogo la lite con gli abitanti di Oneta per lo sfruttamento dei boschi posti sul lato sinistro della Val del Riso. Secondo i vertovesi difatti questi spazi erano sfruttati in modo illegittimo dagli abitanti di Oneta, tanto da organizzare contro questi una spedizione armata, avvenuta il 18 maggio 1548. A ci\u00f2 seguirono numerose vertenze, culminate con una sentenza che nel 1594 obblig\u00f2 Vertova al versamento di una somma come parziale indennizzo dei danni procurati.\nProblemi si verificarono anche all'interno dei confini comunali, con una diatriba che vide schierati da una parte gli abitanti \u201coriginari\u201d, dall'altra i \u201cforestieri\u201d immigrati da paesi o citt\u00e0 vicine. I primi difatti non volevano che i secondi utilizzassero liberamente i beni comuni. La situazione venne definita mediante l'accordo che fissava in vent'anni di residenza nel paese con obbligo di pagare tutte le tasse, il limite per essere considerato \u201coriginario\u201d. Chi non rientrava in questo parametro fu obbligato al pagamento di un indennizzo per l'usufrutto delle propriet\u00e0 collettive.\nAltri dissidi si verificarono anche in ambito religioso, con le parrocchie di Fiorano e Vertova intente a contendersi l'assegnazione del borgo di Semonte. Quest'ultimo infatti, amministrativamente ricadeva nei confini di Vertova, mentre a livello religioso era, da sempre, competenza di Fiorano. La vertenza fu risolta mediante un decreto del cardinale Pietro Priuli che, in data 23 ottobre 1723, conferm\u00f2 la pertinenza a Fiorano.\nUn violento scossone alla tranquillit\u00e0 della popolazione arriv\u00f2 tra il 1629 ed il 1631, quando la violenta epidemia di peste di manzoniana memoria caus\u00f2 la morte di 1.042 abitanti su un totale di 1.880, oltre il 55% dei residenti.\nNella seconda met\u00e0 del XVIII secolo il paese fu invece colpito dalla crisi della produzione dei panni di lana, dovuta all'importazione di prodotti esteri a prezzo pi\u00f9 basso, che mise in ginocchio la pastorizia ed il commercio della materia prima.\nDall'avvento di Napoleone fino ai giorni nostri.\nMa il potere della Repubblica di Venezia era ormai agli sgoccioli, tanto che nel 1797, in seguito al trattato di Campoformio, venne sostituita dalla napoleonica Repubblica Cispadana. \nIl cambio di dominazione comport\u00f2 una revisione dei confini, che portarono Vertova ad inglobare nuovamente il territorio di Colzate, senza tuttavia le frazioni di Bondo e Barbata. Quest'unione dur\u00f2 poco, dal momento che gi\u00e0 nel 1805 i due comuni vennero nuovamente scissi.\nDopo quattro anni i limiti territoriali vennero nuovamente ridisegnati mediante un'imponente opera di accorpamento dei piccoli centri ai pi\u00f9 grandi: in questo frangente Vertova assorb\u00ec nuovamente Colzate (sempre senza Bondo e Barbata), che riusc\u00ec a riottenere la propria autonomia nel 1816, in occasione del nuovo cambio di governo che vide subentrare l'austriaco Regno Lombardo-Veneto alle istituzioni francesi.\nNel 1827 venne definitivamente sciolta la Confederazione de Honio, con Vertova che acquis\u00ec formalmente il possesso di tutte le terre collinari e montuose ricoperte dai boschi a Nord dell'abitato.\nNella seconda parte del XIX secolo, contestualmente all'Unit\u00e0 d'Italia, si verific\u00f2 uno sviluppo dell'industria, con numerose realt\u00e0 che si insediarono e radicarono sul territorio. \nUn ulteriore impulso venne dall'apertura della Ferrovia della Valle Seriana, che dal 1884 permise il collegamento di merci e passeggeri da Bergamo a Clusone.\nAnche il numero di abitanti risent\u00ec di questa condizione, raddoppiando di numero tra il 1861, quando i residenti erano 1962, ed il 1901, quando pass\u00f2 a 3696 unit\u00e0. \nIl livello di crescita della popolazione sub\u00ec tuttavia una brusca frenata nel XX secolo, assestandosi su valori prossimi alle 4.500 unit\u00e0.\nMonumenti e luoghi d'interesse.\nArchitetture religiose.\nChiesa parrocchiale di santa Maria Assunta.\nIl pi\u00f9 importante edificio in ambito religioso \u00e8 indubbiamente la chiesa parrocchiale, dedicata a santa Maria Assunta. Questa \u00e8 posta in posizione dominante sul centro storico, nella parte pi\u00f9 antica del borgo dove in epoca alto-medievale era posto un castello (del quale \u00e8 ancora visibile parte della torre, ora utilizzata come campanile, con le finestre a bifore), e affonda le sue origini nel XIII secolo, come testimoniato da alcuni documenti del 1235.\nSecondo la tradizione tuttavia la data di costruzione sarebbe da anticipare attorno all'XI secolo, con la chiesa edificata in luogo di un antico tempio pagano, dedicato al dio Vertumno. Inizialmente era intitolata a \"santa Maria Cirialis\" (ovvero santa Maria celeste e gloriosa) ed aveva dimensioni alquanto ridotte, circa venti metri di lunghezza ed otto di larghezza, con una sola navata, ed era considerata sussidiaria della chiesa di san Giorgio presso Fiorano. L'autonomia religiosa arriv\u00f2 nel 1710, quando il cardinale Pietro Priuli la elev\u00f2 a parrocchiale in seguito ai lavori di ristrutturazione che, iniziati nel 1688 e terminati quell'anno su progetto di Giovanni Battista Quadrio, le diedero le nuova dimensioni.\nLa struttura, nonostante altre ristrutturazioni in tempi pi\u00f9 recenti, ha mantenuto l'impostazione settecentesca fino ai giorni nostri: presenta un portico esterno sui due lati occidentale e meridionale, con una grande navata centrale raccordata alle cappelle degli altari laterali mediante due piccole navate laterali.\nL'interno \u00e8 in stile barocco, con numerose decorazioni in stucco dorato, e ben nove altari. Il principale di questi \u00e8 il neoclassico altare maggiore dedicato a santa Maria Assunta, che presenta una pala dipinta da Domenico Carpinoni, il coro eseguito dalla bottega dei Caniana, delle cariatidi di Andrea Fantoni, medaglie in terracotta di Donato Bianchi e sculture bronzee del Siccardi. Gli altari minori sono invece disposti in egual misura sui due lati: il primo a sinistra, intitolato alla Madonna del Rosario, \u00e8 stato disegnato da Giovan Battista Caniana e realizzato dalla Bottega di Bartolomeo Manni e comprende anche il pulpito ed un paliotto di Andrea Fantoni. Di quest'ultimo artista sono anche sia il crocifisso che la statua del Cristo Risorto, appartenenti al secondo altare sinistro, detto appunto del Crocifisso, mentre il terzo ed il quarto sono dedicati rispettivamente a sant'Orsola e san Luigi. Sul lato opposto vi sono gli altari di san Mauro, con il dipinto \"\u201cVergine con i santi Patrizio, Giovanni Battista e Marco\u201d\" di Enea Salmeggia, dell'Addolorata, in cui si trova una \"\u201cPiet\u00e0\u201d\" un tempo erroneamente attribuita al Tintoretto e poi a Palma il Giovane, dei Morti, con una pala d'altare di Giuseppe Brina, e di sant'Antonio, in cui sono custodite le reliquie dei santi Callisto, Silverio, Lucio e Vincenzo.\nTra le altre opere d'arte sono da segnalare la tela \"\u201csan Marco, san Giacomo e san Patrizio con la Madonna con Bambino\u201d\" di Giovanni Gallo, la \"\u201cDiscesa dello Spirito Santo\u201d\" di Ludovico Dorigny, posta nel presbiterio, l\u2019\"\u201dUltima cena\u201d\" di Gregorio Lazzarini, il \"\u201cSuffragio\u201d\" di Vincenzo Angelo Orelli, \"\u201cI due ciechi\u201d\" di Carlo Bellosio, la \"\u201cNativit\u00e0\u201d\" di Giovanni Carobbio, il \"\u201cCristo alla colonna\u201d\" di Antonio Cifrondi, \"\u201dIncontro di Cristo con Maria\u201d\", \"\u201cAdorazione dei pastori\u201d\", \"\u201cAdorazione dei magi\u201d\", \"\u201cflagellazione di Cristo\u201d\" di scuola lombarda del settecento, \"\u201cIncoronazione di spine\u201d\" di Pietro Ronzelli , \"\u201cSan Pietro che guarisce lo storpio\u201d\" di scuola veneta.\nAltre chiese.\nOltre alla parrocchiale numerosi sono gli edifici di culto presenti sul territorio.\nIn primo luogo la chiesa di Nostra Signora di Lourdes, edificata all'inizio del XX secolo a ridosso della parrocchiale al punto di condividerne il sagrato in direzione Nord. Il corpo dell'edificio principale risulta essere leggermente rialzato rispetto alla parrocchiale, ed \u00e8 raggiungibile mediante due scalinate curve. La facciata \u00e8 suddivisa da quattro lesene sormontate da un timpano, mentre l'interno \u00e8 costituito da un corpo a navata singola. Sul fondo il piccolo presbiterio \u00e8 diviso in due dalla ricostruzione della grotta di Lourdes, costruita in gesso colorato, entro la quale si trova anche l'altare.\nNella parte pi\u00f9 bassa del paese, in localit\u00e0 \"Plazzoli\", si trova invece la chiesa di san Rocco, risalente alla prima parte del XVI secolo. In principio poco pi\u00f9 grande di una cappelletta votiva, in seguito all'ondata di peste del 1630 venne ampliata fino a diventare un vero e proprio luogo di culto dedicato al santo protettore dei contagiati, assumendo una struttura a pianta circolare in stile tardo-rinascimentale. All'interno sono custoditi affreschi secenteschi ed un quadro d'altare raffigurante la \u201cMadonna con i santi Rocco, Antonio, Giuseppe, Fabiano e Sebastiano\u201d, opera di Giovanni Carobbio.\nPresso la contrada di san Lorenzo (un tempo chiamata con il nome di \"Nunglaqua\") a fianco del torrente Vertova, si trova l'omonima chiesa, la cui presenza \u00e8 documentata gi\u00e0 nel XIV secolo. Dotata di struttura rettangolare, possiede un'abside quattrocentesca, coeva degli affreschi di san Domenico e san Francesco (restaurati nel 1941) ed una navata secentesca.\nA completare il novero delle chiese del paese vi sono anche l'oratorio di santa Croce, piccola struttura a pianta circolare in stile classico, posto all'estremit\u00e0 meridionale del centro storico, a fianco della vecchia provinciale, e la chiesa di sant'Angela Merici, situata in via cardinal Gusmini.\nNella frazione di Semonte, al limite occidentale del borgo antico, \u00e8 inoltre presente la chiesa parrocchiale di san Bernardino. Risalente al XVI secolo, \u00e8 sempre stata inclusa negli ambiti religiosi di Fiorano al Serio, ma sovente rivendicata da Vertova, tanto da scatenare litigi tra le autorit\u00e0 religiose dei due paesi confinanti, fino ad essere elevata a parrocchia autonoma nel 1911. La facciata esterna \u00e8 lineare e piatta, mentre all'interno la struttura a navata singola \u00e8 scandita da quattro campate e dotata di tre altari, opera della Bottega di Bartolomeo Manni. Altre opere di rilievo sono il coro in legno ed un medaglione in marmo raffigurante la \"\u201cMadonna, san Bernardino ed il Diavolo\u201d\", eseguite dalla bottega di Andrea Fantoni, un organo del 2017 di Pietro Corna e due tele di Antonio Cifrondi, tra cui l\u2019\"Assunta\".\nInfine in localit\u00e0 \"Cavlera\", posta sull'omonimo monte che svetta sull'abitato, si trova la piccola chiesetta dell'Immacolata Concezione, risalente alla prima parte del XVIII secolo.\nArchitetture civili.\nIn ambito civile di grande rilievo \u00e8 il nucleo originario del paese, corrispondente al centro storico. Questo, posto nel tratto finale del torrente Vertova sul lato orografico sinistro dello stesso, ha una struttura primitiva risalente al XII secolo, periodo in cui era totalmente inscritto in una cinta muraria con quattro porte di accesso ad ognuno dei punti cardinali.\nLo stesso \u00e8 sempre stato suddiviso in tre contrade: \"Druda\", \"Bernazio\" e \"Nunglaqua\". Nella parte pi\u00f9 elevata del borgo, nella contrada \"Druda\", era situato il castello, poi sostituito dalla chiesa parrocchiale, ma ancora presente nella toponomastica. Difatti la piazza Castello risulta essere il centro di questo borgo medievale, dove si trovano sia la casa-torre, che nel XIII secolo era sede del comune e che presenta una muratura in pietra a vista nonch\u00e9 volte a botte e a crociera nei sotterranei, sia numerose costruzioni rurali tipiche di quel periodo. \nQueste sono caratterizzate da una chiusura esterna ed un'apertura verso l'interno in cui si trovano porticati e cortili con orti in cui gli agricoltori svolgevano parte delle loro mansioni.\nMolto caratteristici sono anche gli attigui stretti vicoli, che trovano un valido esempio nella via Morandi, conosciuta anche come \"\u201cAntica strada del Cantone\u201d\" (tanto che in dialetto \u00e8 ancora chiamata \"I Cant\u00f9\"), che ha un particolare andamento spezzettato ad angoli retti.\nIn via Lorenzoni si trova invece la \"Torre Colombera\", antica fortificazione ora adibita ad uso residenziale, disposta su quattro piani con pianta quadrata, con una struttura rustica con colonne ed archi in mattoni, nonch\u00e9 antichi affreschi profani che versano per\u00f2 in cattivo stato di conservazione.\nOmonima alla torre \u00e8 la casa, situata in via Scalarola presso l'entrata Nord del borgo, recentemente ristrutturata secondo le caratteristiche originali del XVI secolo, periodo nel quale era una struttura fortificata.\nInteressanti sono numerosi altri esempi di abitazione cinquecentesca, con porticati, archi, colonne e loggiati, presenti in via San Carlo, nel vicolo Inondacqua ed in via Santa Caterina. Altre invece furono importanti per la crescita dell'artigianato, dal momento che nei loro cortili si svilupparono attivit\u00e0 legate alla lavorazione dei metalli, come la \"casa Guerini-Casale\" (detta \"dei Maresciai\"), ed alla tessitura dei panni lana, come \"Casa Balini\", \"Casa Mistri\", \"Casa Paganessi\" e \"Casa Gualdo\". In queste ultime due, entrambe situate in via Albertoni, sono inoltre presenti affreschi di pregio.\nAi limiti meridionali del borgo si trova la \"Casa della Soppressa\", un edificio con pianta a forma di U e dotata di arcate, barriere in legno e volte a crociera ed a botte. Edificata nel XV secolo, era il luogo in cui avveniva la stiratura dei panni di lana prodotti nel paese.\nAnche nella vicina frazione di Semonte sono presenti edifici storici rilevanti, concentrati nella zona centrale corrispondente alla piazza Leone XIII, detta \"La Plaza\", tra cui una casa-torre ed alcuni complessi in cui risaltano interessanti loggiati ed archi.\nStoricamente rilevanti sono gli edifici facenti parte del complesso residenziale fortificato che un tempo era propriet\u00e0 della famiglia degli Albertoni-Vertova, signori del paese. Questo includeva un castello del XII secolo, di cui sono riscontrabili tracce nell'edificio posto tra le vie Cardinal Gusmini, San Lorenzo e Cornelli. Alla destra di questo vi era anche una piccola chiesa che, dedicata a santa Caterina, era una sorta di oratorio privato della famiglia, la cui struttura muraria \u00e8 ancora visibile in principio a via San Lorenzo.\nDegno di nota \u00e8 anche il ponte di san Carlo che attraversa il torrente Vertova, che per decenni ha segnato il confine del paese. Risalente all'XI secolo, ma riedificato dopo la distruzione del paese avvenuta nel 1398, presenta un ottimo livello di conservazione.\nPer quanto riguarda invece l'archeologia industriale, \u00e8 da segnalare la fornace posta a fianco del canale dell'area industriale del paese. Il complesso, edificato nel 1923 e conosciuto come \"Forni Perani\", sfruttava l'energia idrica per far funzionare i macchinari presenti nei differenti fabbricati, permettendo la produzione di cemento e derivati.\nSono inoltre presenti altri due edifici, un tempo utilizzati per fini religiosi ed ora sconsacrati. Il primo \u00e8 quello conosciuto con il nome di \"\u201ccasa delle Angeline\u201d\", ma che originariamente ospitava la chiesa di santa Maria Maddalena, edificata all'inizio del XVII secolo, nella quale aveva sede la confraternita dei disciplini e quindi nota anche come Oratorio dei Disciplini. L'edificio, dotato di facciata in stile barocco con influssi classici, dopo la sconsacrazione pass\u00f2 alla MIA, che vi insedi\u00f2 un ricovero per persone anziane, mansione svolta tuttora.\nIl secondo invece \u00e8 il convento dei frati cappuccini, al cui interno si trovava la chiesa di san Giuseppe. Costruita nel 1529 in seguito ad un voto fatto dalla popolazione durante un'epidemia di peste, inizialmente aveva dimensioni tanto ridotte da essere considerata una piccola cappelletta. Nel 1576 un radicale intervento di ristrutturazione la rese una chiesa a tutti gli effetti, dotandola anche di un attiguo fabbricato nel quale si insedi\u00f2 l'ordine mendicante, che vide tra i suoi novizi anche Celestino Colleoni. La chiesa aveva una pianta rettangolare, con all'interno una tela raffigurante il \"\u201cBambino Ges\u00f9 con Maria e Giuseppe\u201d\" eseguita da Vincenzo Campi. Nel 1769 il convento sub\u00ec una prima chiusura, revocata poco dopo, mentre nel 1802 venne soppresso definitivamente dal governo napoleonico, venendo quindi acquistato prima dalla famiglia Bettonagli, poi dai Gilberti e infine dai Bonomi. Dal 1953 \u00e8 propriet\u00e0 del comune che, dopo aver sottoposto l'intero complesso a ristrutturazione, l'ha adibito a biblioteca e centro culturale, mentre nel rustico del convento \u00e8 stato collocato il centro per gli anziani.\nPercorsi naturalistici.\nNumerose sono le possibilit\u00e0 che il territorio offre a chi volesse passare un po' di tempo nella natura.\nIl percorso pi\u00f9 rinomato \u00e8 senza dubbio quello che, salendo dal centro abitato passa lungo via Cinque Martiri e si inoltra nella Val Vertova.\nQui l'itinerario si sviluppa a lato dell'omonimo torrente che, alimentato da numerose sorgenti di cui la valletta \u00e8 ricchissima, si snoda in numerose cascate e pozze d'acqua scavate nella roccia, in un percorso facile ed adatto anche ai bambini.\nNella stessa valle vi sono anche altri sentieri che, diramandosi dall'itinerario principale, salgono sui rilievi circostanti, molti dei quali contrassegnati dai segnavia del CAI.\nTra questi vi sono il numero 517 che, dopo aver solcato la verde \"Val del Gru\", raggiunge La Forca di Aviatico; il 525 che, noto con il nome di \"sentiero della Borleda\", sale fino al \"Colle di Barbata\"; il 527 che tramite la conca del Sedernel arriva al Bivacco Testa, collocato poco sotto la vetta del monte Alben; il 529 che permette di spingersi fino al \"Passo di Bliben\", ed il 530 che, partendo invece dal centro abitato, si inerpica sulle pendici del monte Cavlera e, dopo essersi congiunto con il segnavia 529, raggiunge anch'esso la vetta dell'Alben.\nPer quanto riguarda il tempo libero, \u00e8 d'obbligo citare la Ciclovia della Valle Seriana che, seppur per un breve tratto, transita nella parte sud del comune a ridosso del fiume Serio. Questa permette passeggiate e pedalate nella natura, lontano da traffico ed inquinamento, permettendo la riscoperta e la valorizzazione di spazi un tempo abbandonati nell'incuria.\nSociet\u00e0.\nEtnie e minoranze straniere.\nGli stranieri residenti nel comune sono 398, ovvero l'8.3% della popolazione. Di seguito sono riportati i gruppi pi\u00f9 consistenti:\nInfrastrutture e trasporti.\nLa stazione di Vertova, attiva fra il 1884 e il 1967, era posta lungo la ferrovia della Valle Seriana.\nSport.\nCalcio.\nLe squadre di calcio attive all'interno del comune sono l'Oratorio Vertova Calcio e il \"Gruppo sportivo Vertovese\", nato nel 1922, che milita in Eccellenza.\nAtletica.\nLa squadra di atletica del paese \u00e8 il Gruppo Alpinistico Vertovese, noto anche come GAV, fondato negli anni 50. \u00c8 composta da atleti di ogni et\u00e0, da bambini (6-7 anni) ad appassionati runner ormai in pensione.\nCiclismo.\nLa squadra ciclistica del paese, l'U.C. San Marco Vertova, \u00e8 apprezzata nell'ambiente del ciclismo provinciale e regionale. Ogni anno organizza la manifestazione internazionale per juniores \"2 giorni internazionale di Vertova\" con il Trofeo Comune di Vertova e il Trofeo Emilio Paganessi.\nPallacanestro.\nA Vertova \u00e8 anche presente una squadra di pallacanestro, la \"Fervens Vertova\", che opera principalmente a livello giovanile."}
{"id": "37421", "revid": "1516566", "url": "https://it.wikipedia.org/wiki?curid=37421", "title": "Viadanica", "text": "Viadanica (\"Id\u00e0nga\" o \"Viad\u00e0nega\" in dialetto bergamasco), \u00e8 un comune italiano di abitanti della provincia di Bergamo in Lombardia.\nSituato nella piccola valle che, percorsa dal torrente Guerna si dirama dall'alta Valcalepio fino a raggiungere i colli di San Fermo e dista circa 30 chilometri a est dal capoluogo orobico. Il comune fa parte della Comunit\u00e0 montana dei Laghi Bergamaschi.\nStoria.\nNonostante si trovi nei pressi del monte Bronzone, nelle cui vicinanze si trovavano numerose miniere di ferro utilizzate in epoca celtica e romana, la storia del paese ha un'origine abbastanza recente, risalente al Medioevo.\nSono infatti databili attorno al XII secolo i primi documenti che attestano l'esistenza del borgo di Viadanica, che \u00e8 composto da numerose contrade sparse sulla collina senza che esista un vero e proprio centro storico. Il centro abitato si svilupp\u00f2 in particolare modo in epoca medievale in localit\u00e0 \"Capra\", attorno alla chiesa parrocchiale.\nTuttavia recenti studi vorrebbero far risalire all'epoca longobarda o addirittura al tardo impero romano (come indicherebbe il suffisso del toponimo) i primi segni della presenza umana, come testimoniato da un piccolo luogo di culto intitolato a sant'Alessandro, sicuramente antecedente al IX secolo.\nSuccessivamente l'intera provincia di Bergamo fu sconvolta dalle lotte fratricide tra le fazioni guelfa e ghibellina tanto che nella zona, precedentemente interessata soltanto da piccoli insediamenti abitativi sparsi, si verific\u00f2 una notevole immigrazione di gruppi di persone in fuga che cercavano riparo in queste zone isolate e tranquille. \nBen presto per\u00f2 la situazione si fece pesante anche qui, tanto che vennero costruite numerose fortificazioni e torri difensive al fine di proteggere i traffici locali e gli abitanti del borgo dalle incursioni.\nInizialmente assegnate alla diocesi di Bergamo, queste terre passarono nel corso del XIV secolo sotto il dominio della famiglia dei Calepio, che prese possesso di quasi tutta l'omonima valle. Il secolo successivo vide l'arrivo della Repubblica di Venezia che pose definitivamente termine alle lotte di fazione. Fu un periodo di calma, in cui Viadanica ritrov\u00f2 la tranquillit\u00e0 e vide rifiorire le attivit\u00e0 economiche, con un conseguente incremento demografico.\nDurante i secoli successivi non si verificarono avvenimenti di rilievo per la comunit\u00e0, che fu riguardata solo marginalmente dagli avvicendamenti tra la dominazione francese e quella austro-ungarica, fino all'avvento del Regno d'Italia nel 1859.\nSimboli.\nLo stemma del comune di Viadanica \u00e8 sttao concesso con decreto del presidente della Repubblica dell'8 giugno 2007.\nLa presenza delle due torri testimonia il fatto che in epoca medioevale la zona costituiva un sistema fortificato a controllo dei traffici locali.\nMonumenti e luoghi d'interesse.\nIl territorio \u00e8 inserito in un contesto naturalistico che offre la possibilit\u00e0 di numerose escursioni sulle propaggini circostanti, tra cui spiccano il monte Bronzone ed il colle Cambline che regalano un'ottima panoramica sul lago d'Iseo e le zone circostanti.\nSono inoltre ancora presenti edifici storici di epoca medievale, tra cui quelli posti in contrada \"Capra\" ed in localit\u00e0 \"Lerano\" e \"Giogo\", poste a monte del territorio comunale, dove spiccano due torri.\nIn ambito religioso riveste notevole importanza la chiesa parrocchiale di san Giovanni Battista e sant'Alessandro martire che, risalente al XVI secolo, presenta opere di grande spessore artistico, tra le quali spicca una pala di Palma il Giovane raffigurante la \"presentazione di Ges\u00f9\", nonch\u00e9 due statue in legno di Andrea Fantoni.\nLa chiesa \u00e8 sede dell'omonima parrocchia afferente alla comunit\u00e0 ecclesiastica territoriale sebino val calepio, diocesi di Bergamo.\n\u00c8 inoltre degna di menzione la sopra citata chiesa romanica di sant'Alessandro, situata in localit\u00e0 \"Canzanica\". La struttura originaria venne costruita nel IX secolo, di cui rimangono parti delle pareti e della muratura. A ristrutturazioni effettuate nel Basso Medioevo risalgono invece l'abside in stile romanico e la torre campanaria, che non hanno snaturato la struttura dell'edificio, al cui interno fanno bella mostra di s\u00e9 alcuni affreschi eseguiti tra il XIV ed il XV secolo. Recentemente sottoposto ad un attento restauro, \u00e8 stato dichiarato monumento nazionale.\nNel territorio sono presenti anche la Chiesa di San Rocco, in localit\u00e0 Lerano, e la cappella di San Girolamo Miani, nella contrada Bustosede.\nGeografia antropica.\nSecondo lo Statuto comunale, la circoscrizione territoriale non comprende frazioni.\nEcco l'elenco completo delle contrade:"}
{"id": "37422", "revid": "125243409", "url": "https://it.wikipedia.org/wiki?curid=37422", "title": "Vigano San Martino", "text": "Vigano San Martino (\"Ig\u00e0\" o \"Vig\u00e0\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato alla destra orografica del fiume Cherio, in Val Cavallina, dista circa 23\u00a0chilometri a est dal capoluogo orobico.\nStoria.\nNel paese sono stati rinvenuti, in localit\u00e0 \"Buco del Corno\", resti che attestano la presenza umana gi\u00e0 all'epoca paleolitica. \nSi tratta di una sepoltura umana corredata da un dente forato e una spilla in bronzo.\nInoltre sono state rinvenute ossa di vari animali (iene, orsi, cervi e lupi) risalenti anch'esse a circa 8000 anni fa.\nL'epoca che ha lasciato maggiori segni nel paese \u00e8 senza dubbio il medioevo: si possono difatti trovare tracce visibili di un castello (nei pressi dell'attuale chiesa parrocchiale) e diverse fortificazioni.\nIn tempi pi\u00f9 recenti, all'inizio del XX secolo, il paese fu unito ai vicini comuni di Borgo di Terzo, Berzo San Fermo e Grone, assumendo la denominazione di Borgounito, mantenuta fino al 1948 quando i comuni vennero nuovamente scissi.\nMonumenti e luoghi d'interesse.\nDi notevole pregio \u00e8 la chiesa parrocchiale intitolata a San Giovanni Battista.\nCostruita in stile romanico nel 1535, utilizzava come campanile un angolo di castello.\nRistrutturato nel XVIII secolo, adott\u00f2 quella che \u00e8 la sua forma attuale, con numerosi affreschi e dipinti, ma soprattutto un altare di scuola fantoniana."}
{"id": "37423", "revid": "322321", "url": "https://it.wikipedia.org/wiki?curid=37423", "title": "Vigolo", "text": "Vigolo (\"\u00ccgol\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato su un terrazzamento posto a circa 600 m s.l.m. che sovrasta la sponda occidentale del Lago d'Iseo, dista circa 49 chilometri a est dal capoluogo orobico.\nStoria.\nIl paese ha origini antichissime, risalenti al periodo romano. Recenti studi hanno infatti appurato l'esistenza di alcuni piccoli e primordiali agglomerati urbani in corrispondenza delle attuali contrade di Bessana, Parmerano, Pressana e Trussano.\nTuttavia i primi documenti scritti che attestano l'esistenza del toponimo risalgono all'anno 1202, mentre in altri datati 1331 si accerta l'autonomia comunale di Vigolo. I confini comunali sono rimasti pressoch\u00e9 invariati nel corso dei secoli, tanto che in atti risalenti al XV ed al XVI secolo riferiscono che il comune, sottoposto all'autorit\u00e0 feudale dei conti Calepio, inglobava le stesse contrade che oggi costituiscono il comune.\nA tal riguardo interessante \u00e8 la testimonianza di Giovanni Maironi da Ponte che, nel XVIII secolo, cos\u00ec descrive il paese di Vigolo nel suo \u2018'Dizionario Odeporico'\u2019:\nL'epoca medievale non vide avvenimenti di rilievo in queste contrade, anche se le cronache raccontano dell'esistenza di una torre (ora inglobata nell'edilizia civile) e di un castello di cui non resta pi\u00f9 nulla, a conferma del fatto che il paese dovette ricorrere alla necessit\u00e0 di erigere strutture difensive.\nNello stesso periodo si verific\u00f2 un sempre crescente malumore nei confronti dei conti Calepio, feudatari che assoggettavano la zona imponendo tasse e gabelle spesso troppo onerose.\nQuesto sfoci\u00f2 nella richiesta, avanzata dagli abitanti stessi, di annessione alla Repubblica di Venezia, che puntualmente avvenne nel 1428 per opera del doge della citt\u00e0 lagunare.\nNegli anni successivi, e per gran parte del XVI secolo, si verificarono screzi con la vicina comunit\u00e0 di Tavernola, unita con Vigolo in un'unica parrocchia. La volont\u00e0 di questi ultimi di suddividere la parrocchia in due entit\u00e0 distinte (una per ognuno dei due borghi) non trovava d'accordo i vicini, causando diatribe e battibecchi che sfociavano in lotte a colpi di carte bollate ed atti notarili, degenerando anche in scontri campanilistici.\nNei secoli seguenti non vi furono avvenimenti degni di nota per questo paese, che segu\u00ec le sorti politiche del resto della Provincia di Bergamo.\nMonumenti e luoghi d'interesse.\nIl paese, grazie alla sua invidiabile posizione geografica, offre un gran numero di attrazioni dal punto di vista naturalistico. Numerosi prati adibiti a pascolo, pinete e cascine recentemente ristrutturate garantiscono, oltre a una bella visuale del panorama, una grande risorsa data dal turismo.\nIn questo contesto si possono compiere un gran numero di escursioni adatte ad ogni tipo di esigenza: sia semplici passeggiate che percorsi impegnativi, fino alla possibilit\u00e0 di utilizzare proficuamente la mountain bike.\nDegni di nota sono gli edifici sacri presenti sul territorio.\nIn primo luogo \u00e8 possibile ammirare la chiesa parrocchiale dedicata all'Assunzione di Maria, edificata nel XVIII secolo in luogo di un precedente edificio di culto e pi\u00f9 volte ristrutturata. In essa sono racchiuse opere di Antonio Cifrondi e di Umberto Marigliani, con un bell'altare in marmo nero, opera della famiglia Manni. La chiesa \u00e8 sede dell'omonima parrocchia afferente al vicariato di Predore, diocesi di Bergamo. Il campanile ospita un concerto in reb3, fuso da D. D'Adda nel 1953.\nSono inoltre presenti la chiesa di San Rocco, risalente al XVII secolo, e il santuario della Madonna di Loreto. Conosciuto anche come Madonna del Dosso, a causa della sua posizione fuori dal centro abitato in prossimit\u00e0 di un piccolo colle, venne edificato agli inizi del XIX secolo.\nAmministrazione.\nIl 26 maggio 2019 \u00e8 stato eletto Sindaco Gabriele Gori, della lista civica \"Vigolo Vola\""}
{"id": "37424", "revid": "1782831", "url": "https://it.wikipedia.org/wiki?curid=37424", "title": "Warhammer 40.000", "text": "Warhammer 40.000 (conosciuto anche come Warhammer 40K o abbreviato WH40K) \u00e8 un wargame tridimensionale futuristico, prodotto dalla Games Workshop nel 1987.\n\u00c8 la versione fantascientifica di Warhammer Fantasy; il primo consente un gioco legato al concetto di schermaglia e alla guerra moderna, e utilizza armi e tattiche pi\u00f9 avanzate rispetto alla versione fantasy; da esso \u00e8 anche derivato Warhammer 40,000 Roleplay. \u00c8 incentrato su un'ambientazione che prende ispirazione da numerosi stereotipi della narrativa fantascientifica e avventurosa. Il gioco ruota intorno a miniature in scala 1:65 cio\u00e8 alte (originariamente erano in ) prodotte dalla Citadel Miniatures, che rappresentano soldati, creature e macchine da guerra. Il gioco richiede una basilare comprensione della tattica delle squadre militari. Vi sono una moltitudine di varianti alle regole del gioco, che possono essere trovate nelle pubblicazioni della Games Workshop, come il mensile White Dwarf, il sito web www.games-workshop.com e di Imperial Armour.\nStoria.\nLa prima edizione del gioco, chiamata \"Rogue Trader\", venne pubblicata nel 1987. La persona responsabile per la stesura delle regole originali fu Rick Priestley. Questa prima versione era incentrata sulla simulazione di piccole scaramucce tra squadre relativamente piccole (in confronto alle edizioni pi\u00f9 recenti) di soldatini.\nAlcuni elementi dell'ambientazione \u2014 come requiem e armature dreadnought \u2014 possono essere gi\u00e0 visti in un set di regole per il gioco con le miniature chiamato Laserburn, prodotto dalla Tabletop Games. La loro influenza pu\u00f2 anche essere vista nel sistema di gioco di Necromunda. \nLa seconda edizione venne pubblicata nel 1993, con l'obiettivo di rendere le battaglie grandi pi\u00f9 agevoli da giocare. Questa e le successive versioni sono opera di Andy Chambers. Questa versione era largamente basata su tabelle e modificatori, e venne distribuita in una confezione contenente miniature di Space Marine e di Orki, scenari, dadi e il regolamento base. L'espansione \"Dark Millennium\" venne pubblicata pi\u00f9 tardi.\nLa terza edizione venne pubblicata nel 1998, e di nuovo il focus erano le battaglie con eserciti sempre pi\u00f9 numerosi. Il regolamento base era disponibile da solo, o come parte della nuova confezione base, contenente anche Space Marine e i neo-introdotti Eldar Oscuri.\nLa quarta edizione fu pubblicata nel 2004. Non \u00e8 stato apportato nessun cambiamento radicale rispetto alla precedente versione, tant'\u00e8 che le vecchie liste degli eserciti continuano a essere valide. \u00c8 disponibile in solitario o nella confezione base, che presenta gli Space Marine contro i Tiranidi nella \"Battaglia di Macragge\".\nLa quinta edizione venne pubblicata nel 2008. I cambiamenti pi\u00f9 significativi sono stati l'introduzione della linea di vista reale, veicoli pi\u00f9 resistenti, e soprattutto una grande importanza data alle truppe, che prima venivano per molti eserciti snobbate, adesso le uniche in grado di conquistare obiettivi. La confezione base \"Assalto a Egressus Ater\" include due piccoli schieramenti di Space Marine e Orki, insieme con altri accessori per incominciare a giocare.\nLa sesta edizione viene pubblicata il 30 giugno 2012. \u00c8 disponibile in due versioni: come manuale singolo dove, oltre alle regole, \u00e8 presente un'ampia sezione dedicata al backgound e altre sezioni dedicate al collezionismo e pittura di miniature Games Workshop, oppure in versione in scatola. La scatola si chiama \"Oscura Vendetta\" e comprende due piccoli schieramenti di Angeli Oscuri e di Space Marine del Caos (tra l'altro con la scatola escono per la prima volta alcune nuove unit\u00e0), oltre a un manualetto di piccolo formato dove ci sono le regole (e solamente quelle) e altri accessori che servono per giocare.\nLa settima edizione viene pubblicata il 24 maggio 2014. Si tratta di un cofanetto che contiene tre volumi: \"Una Galassia in Guerra\" dedicato al collezionismo e alla pittura delle miniature, \"Millennio Oscuro\" in cui viene presentata e approfondita l'ambientazione del gioco e \"Regolamento\" che contiene le regole necessarie per giocare.\nL'ottava edizione viene pubblicata il 17 giugno 2017. \u00c8 disponibile come versione in box, denominata \"Dark Imperium\", che, oltre al manuale delle regole, contiene due schieramenti di miniature (Space Marines Primaris e Death Guard) e introduce una nuova versione di Space Marines, detti Primaris, spostando pi\u00f9 avanti la storia di alcuni secoli, pi\u00f9 altri materiali utili per il gioco, oppure \u00e8 possibile acquistare solamente il manuale delle regole.\nLa nona edizione viene pubblicata nel 2020, la scatola base ha per protagonisti gli Space marine ed i Necron.\nTrama.\nIl mondo di \"Warhammer 40.000\" \u00e8 classificato come gotico fantascientifico. L'elemento centrale e pi\u00f9 famoso dell'universo di \"Warhammer 40.000\" \u00e8 costituito dagli Space Marines, anacronistica combinazione di super-soldati fantascientifici e monaci-cavalieri medievali, tra i migliori soldati dell'Imperium dell'Umanit\u00e0, una versione distopica e decadente dei \"classici\" stati intergalattici e protagonisti indiscussi dello scenario.\nL'ambientazione di questa storia \u00e8 il Materium, con tutte le azioni concentrate nella Via Lattea. Gran parte di essa \u00e8 controllata dall'Imperium dell'Umanit\u00e0, preponderante potenza galattica presente. L'Imperium ha disposizione molti rami militarizzati: la Guardia Imperiale (l'esercito regolare dell'Imperium, formalmente chiamato Astra Militarum), gli space marine dell'Adeptus Astartes, l'Adepta Sororitas, l'Adeptus Custodes, le Sorelle del Silenzio, le casate di Cavalieri Imperiali e altro ancora. Ognuna di queste organizzazioni \u00e8 rifornita dall'Adeptus Mechanicus, il grande culto della macchina il cui cuore si trova su Marte. Il clero imperiale, conosciuto come Ecclesiarchia o Adeptus Ministorum, diffonde la fede nell'Imperatore, mentre l'Inquisizione sorveglia l'Imperium svelando corruzioni, eresie e infiltrazioni da parte di razze aliene.\nLe razze aliene sono molte e l'Imperium li cataloga come Xenos:\nIl viaggio iperluminale per la galassia \u00e8 possibile grazie a un separato piano di esistenza, l'Immaterium, comunemente chiamato Warp. Il Warp \u00e8 descritto come un reame del pensiero, dove i desideri e le emozioni possono prendere forma fisica, e le correnti e i reflussi possono permettere vasti viaggi interstellari, in modo difficile ma pur sempre possibile. In questo reame del pensiero, si nascondono anche sinistre entit\u00e0. Le pi\u00f9 potenti di esse sono le Divinit\u00e0 del Chaos:\nGli dei del Chaos sono il risultato dei pi\u00f9 forti impulsi nelle anime vive degli abitanti dell'universo. I loro culti hanno delle relazioni piuttosto dinamiche e a volte antagonistiche, Khorne si oppone a Slaanesh, mentre Nurgle a Tzeentch. Nurgle \u00e8 la personificazione della decadenza, Tzeentch dell'evoluzione, Khorne personifica la furia e la violenza, mentre Slaanesh l'epicureo o il sensuale. Questi quattro poteri non sono le sole entit\u00e0 del Warp, ma sono le pi\u00f9 grandi e potenti. Come detto, questa \u00e8 la natura stessa del Warp: oltre l'umana comprensione, veramente inconoscibile.\nCome gi\u00e0 detto, lo stesso Imperium vanta tra le proprie fila diverse fazioni che hanno il medesimo scopo di difendere gli umani e l'integrit\u00e0 dell'egemonia umana: la Guardia Imperiale (Astra Militarum), i sopra citati Space Marine (Adeptus Astartes), gli Ordo dell'Inquisizione, l'Adepta Sororitas, l'Officio Assassinorum, la Legio Cybernetica, gli Skitarii e la Legio Titanicus. Questi stessi gruppi hanno poi al loro interno \"reggimenti\" specializzati e con proprie caratteristiche speciali, dovute a diverse provenienze. I pi\u00f9 famosi sono: Lupi Siderali, Angeli Oscuri, Angeli Sanguinari e Ultramarine per gli space marine; cadiani, cataciani, vostroiani ed elysiani per la guardia imperiale.\nOgni fazione ha poi un nutrito schieramento di eroi e personaggi famosi che contribuiscono a dare colore e realismo a tutta l'ambientazione. Molti di essi hanno dei background curati tramite le campagne narrative e i romanzi, a volte con citazioni ad altri universi fantastici.\nBisogna sottolineare che l'ambientazione del \"Millennio Oscuro\" nasce come parodia intrisa di citazionismo, fantascienza all'inglese e humour nero con sottili riferimenti storici nell'idea degli originali autori, e ha acquistato una maggiore seriet\u00e0 e profondit\u00e0 solo a partire dalla 3\u00aa edizione del gioco, acquistando quel profondo senso di dannazione e angoscia pura per cui \u00e8 apprezzata da diversi fan, i quali scelgono di prenderla alla lettera o continuano ad attribuirgli quell'impronta satirica originaria, e spesso contestata come esagerata e politicamente scorretta dai non appassionati.\nDescrizione generale.\nLe regole.\nOgni giocatore assembla un'armata, che consiste in miniature di metallo bianco, resina e plastica da modellismo, ognuna delle quali rappresenta in genere una singola figura militare tra le razze presenti nell'universo di Warhammer. Queste armate sono composte in base alle regole incluse nel regolamento di Warhammer 40.000, come anche nei Codex, dei volumi di regole specifici per ciascuna fazione. La grandezza e la potenza dell'armata \u00e8 determinata da un sistema a punti, ove a ogni unit\u00e0 \u00e8 assegnato un valore in punteggio, proporzionale al suo potenziale sul campo di battaglia. Prima di una partita i giocatori si accordano su quanti punti useranno al massimo per creare le loro armate ed entrambi comporranno un esercito che non superi tale limite, basandosi sulle miniature possedute da ognuno. Le partite normali si giocano fra i 500 e i punti (usualmente o ) ma possono anche essere molto pi\u00f9 grandi ( o pi\u00f9 punti in genere). Inoltre, ci sono regole per scontri molto pi\u00f9 piccoli che recentemente (2018) sono state condensate nella riedizione di un regolamento di un gioco ad hoc (Kill Team). Le partite durano in genere dalla mezz'ora (per Kill Team) alle molte ore, in base alla dimensione degli eserciti in campo. Una partita standard di Warhammer 40.000 (a punti) dura all'incirca 3 ore.\nIl gioco si divide in turni, con ogni giocatore che sceglie azioni specifiche per tutte le sue unit\u00e0 nel suo turno; i giocatori utilizzano uno strumento di misura (in pollici) e dadi per determinare il risultato di queste azioni (movimento, fuoco, attacco in corpo a corpo, poteri speciali, ecc.). A ogni battaglia, nella preparazione, \u00e8 assegnata una missione che consta di un gruppo di regole aggiuntive e uno o pi\u00f9 obiettivi (primari e secondari). Le missioni possono essere di sei tipi: cinque che richiedono la conquista di alcuni obiettivi, e un'altra che invece si limita a un \"massacro\", dove vince chi distrugge pi\u00f9 unit\u00e0 dell'avversario.\nAlcuni giocatori organizzano una serie di scenari, chiamate campagne, dove due o pi\u00f9 giocatori combattono l'uno contro l'altro. Queste campagne possono avere delle loro regole particolari, e seguire una sorta di \"traccia\", di storia, che pu\u00f2 essere alterata a seconda degli esiti delle battaglie stesse. Quasi ogni anno, si tiene una campagna globale in cui i giocatori inviano i risultati delle loro partite alla Games Workshop. Questi risultati vengono raccolti, e tutti assieme influenzeranno la storia del gioco, cosa che sar\u00e0 tenuta in conto nei seguenti libri o regolamenti. La campagna pi\u00f9 recente \u00e8 Campagna di Vigilus, dopo la caduta di Cadia.\nMerita di essere segnalato il fatto che le regole standard finora elencate spesso sono modificate dai giocatori in quanto ritenute non facilmente accessibili o non sufficientemente bilanciate. In tal modo sono nati alcuni regolamenti speciali, adottati soprattutto nei tornei per il gioco competitivo. Tali regolamenti sono:\nLe campagne.\nSpesso i giocatori decidono di dare vita a una \"campagna\", le cui regole vengono stabilite dai giocatori stessi (o, altrimenti, vengono usate quelle standard). Si tratta di una serie di partite mirate al racconto di una \"storia\" o volte al completamento di un obiettivo, quale il recupero di un artefatto nascosto in un posto particolare di una mappa o l'attraversamento di una zona rischiosa di un personaggio importante. La mappa \u00e8 solitamente squadrata in rettangoli, sulla quale si muovono le miniature del giocatore che, spesso e volentieri, devono scontrarsi con altri giocatori, il che si traduce nel giocare una partita a Warhammer 40\u00a0000. Le campagne sono solitamente organizzate da gruppi di giocatori che fanno parte di una stessa associazione ludica o tra gruppi di amici. Sul regolamento di Warhammer 40.000 e su alcuni codex si trovano consigli sull'organizzazione di una campagna, quali l'ambientazione, il background, le mappe, ecc. Un esempio di campagna \u00e8 Occhio del Terrore. Sono inoltre pubblicati volumi appositi quali ad esempio Zona di Guerra Pandorax e Zona di Guerra Damnos che offrono regole apposite per rendere le campagne pi\u00f9 dinamiche.\nEdizioni, Regolamenti e Codex.\nCon il passaggio dalla III alla IV e, successivamente, dalla IV alla V edizione del gioco e il conseguente aggiornamento dei codex molte liste peculiari ai sottoeserciti sono state riunificate a un'unica lista principale. Ad esempio non \u00e8 pi\u00f9 possibile giocare una lista di Signori della Notte o Guerrieri di Ferro con i vantaggi e svantaggi peculiari dell'esercito descritti nel precedente codex Space Marine del Caos o avere una lista di Orki del Kulto della velocit\u00e0 usando le scelte specifiche di quell'esercito. Tuttavia, tali eserciti sono ancora presenti nel background del gioco ed \u00e8 ancora possibile, fino a un certo livello, rappresentare le peculiarit\u00e0 di un certo esercito inserendo delle scelte mirate a rispettare il background di quella specifica armata.\nLa VI edizione edita nel 2012 ricalca le logiche della V ma si differenzia da questa principalmente per l'evoluzione delle regole relative:\nl'espansione Escalation introduce la presenza di veicoli super-pesanti, titani, creature di taglia gargantua e avatar di divinit\u00e0.\nLa VII edizione edita nel 2014 apporta modifiche minori quali ad esempio:\nI cambiamenti maggiori, invece, sono:\nA ogni nuova edizione i libri degli eserciti, i \"codex\", vengono gradualmente aggiornati. essi comunque restano validi anche se appartenenti all'edizione precedente, fino alla pubblicazione del nuovo libro, normalmente con la pubblicazione del nuovo regolamento seguono delle FAQ per un provvisorio adattamento alle regole di tutti i codex. La VII edizione ha introdotto dei compendium di nuove regole, dei supplementi e dei dataslate che invece introducono delle sottofazioni a codex gi\u00e0 pubblicati.\nQuello che segue \u00e8 un elenco aggiornato di tutti i regolamenti, Codex e supplementi usciti dalla 1\u00aa alla 7\u00aa edizione del gioco.\nLe forze in campo.\nGli eserciti disponibili per Warhammer 40.000 sono numerosi e vari e spaziano dalla \"Guardia Imperiale\" alle forze di \u00e9lite come gli \"Space Marine\" ai classici alieni mostruosi come i Tiranidi o creature umanoidi pi\u00f9 avanzate tecnologicamente come gli Eldar o i Tau.\nRazze Aliene o Xenos.\nGran parte dei giocatori possiede almeno un esercito di Space Marine (lealisti o caotici) in quanto essi sono in qualche modo il simbolo dell'ambientazione stessa. Infatti scherzosamente si dice che gli Space Marine \"costituiscono il 90% della popolazione dell'intero universo di Warhammer 40.000\", considerato il numero di giocatori che li collezionano e la loro presenza durante i tornei, sebbene secondo l'ambientazione essi dovrebbero essere piuttosto rari, in quanto corpo militare pi\u00f9 elitario in assoluto della razza umana, basti considerare che ogni Capitolo di Space Marine \u00e8 composto da soli uomini (e quindi il totale degli space marine facenti parte dei capitoli fondatori lealisti \u00e8 inferiore a persone) mentre l'Imperium avrebbe una popolazione quasi incalcolabile. Vi sono comunque numerosi Capitoli Successori che di conseguenza portano a \"n\" il numero complessivo di space marine lealisti.\nPersonaggi importanti.\nL'universo di \"Warhammer 40.000\" \u00e8 arricchito da dettagli su personaggi di particolare rilevanza per l'impatto che hanno avuto sulla sua storia. La lista che segue ne riporta alcuni:\nCollezionismo e modellismo.\nI nuovi giocatori che desiderino iniziare a giocare, devono aspettarsi di spendere almeno (nel 2019) per un esercito di partenza con un ampio margine di personalizzazione ( punti circa), ma la spesa pu\u00f2 essere anche molto maggiore e varia a seconda dell'esercito scelto. \u00c8 possibile risparmiare acquistando le scatole iniziali, gli easy to build e gli start collecting. A questa spesa bisogna per\u00f2 sempre aggiungere il regolamento, il codex della propria armata, un righello in pollici, i colori, i pennelli e gli eventuali altri attrezzi di modellismo e imbasettamento. I giocatori possono anche comprare unit\u00e0 singole in squadre o in boxed set. Il costo dei set varia di molto (dai 20 ai ) a seconda del contenuto ognuno dei quali pu\u00f2 contenere da uno a venti modelli.\nPoich\u00e9 i modelli sono dipinti a mano e assemblati dai giocatori, essi sono incoraggiati a inventare personali schemi di colore, o altrettanto a usare schemi di colori gi\u00e0 pronti, spiegati nei codex o in altre pubblicazioni in merito. Sono inoltre incoraggiati a modificare i propri modelli o veicoli usando pezzi da kit o modelli (conosciuti anche come bitz o sprue dai giocatori), o disegnare di propria mano dalla materia verde o dal plasticard, modellando da zero, o inventando qualunque altra cosa passi per la testa al modellista. Queste conversioni sono spesso inserite in competizioni dedicate e sponsorizzate come tornei, o simili eventi ludici, mentre i diorami non vengono utilizzati nel gioco poich\u00e9 modificando la forma e le dimensioni della miniatura ne modificano anche l'impatto in gioco (una miniatura pi\u00f9 grande \u00e8 pi\u00f9 facile da vedere e meno da tenere in copertura, rischiando di essere colpita e distrutta con maggior facilit\u00e0.\nI terreni sono una parte importante del gioco. Nonostante la Games Workshop renda disponibili molti kit di terreni gi\u00e0 pronti, molti hobbisti preferiscono costruirseli da s\u00e9, creando dei veri e propri pezzi unici; oltretutto, originariamente la Games Workshop incoraggiava la creazione di ambientazioni fai-da-te e con materiale non ufficiale anche al di fuori dei concorsi. Oggetti comuni come cannucce, tazze, imballaggi di polistirolo e bottiglie impilate possono essere trasformati in cattedrali rovinate, habitat alieni o terreni, con l'aggiunta di plasticard o di altri dettagli, con un po' di pazienza e bravura. Sono comunque disponibili molte ambientazioni \"confezionate\", come antiche rovine distrutte dalla guerra e addirittura enormi campi di battaglia subito pronti all'uso, con apposite regole per il gioco, sebbene siano tutte relative alle fazioni \"umane\" dell'ambientazione.\nAlcuni giocatori non sono in grado di acquisire le miniature necessarie per la propria armata, per molte ragioni. Essi scelgono di usare sostituzioni; sostituendo un modello con altri oggetti. Come elementi Lego o miniature di altre compagnie, o vecchi modelli Games Workshop, modificati per l'occasione. Se facciamo eccezione per i vecchi modelli GW che, opportunamente convertiti possono essere sempre usati, questo tipo di modelli di regola non possono essere usato nei tornei ufficiali e anche nel gioco non competitivo possono essere usati col consenso dell'avversario. Alcune compagnie minori producono miniature pensate per giocare col regolamento e l'ambientazione della Games Workshop, sia per Warhammer 40.000 sia per la versione fantasy: inutile dire che per esse vale il divieto per competizioni ufficiali e negozi GW."}
{"id": "37425", "revid": "124815880", "url": "https://it.wikipedia.org/wiki?curid=37425", "title": "Villa d'Adda", "text": "Villa d'Adda (\"\u00c9la d\u2019Ada\" in dialetto bergamasco, \"Vila d\u2019Ada\" in dialetto brianzolo, \"Villa Ripae Abduae\" in latino) \u00e8 un comune italiano di abitanti della provincia di Bergamo in Lombardia.\nSituato ai margini nord-occidentali dell'Isola bergamasca, nei pressi della Valle San Martino e sulla sponda sinistra del fiume Adda, dista circa 18 chilometri a ovest dal capoluogo orobico e 16 chilometri a sud dalla citt\u00e0 di Lecco.\nGeografia fisica.\nTerritorio.\nIl territorio comunale si estende da una quota di 194 m s.l.m. in riva al fiume Adda, fino a 641 m s.l.m. sulla sommit\u00e0 del Monte Canto.\nVilla d'Adda \u00e8 il comune (per casa comunale) pi\u00f9 a Ovest nella provincia di Bergamo.\nSismologia.\nSecondo la classificazione sismica, il comune appartiene alla zona 4 (sismicit\u00e0 molto bassa).\nClima.\nVilla d'Adda, secondo la classificazione dei climi di K\u00f6ppen, gode di un tipico clima temperato delle medie latitudini (\"Cfa\"), piovoso o generalmente umido in tutte le stagioni e con estati molto calde.\nLe precipitazioni si concentrano nei periodi compresi tra marzo e maggio, con un leggero calo nei mesi estivi, e un riacutizzarsi nel periodo compreso tra ottobre e novembre inoltrato.\nL'inverno \u00e8 compreso generalmente tra novembre e fine marzo, ed \u00e8 caratterizzato da una percentuale di piovosit\u00e0 molto bassa.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a +1,5\u00a0\u00b0C; quella del mese pi\u00f9 caldo, luglio, \u00e8 di +22,4\u00a0\u00b0C.\nLe precipitazioni medie annue sono superiori ai 1.150\u00a0mm, mediamente distribuite in 97 giorni, e presentano un picco estivo ed autunnale e minimo relativo invernale.\nStoria.\nIl paese ha origini risalenti ai tempi della dominazione romana, come si evince dal ritrovamento di alcune sepolture con annessi corredi funebri. Inoltre la zona in quel periodo era interessata dal passaggio di un'importante strada di collegamento, utilizzata in ambito commerciale e militare, tra le citt\u00e0 di Bergamo e di Lecco, che permise un notevole sviluppo commerciale del borgo, che all'epoca fu uno dei pi\u00f9 insigni della bergamasca.\nTuttavia per aspettare i primi documenti scritti che attestassero l'esistenza del paese bisogna aspettare fino all'anno 856, periodo in cui l'intera zona fu sottoposta alla dominazione del Sacro Romano Impero, che vi instaur\u00f2 il feudalesimo. Un documento datato marzo 941, pubblicato nelle pergamene bergamasche altomedievali, conferma il nome e la presenza dell'insediamento di Villa d'Adda prima dell'anno mille. In particolare esso rivela l'esistenza di un castello nel x secolo.\nI territori vennero inizialmente affidati alla gestione della diocesi di Bergamo, a cui poco a poco cominci\u00f2 a sostituirsi la famiglia dei \"Da Villa\" che, gi\u00e0 nell'XI secolo, cominci\u00f2 ad opporre resistenza al vescovo orobico. Pochi anni pi\u00f9 tardi, precisamente il giorno 11 luglio 1193, il comune di Bergamo, a cui il borgo era soggetto, dichiar\u00f2 Villa d'Adda \"\u201dborgo franco\u201d\", equiparandolo giuridicamente allo stesso capoluogo orobico e liberandolo da tasse e decime.\nSuccessivamente inserito nella pieve del vicino paese di Brivio, in epoca medievale si schier\u00f2 con la fazione ghibellina, in netta contrapposizione con i comuni limitrofi, apertamente guelfi. Questo port\u00f2 il paese a dotarsi di una serie impressionante di fortificazioni, di torri difensive e di castelli. All'epoca si contavano 7 castelli e 33 torri.\nLe cronache raccontano di numerosi attacchi perpetrati nei confronti di Villa d'Adda, con relativi saccheggi ed incendi, avvenuti a pi\u00f9 riprese nel 1389, nel 1395, nel 1398 e nel 1403.\nNel 1408 il potere pass\u00f2 nelle mani di Pandolfo Malatesta, che lo detenne fino al 1426 quando vi subentr\u00f2 la Repubblica di Venezia. Tuttavia l'anno successivo il Ducato di Milano ebbe la meglio sulla Serenissima, la quale ribalt\u00f2 nuovamente, e definitivamente, la situazione nel 1431. Un manoscritto del 1481, attesta l'inquadramento definitivo di Villa d'Adda nel territorio dell'isola bergamasca.\nI secoli successivi videro un progressivo ridimensionamento del paese che, inserito in un contesto di generale declino della zona dell'isola bergamasca, ebbe notevoli ripercussioni in ambito economico e sociale. I ruoli commerciali e militari diventarono sempre pi\u00f9 scarsi, a cui seguirono poi un generale stato di povert\u00e0 e frequenti carestie: soltanto lo sviluppo della bachicoltura permise agli abitanti una piccola fonte di sussistenza.\nIl 12 agosto 1610 le spoglie di san Carlo Borromeo giunsero in paese e da qui partirono per essere tumulate ad Arona dal cardinal Federico Borromeo.\nLa povert\u00e0 e la carestia portarono alla peste che scoppi\u00f2 nel novembre 1629, a partire da Foppenico. A Villa d'Adda, chiusa da rastelli per proteggere gli abitanti, i morti furono 73 su 820 abitanti, una percentuale molto bassa se raffrontata con tutti i paesi vicini. Per questo vennero edificati l'oratorio per i Morti del Rito ed altri edifici devozionali.\nLa dominazione veneta termin\u00f2 nel 1797, quando irruppe la napoleonica Repubblica Cisalpina, a cui subentr\u00f2 nel 1815 la dominazione austriaca, che inser\u00ec Villa d'Adda nel Regno Lombardo-Veneto. I nuovi occupanti non riscossero mai il consenso della popolazione, tanto che nei loro confronti numerose furono le sollevazioni: durante questi moti si distinsero per eroismo i villesi Giacomo Esposito, Eugenio Piazzoni ed Edoardo Maschera, poi condannati a morte dal regime. La situazione si risolse qualche anno pi\u00f9 tardi con l'annessione del paese al neonato Regno d'Italia.\nSimboli.\nIl comune ha come simboli lo stemma e il gonfalone concessi con D.P.R. il 23 dicembre 1971.\nBlasonatura stemma: \nBlasonatura gonfalone: \nLe sette torri rappresentano gli antichi sette castelli, mentre il fiume rappresenta l'Adda. I colori giallo e rosso indicano il Comune di Bergamo, di cui Villa d'Adda fu borgo franco dal 1193.\nMonumenti e luoghi d'interesse.\nNumerosi sono gli edifici degni di nota presenti sul territorio comunale: in primo luogo la vecchia parrocchiale di Sant'Andrea Apostolo in Catello, gi\u00e0 citata in documenti del XII secolo. Riedificata tre secoli pi\u00f9 tardi e sconsacrata nel 1940, presenta uno stile tardo-rinascimentale con inserti barocchi.\nSempre in ambito religioso meritano menzione l'antichissima chiesa di San Zenone citata in documenti del 1198, la trecentesca \"chiesa di San Martirio\" al cui interno si possono ammirare affreschi rinascimentali, la cinquecentesca \"chiesa di San Giovanni evangelista\" che custodisce un dipinto del \"Borgognone\", la settecentesca \"chiesa di San Bernardino\",sita in localit\u00e0 \"Valle\" cos\u00ec come la \"Chiesa della Beata Vergine di Tassodine\", posta nei pressi della sommit\u00e0 del \"monte dei Frati\". Ricopre grande importanza la \"chiesa parrocchiale di Sant'Andrea\", costruita nella seconda met\u00e0 del XVIII secolo con un'imponente struttura, al cui interno si possono trovare numerose opere di buon pregio, fra cui l'affresco intitolato al \"Trionfo della Croce\". D'interesse \u00e8 anche il campanile neoclassico adiacente alla chiesa, fortemente voluto dalla popolazione locale, progettato da Giuseppe Bovara ed eretto tra il 1823 ed il 1834.\nIn ambito civile numerosi sono i resti di edifici risalenti all'epoca medievale: alcuni di questi si possono trovare in localit\u00e0 \"Villa Bassa\", dove sono presenti fortificazioni in pietra, in piazza della Vittoria con la \"villa Cuna\" e l'attigua chiesetta di \"Santa Maria della Cuna\" risalente al XII secolo, ed in Piazza del bBorgo in cui svetta un'imponente torre , ed infine in contrada \"Prandelli. La Torre del Borgo che in antico fungeva da ingresso al borgo \u00e8 testimone dei conflitti che tipici della societ\u00e0 medievale.\"\nDa ricordare anche il \"Monumento ai Caduti della Guerra 1915-18\", bella opera dello scultore meratese Giuseppe Mozzanica (1923).\nInoltre nel centro della frazione \"Volpino\" esiste ancora un castello denominato il \"Bignone\", uno dei pi\u00f9 importanti e ricchi di storia della zona. Di epoche successive sono \"Villa Perico\", edificata nel 1880 con un bel giardino in pendenza, e \"Villa Rossera\", edificata in posizione dominante in luogo di un castello.\nTuttavia la principale attrazione turistica \u00e8 il traghetto leonardesco sul fiume Adda che collega Villa d'Adda con Imbersago, comune in provincia di Lecco situato sulla riva opposta. Dal 1513, pi\u00f9 volte rifatto e ristrutturato, tale tipologia di traghetto trasporta ogni viandante da una riva all'altra. Il traghetto \u00e8 una fedele riproduzione di quello progettato da Leonardo da Vinci, che sfruttando la legge del parallelogramma, aveva pensato alla possibilit\u00e0 di costruire dei traghetti mossi non da energia umana o animale, ma dalla sola corrente del fiume in causa. L'imbarcazione con due scafi, che pu\u00f2 trasportare fino a quattro automobili, \u00e8 assicurata a un cavo teso tra le due sponde, ed \u00e8 azionata da un solo uomo, il quale muove il timone cos\u00ec da sfruttare la forza della corrente del fiume.\nSociet\u00e0.\nEtnie e minoranze straniere.\nRisiedono a Villa d'Adda 279 cittadini stranieri, pari al 6,09% della popolazione complessiva. Le nazionalit\u00e0 pi\u00f9 numerose sono:\nLingue e dialetti.\nOltre alla lingua italiana, a Villa d'Adda \u00e8 parlata una variante locale del dialetto bergamasco, a sua volta parte del ramo orientale della lingua lombarda. Essendo il comune di Villa d'Adda confinante con la Brianza, vi sono anche influenze linguistiche insubri.\nCome tutti i dialetti lombardi, anche il bergamasco \u00e8 sostanzialmente una lingua romanza derivata dal latino.\nL'uso del bergamasco \u00e8 ancora abbastanza largo nella popolazione, e nel corso degli anni \u00e8 regredito in misura molto minore di altri dialetti lombardi.\nCucina.\nLa cucina Villadaddese \u00e8 legata a tradizioni contadine tipiche dell'Orobia e della bergamasca. Uno fra i piatti pi\u00f9 caratteristici \u00e8 la polenta, cucinata in vari modi in accompagnamento dei primi e dei secondi, fra cui la \u201cpolenta e osei\u201d, la polenta con il cervo, e la polenta bergamasca, tradizionalmente cotta nel tegame. Vi sono poi vari tipi di formaggi, affini a quelli delle vicine valli bergamasche. Da ricordare anche i \u201ccasonsei\u201d, la pasta caratterizzata dalla presenza di salsiccia o salame nel ripieno, e le ossa del maiale cotte a lesso con la polentina.\nCultura.\nIstruzione.\nHanno sede a Villa d'Adda due scuole statali (una elementare e una media inferiore), una scuola parificata e una scuola materna privata.\nLa biblioteca comunate \u00e8 intitolata a padre David Maria Turoldo. Vi \u00e8 inoltre l'ecomuseo \"Adda di Leonardo\".\nHa sede in Villa d'Adda la scuola privata Istituto Sacro Cuore gestito in parte dalle religiose della societ\u00e0 del Sacro Cuore fondata dalla Santa Maddalena Sofia Barat\nNel 2018 \u00e8 stato istituito il MU.VI. (Museo di Villa d'Adda). Il direttore e conservatore del museo \u00e8 il prof. Fabio Bonaiti, mentre il responsabile e referente comunale \u00e8 il prof. Edoardo Siniscalchi. Il museo ha sede presso la Torre del Borgo ed \u00e8 diventato operativo a fine 2020.\nGeografia antropica.\nSuddivisioni storiche.\nI vari nuclei abitativi e le contrade storiche villadaddesi vengono citati in uno stradario redatto da G.B. Rota nel Settecento.\nEgli individuava sul territorio localit\u00e0 maggiori quali \"Fontana di Sopra (o San Giovanni), Piazza, Sant'Andrea Vecchio, Peschiera, Volpino di Sotto, Volpino di Sopra, Fontana di Sotto, Ca' de Rico, Valsassina, Vestobio, Piazolo, Ca' Sargo, Seregallo, Panscera (o Pansiera Superiore), Bretta, Piazzolo, Ca' d'Estore, Lo Stallo, Chioso, Case Nuove, Pansiera Inferiore, Castello, Sagr\u00e9, Cinque Mulini, Lacciata, Valle\" ed altri insediamenti pi\u00f9 piccoli \"Galgina, Grumeslano, Bignone, Ca' d'Arnoldo, Rossera, Pradella, Costa, Cuna, Supersiera (o Supercera), Messo, Tessodine (o Tassodine)\" e \"Mazzo\".\nInfrastrutture e trasporti.\nIl comune \u00e8 attraversato da sud a nord dalla strada provinciale SP169 Carvico-Brivio e servito inoltre dalle SP 171 Villa d'Adda - Pontida - Cisano Bergamasco e SP 183 Industriale dell'Isola Calusco d'Adda-Villa d'Adda. Inoltre, 2\u00a0km a nord dell'abitato corre la strada provinciale ex-SS342 Briantea, che congiunge Como a Bergamo."}
{"id": "37426", "revid": "1124164", "url": "https://it.wikipedia.org/wiki?curid=37426", "title": "Villa d'Alm\u00e8", "text": "Villa d'Alm\u00e8 (\"\u00c9la d\u2019Alm\u00e8\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato all'imbocco della Val Brembana, dista circa 9 chilometri a nord-ovest dal capoluogo orobico. Fa parte dell'Hinterland bergamasco.\nStoria.\nI primi segni della presenza umana risalgono all'epoca preistorica, precisamente al IV millennio a.C., come \u00e8 stato possibile stabilire grazie al ritrovamento di materiali utilizzati per la fabbricazione di utensili.\nIn seguito il territorio venne interessato da piccoli insediamenti stabili di popolazioni appartenenti al gruppo dei Liguri, a cui subentrarono gli Etruschi nel periodo dell'et\u00e0 del bronzo ed i Galli Cenomani tra il V ed il IV secolo a.C. Questi caratterizzarono fortemente il territorio, inserendolo nel contesto dell'insediamento di Lemine.\nDurante la dominazione romana, i nuovi abitanti si fusero con quelli di origine celtica presenti precedentemente. Anche gli insediamenti un notevole sviluppo, favoriti dalla costruzione di un'importante strada di comunicazione, utilizzata principalmente dai militari, che collegava la citt\u00e0 orobica con quella di Lecco, da cui poi era possibile raggiungere il nord Europa.\nQuesta favor\u00ec notevolmente la trasformazione del sito da postazione militare a centro demico, rinominato quindi \"pagus Lemennis\".\nCon il termine dell'impero romano il territorio visse un periodo di scarsa antropizzazione, terminato con l'arrivo della popolazione dei Longobardi nel VI secolo, che diede vita alla \"curtis lemennis\", inserita nel ducato di Bergamo.\nA questa popolazione subentrarono, a partire dall'VIII secolo, i Franchi, con i quali Lemine divent\u00f2 un \"beneficium\" entrando nell'ordinamento e nel costume feudale.\nInizialmente i territori furono affidati ai Conti di Lecco, poi dopo il 975 entrarono in possesso del vescovo di Bergamo, il quale in seguito li diede in gestione ai monaci della valle di Astino.\nIl toponimo, apparso per la prima volta in documenti dell'anno 1098, deriva dal nome della zona, \"Lemine\", poi diventato \"Lemen\" e successivamente abbreviato in \"Alm\u00e8\", mentre con il nome \"Villa\" si intendeva un piccolo nucleo abitativo soggetto all'influenza di un'entit\u00e0 superiore quale una chiesa plebana.\nNel corso del XIV secolo il territorio venne interessato dalle violente lotte di fazione che videro Villa d'Alm\u00e8 schierato, unitamente alla frazione \"Bruntino\", con lo schieramento ghibellino del vicino paese Alm\u00e8.\nIn quegli anni il borgo di Villa d'Alm\u00e8 vide un progressivo ma inesorabile declino, e la sua importanza and\u00f2 scemando gi\u00e0 nel XIV secolo, dovuta al sempre minore utilizzo della strada per Lecco.\nL'arrivo della Repubblica di Venezia port\u00f2 la fine degli scontri tra fazioni avverse, ma anche un piccolo rilancio del borgo, grazie alla presenza di piccole fonderie (a testimonianza di ci\u00f2, sulle rive del fiume Brembo vicino alla frazione Campana vi \u00e8 un piccolo borgo chiamato, appunto, \"Fonderia\") in cui si costruivano gli armamenti della Serenissima, nonch\u00e9 della via Priula, nuova strada di collegamento tra Bergamo e il Canton Grigioni.\nPoco interessato dai regimi che successivamente si susseguirono nella provincia di Bergamo, pass\u00f2 dalla dominazione veneta alla Repubblica Cisalpina nel 1797, al Regno Lombardo-Veneto nel 1815 ed infine al Regno d'Italia nel 1859, anno in cui nel paese (precisamente all'interno della villa Locatelli Milesi) soggiorn\u00f2 Giuseppe Garibaldi, intento a fare proseliti per la sua imminente spedizione dei Mille.\nNel 1927 il paese venne accorpato ai comuni di Alm\u00e8 e Bruntino nel comune di \"Alm\u00e8 con Villa\".\nNel 1948 torn\u00f2 ad essere comune autonomo.\nL'abitato era servito dalla stazione di Villa d'Alm\u00e8, dotata di scalo merci e raccordata con il Linificio e Canapificio Nazionale (luogo dove in giovane et\u00e0 ha lavorato Angelo Gotti, futuro partigiano villese delle Fiamme Verdi); l'impianto era posto lungo la ferrovia della Valle Brembana, attiva fra il 1906 e il 1966.\nMonumenti e luoghi d'interesse.\nIl territorio comunale \u00e8 costellato da numerose ville e palazzi signorili, tra i quali spiccano Villa Locatelli-Milesi risalente alla fine del XVIII secolo, ornata da numerose decorazioni (tra le quali una targa in marmo a memoria del soggiorno di Garibaldi) nei vari saloni che la compongono con un grande giardino, e la Villa del Ronco Alto edificata nel XVII secolo e composta da elementi (colonne, capitelli e busti) ricavati da antichi edifici, per la cui bellezza \u00e8 stata inserita nello stemma del comune.\nDi particolare interesse sono anche le settecentesche Villa Olmo, Villa Baglioni, annessa all'omonima casa di riposo, e la Ca' dell'Ora, dotata di un loggiato affrescato.\nIn ambito religioso numerose sono le chiese: la principale \u00e8 la chiesa parrocchiale di San Faustino e Giovita, con una struttura a singola navata.\nAll'interno si possono ammirare un organo di produzione Serassi e dipinti di Carlo Ceresa e dell'artista locale Aldo Locatelli.\nNella frazione Bruntino \u00e8 presente la Chiesa parrocchiale del Sacro Cuore di Ges\u00f9, edificata nel 1935, mentre in localit\u00e0 Brughiera si trova la chiesa Morti della Peste (in dialetto bergamasco conosciuta come \"Cesina di Morcc de la Scabla\"), costruita in seguito alle epidemie di peste di manzoniana memoria.\nMeritano menzione anche la cinquecentesca chiesa di San Mauro, nei cui pressi si svolge la \"sagra dei biligocc\", la chiesa dell'Addolorata \u2013 ritenuto l'edificio sacro pi\u00f9 antico del paese, a cui non \u00e8 possibile dare un'esatta collocazione temporale \u2013 e la Chiesa della Casella, edificata presso la frazione Ghiaie.\nDa non dimenticare la presenza nel paese dell'antico tracciato della Via Priula, strada costruita nel periodo della dominazione veneta e sottoposta ad opera di recupero.\nSport.\nIl comune di Villa d'Alm\u00e8 possiede un centro sportivo attrezzato e frequentato, dotato di strutture per la pratica del calcio (sia esso a 11 che a 7), del calcetto e del tennis. Dal giugno 2012 la gestione del centro \u00e8 passata alla societ\u00e0 A.S.D. Villa d'Alm\u00e8 Valbrembana, che ha permesso il normale svolgimento delle attivit\u00e0 sportive dopo il fallimento della gestione precedente e che conta circa 300 tesserati."}
{"id": "37427", "revid": "1124164", "url": "https://it.wikipedia.org/wiki?curid=37427", "title": "Villa d'Ogna", "text": "Villa d'Ogna (\"\u00c9la d\u2019\u00d2gna\" in dialetto bergamasco) \u00e8 un comune italiano di abitanti della provincia di Bergamo in Lombardia.\nSituato nella Valle Seriana superiore, alla confluenza dell'Ogna nel Serio, sulla sinistra orografica di quest'ultimo, dista circa 33 chilometri a nord-est dal capoluogo orobico ed \u00e8 compreso nella Comunit\u00e0 montana della Valle Seriana.\nGeografia fisica.\nTerritorio.\nIl territorio comunale si sviluppa su entrambi i versanti orografici della valle Seriana, in corrispondenza della confluenza del torrente Ogna nel fiume Serio, ad un'altezza di compresa tra i 510 m s.l.m. del fondovalle ed i circa 1.500 delle pendici della Cima Vaccaro.\nI limiti amministrativi del comune sono molto frastagliati: a Nord sono prima le pendici orientali della Cima Vaccaro e poi il corso del torrente Ogna, intramezzate da una protuberanza territoriale che include i territori a Nord del borgo di Ogna fino alla contrada di san Lorenzo, a dividere le competenze comunali con Ardesio ed Oltressenda Alta. Ad Est i confini si spingono nella parte pi\u00f9 bassa della Valzurio, fino quasi alla localit\u00e0 \"La Rasga\", per raggiungere poi le ultime propaggini del monte Blum, il cui spartiacque funge da delimitazione con Clusone fino ad incrociare la \"Senda\", storica via di collegamento tra i paesi del lato sinistro della valle. \nA questo punto il confine con Piario delimita la parte meridionale del comune e procede fino a raggiungere il corso del fiume Serio. Sul versante opposto il perimetro comunale include una piccola striscia di terra che si sviluppa verso Sud, fino allo sbocco della piccola valle dei Frati, sotto il borgo di Martorasco, dove \u00e8 collocata la contrada \"Sant'Alberto\". Quest'ultimo tratto, unitamente alla parte pi\u00f9 occidentale che include la localit\u00e0 Festi Rasini, confina con Parre, la cui linea di divisione risale lungo le pendici del monte Vaccaro.\nPer ci\u00f2 che concerne l'idrografia, oltre al fiume Serio, numerosi sono i corsi d'acqua che attraversano il territorio comunale. Il principale \u00e8 l'Ogna, affluente del Serio da sinistra, che si sviluppa nella Valzurio e che raccoglie le acque di numerosi piccoli rivoli composti dalle acque in eccesso provenienti dalle propaggini circostanti.\nAltro corso d'acqua \u00e8 il torrente che solca la valle dei Frati, presente sul territorio di Villa d'Ogna soltanto nel suo tratto terminale prima della sua immissione nel Serio da destra.\nNella zona industriale, sul lato orografico destro, \u00e8 presente anche un canale artificiale che scorre parallelamente al corso del Serio, da cui prende vita in localit\u00e0 \"Valzella\" in comune di Ardesio, rigettandovi le acque qualche chilometro pi\u00f9 a valle, dopo aver alimentato alcune aziende tessili.\nLe origini del nome.\nSull'origine del nome non vi \u00e8 certezza.\nTalune teorie vorrebbero far derivare il nome di Ogna dall'invasione degli Unni di Attila nel V secolo. Su alcuni documenti il paese viene infatti indicato come \"Villa humnia\" (Villa degli Unni): a tal riguardo una leggenda riporta che il borgo abbia avuto origine proprio da un gruppo di Unni, inviati da Alarico a lavorare nelle miniere di ferro, che decisero di stazionare presso la foce del torrente oggi chiamato Ogna.\nAltre ipotesi invece fanno risalire il toponimo al termine latino \"onus\", che significa imposta di dazio. Ogna era infatti un luogo di passaggio obbligato per raggiungere l'Alta Valle Seriana, Clusone e la Presolana: questo rendeva il centro uno snodo importante. La tradizione fa inoltre risalire al XV secolo la presenza di una dogana, dove si pagava un dazio sulle merci di passaggio, proprio nella piazza di Ogna. Un'ultima teoria, perorata dallo Zanetti, vorrebbe far derivare il nome da \"Alnia\", ovvero torrente degli ontani.\nStoria.\nDalla preistoria al Medioevo.\nI primi insediamenti umani sarebbero riconducibili al VI secolo a.C. quando nella zona si stabilirono popolazioni di origine ligure dedite alla pastorizia, tra cui gli Orobi. Ad essi si aggiunsero ed integrarono, a partire dal V secolo a.C. le popolazioni di ceppo celtico, tra cui i Galli Cenomani: si trattava tuttavia di presenze sporadiche, che non formarono mai un nucleo abitativo definito.\nLa prima vera e propria opera di urbanizzazione fu invece opera dei Romani, che conquistarono la zona e la sottoposero a centuriazione, ovvero ad una suddivisione dei terreni a pi\u00f9 proprietari, a partire dal I secolo d.C.. Fu in quel periodo che nella zona cominciarono ad essere sfruttate numerose miniere, per lo pi\u00f9 di ferro, che portarono un notevole incremento demografico. Tra i nuovi abitanti vi erano anche alcuni schiavi (i cosiddetti \"Damnati ad metallam\"), impiegati nei lavori pi\u00f9 pesanti nell'ambito dell'estrazione del materiale. Il centro abitato, costituito prevalentemente da capanne, aveva tuttavia dimensioni estremamente ridotte, con gran parte degli abitanti che trovava sostentamento dall'agricoltura, principalmente nella piana del fondovalle, e dalla pastorizia, nella zona collinare.\nAl termine della dominazione romana vi fu un periodo di decadenza ed abbandono del centro abitato, con la popolazione che sovente era costretta a cercare riparo sulle alture circostanti al fine di difendersi dalle scorrerie perpetrate dalle orde barbariche. La situazione ritorn\u00f2 a stabilizzarsi con l'arrivo dei Longobardi, popolazione che a partire dal VI secolo si radic\u00f2 notevolmente sul territorio, influenzando a lungo gli usi degli abitanti: si consideri infatti che il diritto longobardo rimase \u201cde facto\u201d attivo nelle consuetudini della popolazione fino alla sua abolizione, avvenuta soltanto nel 1491.\nCon il successivo arrivo dei Franchi, avvenuto verso la fine dell'VIII secolo, il territorio venne sottoposto al sistema feudale, con il paese che inizialmente venne assegnato, al pari di gran parte della valle, ai monaci di Tours per poi essere infeudato al Vescovo di Bergamo Ambrogio II nel 1026. \nIn breve tempo tra la popolazione crebbe sempre pi\u00f9 il desiderio di emanciparsi dal potere vescovile e feudale, al fine di poter decidere in autonomia la gestione del territorio. Fu cos\u00ec che nel corso del XIII secolo si arriv\u00f2 alla creazione dell'istituzione comunale. I borghi di Ogna e Villa furono quindi inclusi nel territorio di Clusone, comune ben pi\u00f9 ricco e potente.\nLa Serenissima.\nNel tardo medioevo si verificarono importanti innovazioni tecnologiche, che diedero positivi risvolti anche in ambito economico. Sfruttando la vicinanza delle miniere e la ricchezza d'acqua di cui disponeva il territorio, lungo il corso del torrente Ogna vennero introdotte alcune fucine che permisero la lavorazione di metalli, dai quali si ottenevano sia utensili ed attrezzi, ma soprattutto chiodi. Inoltre la forza motrice dell'acqua dello stesso torrente permise la creazione di alcune cartiere, la cui carta prodotta era ritenuta di buona qualit\u00e0.\nAnche l'agricoltura e la pastorizia fecero enormi passi, permettendo la produzione e la lavorazione di un tipo di tessuto utilizzato dagli eserciti, in quanto caldo e molto robusto, denominato Panno grosso bergamasco.\nLa positiva condizione commerciale e produttiva ricevette un ulteriore impulso quando, nella prima met\u00e0 del XV secolo, si verific\u00f2 il passaggio dell'intera zona alla Repubblica di Venezia, avvenuto nel 1427 dopo un'espressa richiesta di Bergamo e delle sue valli, e ratificato dalla Pace di Ferrara del 1428. La Serenissima garant\u00ec una diminuzione della pressione fiscale ed offr\u00ec maggiore autonomia, dando inizio ad un periodo contrassegnato da tranquillit\u00e0 sociale in cui l'intera zona continu\u00f2 a prosperare.\nL'indipendenza a livello amministrativo si dovette aspettare fino al 1636, quando \"Oltrascenda\" si separ\u00f2 da Clusone: la Senda era difatti la strada che separava il capoluogo baradello dagli altri borghi. La nuova entit\u00e0 inizialmente comprendeva anche Valzurio, Nasolino e Piario, borghi da cui Villa ed Ogna si separarono nel 1648, assumendo la denominazione di Oltrescenda Bassa (cos\u00ec citato anche nei documenti del XVIII secolo).\nNel 1740 i borghi di Ogna e Villa riuscirono a separarsi ulteriormente, ergendosi entrambi a comuni autonomi. Questa indipendenza dur\u00f2 poco, dal momento che gi\u00e0 nel 1756 Villa ed Ogna andarono a ricostituire, unitamente al borgo di Piario, l'entit\u00e0 comunale denominata Oltressenda Bassa. La neonata istituzione nel 1776 si ampli\u00f2 ulteriormente, annettendo anche Oltressenda Alta (ovvero le contrade di Nasolino e Valzurio).\nTuttavia la convivenza amministrativa delle varie contrade era mal sopportata dalle stesse, tanto che nel 1797 ognuna di esse riacquist\u00f2 la propria autonomia.\nLa produzione di carta.\nLa forza motrice dell'acqua dello stesso torrente permise la creazione di alcune cartiere, la cui carta prodotta era ritenuta di buona qualit\u00e0. \nEra un tipo di carta di particolare valore, probabilmente dato l'alto contenuto di calce delle acque del Serio che rendevano la carta pi\u00f9 solida e resistente e quindi ricercata.\nAlla fine del XVI secolo la produzione cartiera proseguiva fiorentemente e la carta locale veniva elogiata per la sua qualit\u00e0: \u00abteratorio di Villa, sua contrada, que si fa la carta, tanto eletta, que in Itaglia non ve\u2019 la pi\u00f9 perfetta\u00bb.\nNel 1776 le cartiere in bergamasca erano 10, 3 di queste si trovavano a Villa d'Ogna (due nella frazione di Ogna, l'altra a Villa d\u2019Ogna).\nNel 1857, in occasione dell\u2019Esposizione provinciale di Bergamo, la cartiera Legrenzi di Ogna presenta ben 87 tipi di carta diversi.\nNel 1861 una grande alluvione provoc\u00f2 una frana sull\u2019Alpe Rigada (nell'attuale territorio di Oltressenda Alta), provocando gravi danni alle abitazioni circostanti e alle stesse cartiere presenti in prossimit\u00e0 del torrente Ogna. L'industria cartiera a Villa d'Ogna inizi\u00f2 poi a vedere i primi segni di cedimento verso la fine del XIX secolo, con l'avvento delle meccanizzazione, che rese i processi manuali di produzione ormai obsoleti.\nDalla dominazione francese ai giorni nostri.\nMa il potere della Repubblica di Venezia era ormai agli sgoccioli, tanto che nello stesso anno, in seguito al trattato di Campoformio, venne sostituita dalla napoleonica Repubblica Cispadana. \nIl cambio di dominazione comport\u00f2 un'immediata revisione dei confini, che port\u00f2 alla riunificazione di Ogna e Villa, con la \u201csolita\u201d aggiunta di Piario, che per\u00f2 nel 1805 riacquis\u00ec la propria indipendenza.\nNel 1809 la dominazione francese, nell'ambito di un'imponente opera di accorpamento dei piccoli centri ai pi\u00f9 grandi, impose l'accorpamento di Villa ed Ogna, unitamente a Rovetta, Piario ed Oltressenda Alta, al vicino comune di Clusone.\nLa macro-unione tra i borghi dur\u00f2 poco, dal momento che nel 1816, in occasione del nuovo cambio di governo che vide subentrare l'austriaco Regno Lombardo-Veneto alle istituzioni francesi, questi vennero nuovamente scissi, con Villa ed Ogna che andarono a ricreare l'entit\u00e0 denominata Oltressenda Bassa.\nNella seconda parte del XIX secolo, contestualmente all'Unit\u00e0 d'Italia, si verific\u00f2 uno sviluppo dell'industria mediante l'introduzione di realt\u00e0 operanti nell'ambito tessile che in breve si insediarono e radicarono sul territorio, la principale delle quali fu la \"\u201cFesti Rasini\u201d\". Fondata nel 1889 e diretta dalle omonime famiglie di industriali milanesi Festi e Rasini, cominci\u00f2 ad attrarre in modo significativo gli abitanti dei paesi vicini, permettendo un considerevole aumento dei residenti nel comune. Difatti il numero, rimasto pressoch\u00e9 invariato tra il 1861 ed il 1881 (si pass\u00f2 da 643 a 666), raddoppi\u00f2 sul finire del secolo, toccando quota 1364 nel 1901, passando poi a 2016 nel 1921.\nIl polo produttivo era posto sulla riva orografica destra del Serio e, anche grazie allo sfruttamento delle acque del fiume prelevate in localit\u00e0 \"Valzella\" di Ardesio, era dotato di 8000 fusi e garantiva il lavoro a 100 operai, condizione che lo rese il terzo gruppo tessile della Lombardia.\nNel frattempo, nel 1927 il regime fascista, nell'ambito di una riorganizzazione amministrativa volta a favorire i grossi centri a scapito dei pi\u00f9 piccoli, un\u00ec nuovamente Oltressenda Bassa (composta da Ogna e Villa) con Piario ed Oltressenda Alta, nell'entit\u00e0 comunale rinominata \u201cVilla d'Ogna\u201d. Le differenti realt\u00e0, che mal sopportavano questa unione, al termine della seconda guerra mondiale inoltrarono formale richiesta di separazione. L'istanza venne accolta nel 1958 quando Oltressenda Alta e Piario si staccarono da Villa d'Ogna, che mantenne invariato il proprio nome.\nNel luglio del 1944 il paese fu teatro di due rastrellamenti ad opera di soldati nazi-fascisti, i quali erano alla ricerca di alcuni partigiani rifugiatisi sul territorio. Il rastrellamento caus\u00f2 la morte di 5 persone.\nA partire dalla seconda met\u00e0 del secolo gli stabilimenti tessili subirono un drastico ridimensionamento fino ad arrivare alla completa chiusura nella seconda decade del XXI secolo.\nNel frattempo le realt\u00e0 legate all'industria tessile vennero affiancate e sostituite da attivit\u00e0 operanti nei settori meccanico, meccano-tessile ed artigianale. Tra queste si segnala la RadiciFil, insediatasi nel 1974 poco pi\u00f9 a valle degli stabilimenti tessili della Festi Rasini e che, operante nell'ambito della produzione dei polimeri utilizzati nell'industria tessile, vanta alti standard di produzione.\nV\"eggo scender dai monti alle pendici\"\nI\"n balda schiera gente come a festa\";\nL\"attrae un nuovo Fato: gli opifici\"\nL\"antica forza hanno in suo cor ridesta\".\nA\"ll'onde palpitanti, alla sorgente\"\nD\"el fiume ond'essa tragge \"Forza e Luce\"\"\nO\"ra si specchia la novella gente,\"\nG\"iuliva in cor per l'opra che l'adduce\"\nN\"ella corrente di gagliardi imprese\"\nA\"ll'agiatezza del natio paese.\"\nMonumenti e luoghi d'interesse.\nArchitetture religiose.\nChiesa parrocchiale di san Matteo apostolo e del Sacro Cuore (Villa).\nLa chiesa parrocchiale di Villa d'Ogna inizi\u00f2 ad essere costruita nel 1937, essendo diventata l'antica parrocchiale (distante da essa poche decine di metri), troppo piccola per contenere tutti i fedeli. \nGrazie a don Pietro Forzenigo e all'aiuto di tutta la popolazione, venne solennemente consacrata il 21 agosto 1953, alla presenza dell'allora Vescovo di Imola, Mons. Benigno Carrara, e dedicata a San Matteo apostolo ed evangelista e al Sacro Cuore di Ges\u00f9.\nNella successiva domenica del 23 agosto, in occasione del 50\u00ba anniversario della traslazione del corpo del Beato Alberto da Cremona al paese natale di Villa d'Ogna, le solenni cerimonie vennero celebrate dall'allora Patriarca di Venezia, Angelo Giuseppe Roncalli.\nDotata di una ampio sagrato che si sviluppa su tutti i lati, la chiesa \u00e8 costruita in pietra viva e possiede un corpo centrale che, coperto da un tetto a due spioventi, si eleva con decisione dal resto dell'edificio ed al quale si accede mediante un porticato a tre archi, mentre lateralmente sono collocati due corpi strutturali meno grandi che creano un interessante gioco di volumi.\nInternamente la chiesa si compone di tre altari: l'altare maggiore \u00e8 dedicato a San Matteo apostolo ed evangelista; l'altare di destra, dedicato alla Madonna; l'altare di sinistra \u00e8 dedicato al Beato Alberto di Villa d'Ogna.\nTra le opere pi\u00f9 significative, si possono ammirare alcune opere di Domenico Carpinoni e Antonio Cifrondi, pittori originari di Clusone vissuti tra il XVI ed il XVII secolo.\nSantuario del Beato Alberto.\nLe origini del nucleo del primitivo edificio religioso risalgono al 1176 quando venne consacrata dal Vescovo e dedicata a San Matteo apostolo ed evangelista. \nNel 1450 la chiesa ottenne l'indipendenza parrocchiale, distaccandosi dalla dipendenza della pieve di Clusone. \nLa chiesa era ad un'unica navata e conteneva le reliquie del conterraneo Alberto, poi diventato beato nel 1748. \nNel corso del XVII secolo vennero effettuati dei lavori di restauro che occultarono alcuni affreschi risalenti al XV secolo, riscoperti solo nel 1970.\nNel 1903 il Vescovo di Cremona, Mons. Geremia Bonomelli, accolse la richiesta della comunit\u00e0 di Villa d'Ogna, in particolare del suo parroco don Guglielmo Mismetti, a riportare al suo paese natale le spoglie del Beato Alberto, religioso vissuto nel XIII secolo. In tale occasione la chiesa venne ampliata con due navate laterali e vennero effettuati lavori decorativi, tra cui il pulpito di Cesare Zonca, e di manutenzione.\nDopo l'importante restauro del 1970, nel 1994 venne ristrutturata la torre campanaria, antecedente al XVI secolo.\nNel 2001 ci fu l'ultimo restauro, che port\u00f2 alla luce resti di antiche sepolture e elementi della chiesa medievale, compreso l'antico fonte battesimale.\nChiesa parrocchiale di San Giovanni Evangelista (Ogna).\nLa chiesa risale al XVI secolo. Tuttavia il primo documento in cui viene citata risale al 1520, quando venne eretta a parrocchia.\nNel 1575, in occasione della visita pastorale dell'allora Arcivescovo di Milano Carlo Borromeo, la chiesa si presentava in cattivo stato di conservazione. Nei decenni successivi vennero effettuati importanti lavori di manutenzione e di restauro. Degna di nota \u00e8 la costruzione dell'altare in marmo, realizzato nel 1770 dai fratelli Fantoni (eredi del pi\u00f9 noto Andrea Fantoni), resa possibile dalla collaborazione di tutta la popolazione.\nNel 1864 ci fu la visita pastorale di Mons. Pietro Luigi Speranza, Vescovo di Bergamo originario della contrada Candrietti di Piario. In occasione di tale visita, la chiesa sub\u00ec un ulteriore restauro con l'innalzamento della torre campanaria.\nUn secolo pi\u00f9 tardi altri lavori vennero effettuati dai fratelli Taragni (figli del decoratore Fermo Taragni).\nLa chiesa \u00e8 dedicata a San Giovanni apostolo ed evangelista e si sviluppa a croce latina con un'unica navata, suddivisa in quattro settori da altrettante lesene con capitelli, e coperta da una volta a botte. Anche la facciata, rivolta verso Nord, \u00e8 presenta quattro lesene, sormontate da una trabeazione con timpano triangolare.\nAll'interno si possono trovare opere di Domenico Carpinoni e una raffigurazione di san Narno di Carlo Ceresa originario della localit\u00e0, oltre che una rara lanterna in legno dorato risalente ad un periodo compreso tra il XVI ed il XVII secolo, un inginocchiatoio del XVIII secolo e una pisside in bronzo eseguita nel 1590.\nAltri edifici religiosi.\nDi grande importanza \u00e8 anche la casa del Beato Alberto, laico santo vissuto nel XIII secolo, nativo di Villa d'Ogna. Posta sul fondovalle in localit\u00e0 \"Sant'Alberto\", ed edificata nel corso del XIII secolo, fu trasformata nei secoli seguenti in convento, tanto che ancora oggi si pu\u00f2 notare l'abside di quello che era l'attiguo santuario, distrutto da una frana nel 1813.\nDegna di nota \u00e8 anche la chiesa di san Lorenzo, situata lungo la vecchia mulattiera che conduce a Nasolino, che presenta caratteri semplici, tra cui la facciata con una finestra semicircolare ed il portale in arenaria. La struttura \u00e8 ad una navata singola, suddivisa in tre campate da due lesene, con il presbiterio a pianta rettangolare. Quest'ultimo, pi\u00f9 stretto della navata, lascia ai lati due spazi, nei quali si trovano la tela dell'Incoronazione della Vergine, e la nicchia con la statua di San Lorenzo.\nInfine nella contrada Festi Rasini \u00e8 ubicata la chiesa di santa Maria Nascente. Edificata con singola navata nel 1990 presenta linee semplici ma moderne, con muratura in mattoni a vista. All'interno si distingue la pavimentazione in marmo bianco e giallo, senza tuttavia alcuna decorazione artistica o architettonica.\nArchitetture civili.\nDi indubbio interesse \u00e8 la contrada di Ogna, stretta attorno alla parrocchiale di san Giovanni Battista. Gli edifici che la compongono risalgono ad un periodo compreso tra il XV ed il XVIII secolo e sono composti da muri perimetrali in pietrame, loggiati e copertura a tetto a falde. Al centro della piazza si trova una fontana, edificata nel 1939 in luogo di un'altra la cui struttura originaria comprendeva anche un abbeveratoio ed un lavatoio, che possiede una vasca pentagonale.\nDi rilevanza storica \u00e8 inoltre la torre trecentesca, oggi cimata ed adibita ad abitazione privata, situata nella piazza della contrada di Ogna ed edificata in pietra squadrata.\nAree naturali.\nNumerose sono infine gli itinerari naturalistici che il paese offre. Destinati ad utenti di ogni genere, possono soddisfare sia l'appassionato di trekking che il semplice utente alla ricerca di una rilassante passeggiata nel verde. Si va dalle escursioni sulle pendici del monte Vaccaro (lato orografico destro della valle) a quelle sul monte Blum (lato sinistro). \nInoltre \u00e8 d'obbligo citare la Ciclovia della Valle Seriana che transita sul comune lungo il corso del fiume Serio. Questa offre passeggiate e pedalate nella natura, lontano da traffico ed inquinamento, permettendo la riscoperta e la valorizzazione di spazi un tempo abbandonati all'incuria.\nSociet\u00e0.\nEtnie e minoranze straniere.\nGli stranieri residenti nel comune sono 106, ovvero una percentuale pari al 5.4% della popolazione. Di seguito sono riportati i gruppi pi\u00f9 consistenti:\nGeografia antropica.\nUrbanistica.\nIl comune \u00e8 costituito da due principali contrade, entrambe collocate sul lato sinistro della vallata, che da sempre rappresentano le due differenti anime del comune. Nella parte pi\u00f9 a Nord, presso lo sbocco nel Serio dell'omonimo torrente che percorre la Valzurio si trova la contrada Ogna, mentre pi\u00f9 a Sud si trova quella di Villa. Quest'ultimo borgo ha risentito notevolmente dello sviluppo residenziale avvenuto nel XX secolo, espandendosi nella piana posta nei pressi del confine con Piario.\nSul lato orografico destro si trovano invece piccole localit\u00e0, tra cui Sant'Alberto e Festi Rasini, attorno alle quali sorgono importanti complessi industriali, sia dismessi che funzionanti.\nInfrastrutture e trasporti.\nLa principale arteria di comunicazione \u00e8 la S.P.49 della Valle Seriana Superiore che collega Valbondione con Ponte Selva e si sviluppa longitudinalmente al territorio comunale sul lato destro della vallata. Parallelamente ad essa, ma posta sul lato sinistro, vi \u00e8 la S.P.50 Villa d'Ogna-Clusone, conosciuta anche come \"strada della Senda\". Da essa si diramano sia la S.P.50bis, che da Villa d'Ogna sale fino alla contrada di Nasolino, che la S.P.51 che raggiunge Piario e si innesta nella Strada statale 671 della Val Seriana."}
{"id": "37430", "revid": "322321", "url": "https://it.wikipedia.org/wiki?curid=37430", "title": "Villongo", "text": "Villongo (\"Il\u00f3ngh\" in dialetto bergamasco) \u00e8 un comune italiano della Valcalepio di abitanti nella provincia di Bergamo in Lombardia, situato a circa 220 metri di altitudine e a circa 60\u00a0chilometri a nord-est di Milano e a circa 25\u00a0chilometri a est di Bergamo. Villongo \u00e8 suddiviso in 2 quartieri: San Filastro e Sant'Alessandro. Annovera tra le altre localit\u00e0 Solarolo, Seranica e Isola.\nGeografia fisica.\nClima.\nIl clima di Villongo rientra nel clima corrispondente alla fascia pedemontana della Lombardia. In particolare gode di inverni tipicamente collinari e di estati calde, ma grazie alla vicinanza ai monti riceve i venti freschi dai colli di san Fermo, proprio alle spalle, che riescono a scacciare l'afa opprimente estiva tipica invece della media - bassa pianura.\nCome accennato, l'inverno risulta essere tipicamente collinare, nonostante il vicino lago d'Iseo, mitigatore per eccellenza, grazie alla vicinanza della pianura che svolge funzione di immagazzinare l'aria fredda come fosse un cuscino.\nCos\u00ec facendo le nevicate sono piuttosto frequenti, ma in presenza di un richiamo sciroccale da sud - est la zona della Valcalepio \u00e8 una delle prime a cedere a causa della posizione molto esposta a questo tipo di vento mite, trasformando subito la neve in pioggia.\nAnche le precipitazioni invernali sono modeste e si mantengono in media con quelle delle zone limitrofe.\nPossibili sono anche temporali invernali o rovesci di neve magari dopo il passaggio di una perturbazione atlantica intensa seguita da aria fredda continentale.\nLa primavera \u00e8 come ovunque una stagione di marcate differenze climatiche e termiche: notevoli sono le escursioni termiche diurne e notevole anche l'alternanza tra dominio atlantico e dominio anticiclonico con fasi fredde (solitamente a marzo). Anche qui le piogge sono parzialmente distribuite omogeneamente tra i 4 mesi primaverili. Inoltre, a causa della vivacit\u00e0 primaverile, sono frequenti i temporali.\nL'estate \u00e8 calda ma ventilata sia grazie alla vicinanza del lago sia grazie ai venti settentrionali provenienti dalla valle di Adrara e del Guerna.\nLe precipitazioni estive sono quasi totalmente sotto forma di temporali ben distribuiti durante i mesi estivi. Frequenti sono anche i temporali intensi e le locali grandinate tra agosto e settembre principalmente.\nL'autunno \u00e8 la stagione pi\u00f9 piovosa nella fascia pedemontana lombarda grazie all'effetto stau che le precipitazioni provocano quando impattano con i primi rilievi prossimi alla pianura. Pi\u00f9 di 400\u00a0mm infatti \u00e8 solo l'accumulo autunnale delle precipitazioni medie.\nQui le temperature subiscono un graduale calo che porter\u00e0 all'inverno, ma talvolta o l'estate si prolunga un pelo di pi\u00f9 o l'inverno si mostra in anticipo.\nIn generale, Villongo ha una media di precipitazioni annuali che si attesta sui 1200\u00a0mm, con possibili variazioni da anno a anno a seconda di periodi pi\u00f9 o meno secchi, soprattutto in inverno (secca di gennaio).\nLa media di accumulo nevoso annuale \u00e8 invece 40\u00a0\u2013 50\u00a0cm, anche se ogni anno propone nuove variazioni in questo campo.\nStoria.\nI primi insediamenti stabili presenti sul territorio risalgono all'epoca romana, quando nel paese venne costituito un vicus, un aggregato di case e terreni, appartenente al \"pagus\" di Calepio. Tale origine \u00e8 suffragata da alcuni ritrovamenti risalenti all'epoca imperiale, tra cui alcuni suppellettili.\nCon la caduta dell'impero il territorio vide un periodo di scarsa antropizzazione, in cui si presume sia stato interessato da insediamenti dei Longobardi, come si evince dal significato del toponimo: Villongo, difatti potrebbe stare ad indicare una propriet\u00e0 di \"\u201dVilla\u201d\" (termine con il quale si intendeva un piccolo nucleo abitativo soggetto all'influenza di un'entit\u00e0 superiore quale una chiesa plebana.), con la caratteristica desinenza longobarda \"\u2013ongo\".\nSuccessivamente vi fu l'insediamento della popolazione dei Franchi, i quali istituirono il Sacro Romano Impero e diedero vita al feudalesimo, elemento caratterizzante del Medioevo.\nIn quel periodo il territorio venne inserito nei possedimenti della famiglia dei \"conti Calepio\", proprietaria di gran parte dei terreni e degli edifici pi\u00f9 importanti del circondario. Questi mantennero il predominio su Villongo per alcuni secoli, traghettando il paese dal periodo medievale a quello della Repubblica di Venezia, epoca in cui il borgo venne inserito nella \"Contea di Calepio\".\nNonostante questa apparente tranquillit\u00e0 e linearit\u00e0 degli avvenimenti, anche questi territori furono interessati dagli scontri di fazione tra guelfi e ghibellini, tanto da subire ritorsioni da parte dei Visconti, famiglia milanese acerrima nemica della Serenissima.\nLa situazione venne riportata alla normalit\u00e0 a partire dal XVI secolo, dopo di che il paese non vide pi\u00f9 accadere episodi di rilievo, seguendo il destino politico del resto della provincia bergamasca, venendo annesso alla Repubblica Cisalpina nel 1797, per passare al Regno Lombardo-Veneto nel 1815 e venire definitivamente annesso al Regno d'Italia nel 1859.\nIl comune di Villongo prese le dimensioni attuali solo nel 1927, quando i due centri di Villongo San Filastro e Villongo Sant'Alessandro, divisi dal 1724, vennero fusi in un unico comune.\nNello stesso anno le frazioni di Castione, Fosio, Rocco e Rudello, vennero aggregate al comune di Sarnico.\nMonumenti e luoghi d'interesse.\nA Villongo meritano di essere menzionati i principali edifici religiosi:\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2010 la popolazione straniera residente era di 1.563 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nInfrastrutture e trasporti.\nFra il 1901 e il 1921 la localit\u00e0 ospit\u00f2 una fermata lungo la tranvia Bergamo-Trescore-Sarnico.\nAmministrazione.\nSindaco: Maria Ori Belometti (Lista Civica) dal 7 maggio 2012\nGemellaggi.\nSeloncourt \u00e8 un comune francese situato nel dipartimento del Doubs nella regione della Franca Contea."}
{"id": "37431", "revid": "1516566", "url": "https://it.wikipedia.org/wiki?curid=37431", "title": "Vilminore di Scalve", "text": "Vilminore di Scalve (\"Vilmin\u00f9r\" o \"Ilmin\u00f9r\" in dialetto bergamasco) \u00e8 un comune sparso italiano di abitanti della provincia di Bergamo in Lombardia. \u00c8 sede della Comunit\u00e0 montana di Scalve.\nSituato sulla destra orografica del torrente Dezzo, in Valle di Scalve, dista circa 61 chilometri a nord-est dal capoluogo orobico. Con il Palazzo pretorio \u00e8 da sempre il centro di riferimento della Valle di Scalve.\nStoria.\nL'antichit\u00e0.\nL'origine del borgo risale al periodo della dominazione romana, quando venivano utilizzate le grandi risorse minerarie di ferro e zinco della zona.\nQui venne istituito un \"Vicus\", a cui il paese deve l'origine del proprio toponimo: \"Vicus Minor\" sta difatti ad indicare l'esistenza di un piccolo agglomerato urbano (idem \"Vicus Maior\" per \"Vilmaggiore\").\nIl Medioevo.\nI secoli successivi videro il borgo passare sotto il controllo del Sacro Romano Impero guidato da Carlo Magno, che don\u00f2 l'intera zona ai monaci di Tours. Questi successivamente la permutarono in favore del Vescovo di Bergamo, il quale diede investitura feudale ai \"Capitani di Scalve\".\nQuesti ultimi furono di fatto esautorati dalla costituzione dell\"Universitas di Scalve\", una piccola istituzione feudale molto simile ad una repubblica, che garantiva grandi privilegi agli abitanti ed un'autonomia al limite dell'indipendenza. Questa garantiva l'esenzione del servizio militare, libert\u00e0 di caccia e pesca, nonch\u00e9 sgravi fiscali e la possibilit\u00e0 di sfruttamento delle miniere presenti in zona. Grazie a queste ultime si svilupp\u00f2 il commercio, favorito anche dagli scambi con la val Seriana che avvenivano mediante il Passo della Manina, posto a monte delle frazioni di \"Nona\" e \"Teveno\".\nCon il passaggio alla Repubblica di Venezia, avvenuto nel XV secolo, Vilminore mantenne i privilegi conquistati precedentemente, e venne aggregato nella \"Comunit\u00e0 grande di Scalve\", di cui fu capoluogo.\nSoltanto nel 1797, con la fine della Serenissima e l'avvento della Repubblica Cisalpina, acquis\u00ec la propria autonomia comunale.\nL'et\u00e0 moderna e contemporanea.\nSeguenti modifiche, operate dai vari regimi che si susseguivano nella valle, modificarono i confini territoriali, ma non intaccarono l'autonomia comunale di Vilminore, che rest\u00f2 centro di riferimento per la zona.\nLa storia recente \u00e8 stata caratterizzata dal disastro causato dal crollo della Diga del Gleno, posta a monte dell'abitato. Il cedimento, avvenuto il 1\u00ba dicembre 1923, rivers\u00f2 una grandissima quantit\u00e0 d'acqua sui piccoli centri abitati sottostanti, provocando la morte di centinaia di persone e causando ingentissimi danni all'intera zona. A seguito di questo tragico evento, per parecchi anni l'economia della valle fu messa in ginocchio, causando un processo di emigrazione dalla valle.\nSimboli.\nLo stemma del Comune di Vilminore di Scalve \u00e8 stato concesso con decreto del presidente della Repubblica del 5 settembre 1995.\nMonumenti e luoghi d'interesse.\nArchitetture religiose.\nChiesa arcipresbiteriale Santa Maria Assunta e San Pietro.\nLa chiesa Arcipresbiteriale, risalente al XVII secolo, fu edificata dai maestri Comacini in luogo di una pieve di lontanissima costruzione che fu a lungo sede della Vicaria Plebana, \u00e8 intitolata a Santa Maria Assunta e San Pietro, e presenta sculture ed affreschi di pregio.\nChiesa di San Pietro alla Pieve.\nIl piccolo oratorio conosciuto anche come \"Tempio del donatore\"' \u00e8 di antica edificazione forse del primo millennio.\nChiese parrocchiali delle frazioni.\nTra le chiese delle varie frazioni, tra cui quella della Santissima Trinit\u00e0 a Vilmaggiore, le parrocchiali di Teveno e Pezzolo che presentano strutture ed opere scultoree di grande impatto e quella di Nona che, intitolata alla Nativit\u00e0 di Maria, risale al XVII secolo.\nArchitetture civili.\nPalazzo Pretorio.\nNotevole importanza riveste il palazzo Pretorio, edificato nel 1375 ed ampliato due secoli pi\u00f9 tardi. Recentemente restaurato, ospita la sede della locale Comunit\u00e0 montana.\nGeografia antropica.\nFrazioni e localit\u00e0.\nLa sede comunale \u00e8 posta nel centro abitato di Vilminore.\nIl comune comprende le frazioni di: Vilmaggiore, Sant'Andrea, Dezzolo, Bueggio, Teveno, Pezzolo, Nona, Pianezza.\nFanno parte del comune le localit\u00e0 \"Ponte Formello\", \"Fucine\", \"Sottomargine\", \"Fonte\", \"Meto\", \"Adenasso\" e \"Roccolo\".\nIl comune di Vilminore di Scalve, inteso come entit\u00e0 con l'attuale estensione e denominazione, \u00e8 nato soltanto nel 1927 dall'unione di Vilminore e Oltrepovo. Il primo comune comprendeva soltanto l'attuale censuario di \"Vilminore\" stesso, mentre il secondo raggruppava i borghi di \"Bueggio\", \"Nona\", \"Pezzolo\" e \"Teveno\", divisi dall'attuale capoluogo dal torrente Povo.\nDa notare che nel 1797, anno in cui sulla scena politica della zona irruppe la Repubblica Cisalpina, gran parte dei borghi che ora compongono il comune di Vilminore di Scalve ottennero la propria autonomia a seguito della disgregazione della Comunit\u00e0 Grande di Scalve. Bueggio, Dezzolo, Nona, Teveno, Pezzolo e Vilmaggiore (che comprendeva anche Barzesto, ora appartenente a Schilpario) tuttavia mantennero la loro condizione soltanto per otto anni, dal momento che nel 1805 vennero fusi nell'entit\u00e0 comunale denominata Oltrepovo, pur mantenendo l'autonomia a livello parrocchiale."}
{"id": "37432", "revid": "1318658", "url": "https://it.wikipedia.org/wiki?curid=37432", "title": "Federico Faggin", "text": "Dal 1968 Faggin risiede negli Stati Uniti ed ha assunto anche la cittadinanza statunitense. Fu capo progetto dell'Intel 4004 e responsabile dello sviluppo dei microprocessori 8008, 4040 e 8080 e delle relative architetture. Fu anche lo sviluppatore della tecnologia MOS con \"gate\" di silicio (\"MOS silicon gate technology\"), che permise la fabbricazione dei primi microprocessori e delle memorie EPROM e RAM dinamiche e sensori CCD, gli elementi essenziali per la digitalizzazione dell'informazione.\nNel 1974 fond\u00f2 e diresse la ditta ZiLOG, la prima ditta dedicata esclusivamente ai microprocessori, presso cui dette vita al famoso microprocessore Z80, tuttora in produzione. Nel 1986 Faggin co-fond\u00f2 e diresse la Synaptics, ditta che svilupp\u00f2 i primi Touchpad e Touch screen.\nBiografia.\nOrigini e formazione.\n\u00c8 figlio del filosofo Giuseppe, traduttore delle \"Enneadi\" di Plotino. Abitava a Isola Vicentina.\nDopo avere conseguito nel 1960 il diploma di perito industriale, specializzato in radiotecnica, all'Istituto tecnico industriale \"Alessandro Rossi\" di Vicenza, inizi\u00f2 subito ad occuparsi di calcolatori presso il Laboratorio di Ricerche elettroniche dell'Olivetti a Borgolombardo, all'epoca tra le industrie all'avanguardia nel settore, contribuendo alla progettazione e infine dirigendo il progetto di un piccolo computer elettronico digitale a transistori con 4 Ki \u00d7 12 bit di memoria magnetica.\nLasciata l'Olivetti nel 1961, s'iscrisse al corso di Fisica presso l'Universit\u00e0 di Padova, dove \nsi laure\u00f2 \"summa cum laude\" nel 1965 e dove venne subito nominato assistente incaricato. Insegn\u00f2 nel laboratorio di elettronica e continu\u00f2 la ricerca sui \"flying spot scanner\", l'argomento della sua tesi. Venne quindi assunto, nel 1967, dalla SGS-Fairchild (oggi STMicroelectronics) ad Agrate Brianza, dove svilupp\u00f2 la prima tecnologia di processo per la fabbricazione di circuiti integrati MOS (Metal Oxide Semiconductor) e progett\u00f2 i primi due circuiti integrati commerciali MOS.\nLe esperienze professionali e il trasferimento negli USA.\nLa SGS-Fairchild invi\u00f2 Faggin a fare un'esperienza di lavoro presso la sua consociata Fairchild Semiconductor, azienda leader del settore semiconduttori a Palo Alto in California. Qui egli si dedic\u00f2 allo sviluppo dell'originale MOS Silicon Gate Technology, la prima tecnologia di processo del mondo per la fabbricazione di circuiti integrati con gate auto-allineante. Progett\u00f2 e produsse anche il primo circuito integrato commerciale che usasse la Silicon Gate Technology, il Fairchild 3708, un multiplexer analogico a 8 canali con \"decoding logic\". Svilupp\u00f2 anche il processo di silicon gate a N-channel e lavor\u00f2 a processi avanzati di CMOS e BiCMOS con silicon gate. La Silicon Gate Technology nel 1970 rese possibile la \"large scale integration\" (LSI) e la \"very large scale integration\" (VLSI), permettendo per la prima volta la fabbricazione di circuiti integrati MOS su larga scala, ad alta velocit\u00e0 e a basso costo.\nFaggin decise di stabilirsi negli USA e nel 1970 pass\u00f2 alla Intel, qui Ted Hoff e Stanley Mazor avevano proposto una nuova architettura per la realizzazione di una nuova famiglia di calcolatrici della societ\u00e0 giapponese Busicom che allora utilizzava un modello ispirato al Programma 101 della Olivetti. Ted Hoff semplific\u00f2 l'architettura della Busicom, che usava memorie seriali e quindi un maggior numero di componenti, in un'architettura pi\u00f9 generale che utilizzava le memorie RAM appena sviluppate dalla Intel, riducendo a 4 chip il \"design\" originale della Busicom che richiedeva 7 chip. Hoff pensava che la CPU potenzialmente potesse essere realizzata in un chip ma non era un \"chip designer\" e la sua proposta rimase ferma allo stadio di architettura a blocchi finch\u00e9 Faggin venne assunto per sviluppare e dirigere il progetto del primo microprocessore, il 4004 (inizialmente denominato MCS-4), contribuendo con idee fondamentali alla sua realizzazione.\nLa metodologia \"random logic design\" in \"silicon gate\", creata da Faggin per sviluppare il 4004, fu poi usata per progettare le prime generazioni di microprocessori della Intel. Il 4004 fu il primo microprocessore al mondo che integrava in un singolo chip una potenza di calcolo superiore a quella dello storico ENIAC, il primo calcolatore elettronico al mondo. In seguito Faggin si occup\u00f2 dello sviluppo di tutti i microprocessori dei primi cinque anni della storia della Intel. Usando la metodologia da lui creata per il progetto del 4004 venne realizzato l'8008, il primo microprocessore a 8 bit. All'inizio del 1972 propose la realizzazione dell'8080 di cui formul\u00f2 l'architettura. Dovette attendere sei mesi prima che il progetto venisse approvato. L'8008 e l'8080 furono i progenitori della famiglia di processori 8086 che ancora oggi domina il mercato dei personal computer.\nNel 1973 Faggin divenne \"manager\" responsabile di tutta l'attivit\u00e0 di circuiti MOS (ad eccezione delle memorie dinamiche RAM).\nSotto la sua guida vennero sviluppati pi\u00f9 di 25 circuiti integrati commerciali, inclusi il 2102A, la prima memoria statica RAM ad alta velocit\u00e0 a 5 volt e 1024 bit.\nLa fondazione di Zilog.\nAlla fine del 1974 abbandon\u00f2 l'Intel e fond\u00f2 la ZiLOG, la prima societ\u00e0 dedicata esclusivamente alla produzione di microprocessori quando ancora l'Intel era principalmente un produttore di memorie che considerava i microprocessori solo un prodotto utile a vendere pi\u00f9 memorie.\nIl primo e pi\u00f9 famoso prodotto della Zilog fu il microprocessore Z80 e la sua famiglia di dispositivi periferici intelligenti. Introdotto nel 1976, lo Z80 divenne il microprocessore a 8-bit di maggiore successo sul mercato. Molto popolare negli anni ottanta, fu usato tra l'altro come CPU dei primi videogiochi e di \"home computer\" come i Sinclair ZX80. Dopo il passaggio di computer e console a processori a 16 bit rimase in uso sotto forma di \"microcontroller\" nei sistemi embedded.\nAltre attivit\u00e0 imprenditoriali.\nNel 1980 abbandon\u00f2 la ZiLOG per divergenze con il principale finanziatore, la Exxon, e fond\u00f2 la Cygnet Technologies, con la quale progett\u00f2 e produsse il Communication CoSystem un innovativo apparecchio che permetteva di collegare personal computer e telefono per la trasmissione di voce e dati, rappresentando un notevole progresso nel campo emergente delle comunicazioni personali. La ditta venne acquistata da Everex, Inc. nel 1986.\nNel 1986 divenne uno dei fondatori della Synaptics, contribuendo alla diffusione di massa del touchpad; \u00e8 stato Chief Executive Officer dal 1987 al 1999 ed \u00e8 stato Chairman of the Board of Directors dal gennaio 1999 ad ottobre 2004.\nDal 2004 \u00e8 amministratore delegato della Foveon, una compagnia che produce avanzati sensori di immagine per fotocamere digitali.\nL'impegno nella ricerca.\nIl 27 novembre 2019, su iniziativa del Presidente Sergio Mattarella, Faggin ha ricevuto la massima onorificenza della Repubblica Italiana con la nomina a Cavaliere di Gran Croce Ordine al Merito della Repubblica Italiana.\nIl 19 ottobre 2010 Faggin ha ricevuto la Medaglia Nazionale per la Tecnologia e l'Innovazione (\"National medal of technology and innovation\") direttamente dalle mani del presidente degli Stati Uniti d'America, Barack Obama, per l'invenzione del microprocessore.\nNel 2011 ha fondato la Federico e Elvia Faggin Foundation, una organizzazione \"no-profit\" dedicata allo studio scientifico della coscienza attraverso la sponsorizzazione di programmi di ricerca teorica e sperimentale presso universit\u00e0 e istituti di ricerca statunitensi. Nel 2015 la Fondazione Federico e Elvia Faggin ha stabilito una cattedra di Fisica dell'Informazione presso l'Universit\u00e0 della California, Santa Cruz (UCSC) per sostenere lo studio di sistemi complessi, biofisica, scienze cognitive e matematica nel tema unificatore della fisica dell'informazione.\nRiconoscimenti.\nNegli anni sono stati attribuiti a Federico Faggin numerosi riconoscimenti fra i quali:"}
{"id": "37433", "revid": "322321", "url": "https://it.wikipedia.org/wiki?curid=37433", "title": "Zandobbio", "text": "Zandobbio (\"Zand\u00f2be\" in dialetto bergamasco) \u00e8 un comune italiano di abitanti della provincia di Bergamo in Lombardia. Situato sulla sinistra orografica del fiume Cherio, in Val Cavallina, dista circa 17 chilometri a est del capoluogo orobico.\nGeografia fisica.\nTerritorio.\nQuesto paese, posizionato in una valletta laterale alla val Cavallina, si incunea fino al colle alla cui sommit\u00e0 \u00e8 posto il Santuario di San Giovanni delle Formiche (che si trova in territorio di Foresto Sparso), ha origini che si spingono fino ai tempi dell'Impero Romano.\nStoria.\nGi\u00e0 in quel tempo il paese aveva infatti acquisito una grande notoriet\u00e0 per via delle cave di dolomia bianca presenti sul proprio territorio, sfruttate gi\u00e0 da allora.\nLa dolomia, di colore tra il bianco ed il rosa, \u00e8 stata utilizzata per la realizzazione di numerose opere, anche al di fuori dei confini nazionali, tra cui spiccano la Biblioteca Angelo Mai e la Porta San Giacomo, entrambe situate nella citt\u00e0 di Bergamo.\nMonumenti e luoghi d'interesse.\nAnche la chiesa parrocchiale locale, dedicata a San Giorgio, costruita nel XVI secolo e poi ristrutturata nel XVIII secolo da Giovan Battista Caniana, \u00e8 ovviamente realizzata con questo tipo di marmo molto pregiato. I fratelli scultori Andrea e Gian Giacomo Manni vi realizzarono l\"'altare maggiore\" e i \"due altari laterali\" intorno al 1725 circa.\nCome in tutti i paesi limitrofi della Val Cavallina, il Medioevo ha lasciato segni tangibili nel borgo di Zandobbio: a esempio, la disposizione stessa del paese, che si sviluppa longitudinalmente e presenta resti di fortificazioni, tra cui una torre medievale situata proprio nel mezzo del centro abitato.\nMa l'opera architettonica di maggior rilievo \u00e8 la chiesa di San Giorgio in Campis.\nPosta a margine del locale cimitero, la chiesa risale all'incirca all'XI secolo e, nonostante i numerosi rifacimenti, presenta ancora una struttura in stile romanico.\nLe principali caratteristiche che identificano questo edificio sacro sono il suo soffitto a due archi, il pulpito, ma soprattutto il campanile a bifore e gli affreschi, in stile bizantino, attribuibili ad un periodo compreso tra il X e l'XI secolo.\nLa sacrestia dell'edificio fu anche adibita, nel corso del XIX secolo, a camera mortuaria del cimitero stesso. In tal senso sono state ritrovate iscrizioni funerarie e lapidi (sia incise che dipinte) risalenti al XV secolo.\nNel territorio comunale si pu\u00f2 trovare un'altra chiesa parrocchiale, dedicata a Sant'Anna, in frazione Selva, edificata nel 1736. Nel 1961 la chiesa divent\u00f2 sede della parrocchia, con decreto del vescovo di Bergamo, staccandosi da quella di Zandobbio.\nCome nel vicino comune di Trescore Balneario, anche qui venne aperto uno stabilimento termale.\nL'opera, costruita dal conte Guido Beroa e circondata da un parco di piante secolari, venne inaugurata all'inizio del XIX secolo, ed \u00e8 stata dismessa nel corso del XX secolo. Purtroppo, da molti anni il complesso versa ormai in uno stato di completo abbandono, nonostante la rilevante posizione del luogo, situato proprio all'ingresso del paese e a poca distanza dalle terme di Trescore.\nAmministrazione.\nSindaco, Mariangela Antonioli (lista civica) dal 08/06/2009\nSport.\nLa principale societ\u00e0 sportiva del Comune \u00e8 il G.S.O. Zandobbio, operante nel calcio (la prima squadra milita in Terza Categoria), nella pallavolo, nel podismo e nel ciclismo.\nNella frazione Selva di Zandobbio sono cresciuti i gemelli Damiano e Cristian Zenoni, noti ex calciatori, cresciuti nelle file dell'Atalanta Bergamasca Calcio, societ\u00e0 che li ha lanciati nel calcio professionistico.\nSempre nel calcio professionistico milita ora Simone Colombi, a sua volta lui cresciuto nel settore giovanile dell'Atalanta."}
{"id": "37435", "revid": "1910023", "url": "https://it.wikipedia.org/wiki?curid=37435", "title": "Zogno", "text": "Zogno (\"Z\u00f2gn\" o \"D\u00f3gn\" in dialetto bergamasco) \u00e8 un comune italiano di abitanti della provincia di Bergamo in Lombardia. Il comune si trova nella bassa Valle Brembana su un declivio tra il versante orientale del Monte Zucco (1232\u00a0m s.l.m.) e un'ansa del fiume Brembo.\nGeografia fisica.\nSituato nella porzione inferiore della Valle Brembana non lontano da San Pellegrino Terme (4\u00a0km), il capoluogo si estende lungo la strada di fondovalle, sulla sponda orografica destra del fiume Brembo, mentre gli altri centri abitati sono dislocati prevalentemente sulla sponda sinistra. Il paese si trova inoltre ai piedi del versante nord del Canto Alto e orientale del Monte Zucco.\nStoria.\nLa zona dove sorge il paese era abitata sin dai tempi preistorici, come attestano i reperti ritrovati in una caverna del luogo chiamata \"B\u00fcsa dell'Andrea\".\nEsistono documenti risalenti alla fine del XII secolo che testimoniano l'esistenza di Zogno come Comune rurale: nella \"Storia di Zogno e di alcune terre vicine\" di Bortolo Belotti si legge che una pergamena del Monastero di Astino del 1220 cita Giovanni Geze come \"Console\" di Zogno.\nZogno divenne centro importante sotto la dominazione di Venezia. Nei secoli passati la popolazione era impiegata prevalentemente in agricoltura, nell'allevamento del bestiame e nella pastorizia, anche se non mancavano attivit\u00e0 artigianali legate alla filatura della lana, del lino e alla tessitura dei panni.\nNella frazione di Poscante il 18 dicembre 1773 nacque il famoso brigante Vincenzo Pacchiana (Pac\u00ec Paciana), \"Robin Hood\" italiano che rubava ai ricchi e dava ai poveri, denominato dai suoi contemporanei: re della strada, re della montagna. Durante il XIX secolo presero piede le industrie della carta e del cemento. Oggi grazie ad uno sviluppo costante, sia in campo economico (importante ad esempio la Manifattura Valle Brembana, una industria tessile tutt'oggi esistente, da poco fallita) che urbanistico, Zogno \u00e8 il paese pi\u00f9 popoloso della Valle Brembana con numerose attivit\u00e0 commerciali, industrie tessili, estrattive, artigianato del legno e imprese edili.\nCon regio decreto del 16 febbraio 1928 al comune di Zogno vennero accorpati i comuni finitimi di Stabello, Poscante, Grumello de' Zanchi, Endenna, Somendenna e Spino al Brembo.\nSimboli.\nIl comune ha come simbolo lo stemma conferito con D.P.C.M. del 19 dicembre 1951.\nBlasonatura stemma:\nNello stemma \u00e8 rappresentato san Lorenzo, patrono del paese. Il giglio d'oro nel capo di rosso, \u00e8 ripreso dallo stemma della famiglia Sonzogni, originaria del luogo, che era \"di rosso, ad un cane d'argento, rampante e tenente nella zampa un giglio d'oro\".\nMonumenti e luoghi d'interesse.\nIn posizione dominante sorge la quattrocentesca chiesa di San Lorenzo, sorta sulle rovine del medievale castello di parte guelfa, distrutto dai Visconti prima di consegnarlo alla Repubblica di Venezia, dopo la pace di Lodi.\nL'interno custodisce la serie seicentesca dei \"Misteri del Rosario\" di Francesco Zucco, una \"Madonna col Bambino\" di Francesco Lavagna ed un dipinto di Vincenzo Angelo Orelli raffigurante \"Santa Margherita da Cortona\".\nIl Museo della Valle, situato in un edificio seicentesco del centro storico, espone in dodici sale una ricca serie di reperti sulla societ\u00e0 agricola e contadina della valle.\n\u00c8 da ricordare inoltre il Museo di San Lorenzo, allestito presso la chiesa parrocchiale, che raccoglie testimonianze di carattere religioso della Valle Brembana.\nLa villa zognese, che dal 1985 ospita la Biblioteca Comunale \"Bortolo Belotti\", venne realizzata nel 1906 per il notaio Ulisse Cacciamali dall'architetto bergamasco Giovanni Barboglio, autore a Zogno anche di edifici pubblici e della vecchia scalinata alla parrocchiale, ma pi\u00f9 famoso in Lombardia per la costruzione o il restauro di chiese.\nNel 1913 la acquist\u00f2 Bortolo Belotti, interessato ad avere un punto d'appoggio per affrontare l'impegnativa campagna elettorale per il seggio parlamentare che lo vedeva contrapposto al deputato uscente Egildo Carugati, appoggiato dai liberali di Giovanni Giolitti e dai cattolici. Su richiesta del Belotti, il Barboglio trasform\u00f2 l'abitazione da civile in signorile, con il recupero del seminterrato e la costruzione di uno studio esterno e di un portichetto. Contemporaneamente, l'ampio prato a sud dell'abitazione veniva trasformato in giardino con alberi pregiati, vialetti e gradinate. La cura della villa e del giardino accompagn\u00f2 il successo politico di Bortolo Belotti che, da giovanissimo deputato, divenne sottosegretario, ministro e leader della sinistra liberale. L'opposizione al fascismo ne determin\u00f2 l'allontanamento dalla politica attiva e, quasi come compensazione, Belotti inizi\u00f2 ad intervenire sul giardino e ad arricchirlo di opere d'arte particolarmente significative. Gli interventi si susseguirono in tre fasi principali. Particolarmente ricca \u00e8 la prima fase (1928-29) con l'ideazione del Convito dei Grandi Brembani, 11 busti di uomini di grande fama di famiglia originaria della Val Brembana, eseguiti dallo scultore bergamasco Nino Galizzi. Il secondo periodo (1931-33) \u00e8 contrassegnato dall'edificazione dell'edicola della Madonna, dalle statue dei leoni e del busto del gioppino. Poche, ma sempre interessanti, sono le realizzazioni dell'ultimo periodo (1934-40): la statua della Fede, l'epigrafe \"Hyeme et arstate\" che richiama il senso del \"Saluto dell'ospite\" e la lapide tesseca.\nLa grotta delle meraviglie () \u00e8 un complesso carsico naturale sviluppatosi nelle montagne calcaree vicino alla citt\u00e0, scoperto nel 1932 e vennero aperte al pubblico nel 1939, dopo lo scavo di una galleria artificiale.\nGeografia antropica.\nFrazioni.\nFra le frazioni, si distingue Stabello, borgo di circa 450 abitanti situato a sud-est di Zogno sul versante sinistro della valle a circa 380 m s.l.m.: l'etimo risale all'epoca romana quando le legioni accampate nella zona di Lemine portavano a pascolare i cavalli sulla piana del paese costruivano delle stalle (\"stabellum\") da qui il nome Stabello.\nDi questo piccolo borgo, inizialmente abitato da pastori e coltivatori, \u00e8 originario il poeta vernacolare Pietro Ruggeri, che aggiunse al suo nome appunto la dicitura \"da Stabello\", al fine di ricordare le sue origini.\nIn una piccola valle laterale sinistra si trovano Poscante (400 m s.l.m.) e, poco sopra, Grumello de' Zanchi (410 m di altitudine), entrambe di notevoli dimensioni.\nSempre a sinistra, su un pendio, ci sono Endenna (la frazione pi\u00f9 grande, a un'altitudine di 420\u00a0m), Somendenna (670\u00a0m), Miragolo San Marco (960\u00a0m) e Miragolo San Salvatore (970\u00a0m). \nProcedendo da Zogno verso San Pellegrino Terme, si incontra Ambria, frazione piuttosto ampia situata all'imbocco della val Serina. Sopra Ambria, sul versante sinistro, c'\u00e8 Spino al Brembo (470 m s.l.m.).\nContrade.\nOltre alle 9 frazioni, fanno parte del comune di Zogno anche le contrade \"Grimoldo\" (o \"Grimolto\"), \"Castegnone\", \"Piazza Martina\", \"Carubbo\" e \"Tiglio\", oltre a numerose localit\u00e0, tra le quali \"Romacolo\" e \"Camangh\u00e8\".\nInfrastrutture e trasporti.\nL'abitato era servito dalla stazione di Zogno, molto attiva nei servizi passeggeri e merci; l'impianto era posto lungo la ferrovia della Valle Brembana, attiva fra il 1906 e il 1966.\nSul tracciato della stessa in direzione Piazza Brembana \u00e8 stata realizzata la ciclovia Valle Brembana.\nUna seconda stazione, che sorgeva nella frazione Ambria, era anch'essa dotata di scalo merci e di un raccordo con la societ\u00e0 di imbottigliamento dell'acqua minerale provenienti dalle terme di Bracca.\nAmministrazione.\nAltre informazioni amministrative.\nIl comune fa parte della Comunit\u00e0 Montana della Valle Brembana."}
{"id": "37436", "revid": "92723", "url": "https://it.wikipedia.org/wiki?curid=37436", "title": "Papa Innocenzo VIII", "text": "Biografia.\nLa vita a Napoli alla corte del re.\nGiovanni Battista Cybo nacque a Genova, figlio di un uomo di rango senatoriale, Arano (o Aronne), e di Teodorina de' Mari, di antica famiglia genovese. Dopo essere stato nominato, nel 1455 da papa Callisto III, senatore di Roma (carica all'epoca monocratica), il padre fu nominato vicer\u00e9 del Regno di Napoli, un'altissima carica dello stato, e si trasfer\u00ec quindi nella sua capitale. Qui Giovanni Battista ricevette vari incarichi, conoscendo i piaceri della vita mondana e, nel corso degli anni, divenne padre di sette figli, di cui due furono legalmente riconosciuti (pur non sposando la madre, che resta ignota): Franceschetto (1449-1519) e Teodorina (1455-1508). Gli altri cinque figli vennero fatti passare per suoi nipoti ed entrarono ugualmente a corte.\nLa conversione e la carriera ecclesiastica.\nPer volere paterno Giovanni Battista si trasfer\u00ec successivamente a Padova e a Roma, dove prosegu\u00ec gli studi; nel 1457, alla morte di Arano, abbracci\u00f2 lo stato clericale, trasferendosi ben presto nella corte papale di Roma ed entrando al servizio del cardinale Filippo Calandrini che lo aiut\u00f2 molto nel suo percorso religioso. Guadagnatasi la fiducia di papa Paolo II, ottenne da questo diversi incarichi, tra cui la promozione a vescovo di Savona il 5 novembre 1466. Sei anni dopo dovette lasciare la Liguria: a causa di dissidi con gli Sforza, che detenevano il controllo della regione, il 16 settembre 1472 fu trasferito da papa Sisto IV nella diocesi di Molfetta e qui divenne una figura popolare, poich\u00e9 per tutta la durata della nomina risiedette stabilmente nella diocesi, cosa rara all'epoca, divenuta prassi solo dopo il Concilio di Trento. Il temperamento calmo e l'affidabilit\u00e0 favorirono il Cybo nel suo avanzamento di carriera nella Curia pontificia; nel concistoro celebrato da Sisto IV il 7 maggio 1473, su proposta di Giuliano della Rovere, fu nominato cardinale presbitero, ottenendo prima il titolo di Santa Balbina e, nel gennaio del 1474, quello di Santa Cecilia.\nL'elezione al Soglio.\nPapa Sisto IV mor\u00ec il 12 agosto 1484 e il 26 agosto si apr\u00ec il conclave. I due protagonisti furono i cardinali Giuliano Della Rovere e Rodrigo Borgia, a capo delle due fazioni che si contesero l'elezione al Soglio. Tre giorni dopo usc\u00ec eletto invece Giovanni Battista Cybo. L'esito inaspettato deriv\u00f2 dal fatto che nessuno dei due esponenti fu in grado di far prevalere la propria candidatura su quella del rivale. Infatti il Della Rovere era allora ancora troppo giovane (aveva 41 anni), mentre il Borgia non aveva dalla sua parte un numero sufficiente di elettori. Come gi\u00e0 successo in precedenza, i cardinali elettori, per uscire dalla situazione di stallo, scelsero un \"Papa di transizione\", un uomo debole per natura, perci\u00f2 sensibile alla loro influenza. Il cardinale Cybo corrispose pienamente a tali requisiti e, in questo senso, non deluse le speranze dei suoi elettori. L'elezione di Innocenzo VIII fu il frutto dell'influenza del cardinale Della Rovere. Al momento della salita al Soglio aveva solo 52 anni, quindi non era anziano, ma la sua salute cagionevole non prometteva un pontificato lungo. L'ambasciatore fiorentino lo giudic\u00f2 un uomo atto pi\u00f9 a essere consigliato che a consigliare. Nondimeno il nuovo pontefice possedeva una propria visione delle cose, pur difettandogli certamente l'attitudine al comando.\nIl 12 settembre Giovanni Battista Cybo fu incoronato in San Pietro. Scelse il nome di Innocenzo VIII in memoria di un altro papa Innocenzo IV genovese (1243-1254), riprendendo cos\u00ec una successione rimasta in sospeso dai tempi dello Scisma d'Occidente. Innocenzo VIII fu il primo Papa per la cui elezione \u00e8 documentato l'utilizzo della formula \"Habemus Papam\"; \u00e8 tuttavia probabile che essa fosse tradizionalmente usata anche prima, ma \u00e8 solo a partire dal suo pontificato che tale formula viene attestata e canonizzata.\nGoverno della Chiesa.\nLa riorganizzazione della Curia.\nCome i suoi predecessori, Innocenzo VIII favor\u00ec la propria famiglia, ma nei primi cinque anni del suo pontificato non nomin\u00f2 nessuno dei suoi parenti cardinale. Conferm\u00f2 nel suo incarico di consigliere principale della Curia Giuliano Della Rovere (al quale, in fin dei conti, doveva il cardinalato e il pontificato). Anche Rodrigo Borgia, il rivale del Della Rovere, fu confermato in Curia come vicecancelliere (una sorta di primo ministro). Innocenzo VIII trascorse il pontificato minacciato da problemi di salute, fu quindi obbligato a fidarsi dei suoi principali consiglieri e a delegare loro molte scelte. Anche quando nomin\u00f2 cardinale suo nipote Lorenzo Cybo de Mari, non tolse ai suoi due consiglieri principali alcuna funzione per conferirla al parente.\nIl nuovo pontefice eredit\u00f2 una situazione finanziaria pesantemente in deficit: il debito ammontava a 250.000 ducati.\nInnocenzo non si perse d'animo e innanzitutto impegn\u00f2 la propria tiara e parte del tesoro presso una banca romana. La mala gestione delle finanze pontificie da parte di Sisto IV spinse Papa Innocenzo a rivedere la struttura della Curia Romana. Tale riorganizzazione, pi\u00f9 che dettata dal buon senso, fu animata anche dalla volont\u00e0 di lucrare sui nuovi uffici creati appositamente dietro un lauto pagamento:\nLa bolla \"Summis desiderantes\".\nIl 5 dicembre 1484, in risposta alle esortazioni del tedesco Enrico Kramer, detto Institore, Papa Innocenzo VIII eman\u00f2 la famosa bolla pontificia \"Summis desiderantes\". Indirizzata agli inquisitori Enrico Kramer e Giovanni Sprenger, Domenicani, la bolla confermava la procura ad agire nei territori sotto la giurisdizione delle Chiese di Brema, Colonia, Magonza, Treviri e Salisburgo verso tutte le persone sospettate di essere in combutta con il diavolo, di praticare la stregoneria e di fare malefici alle persone e alle cose. Il documento divenne la causa di molti processi istituiti dall'Inquisizione nei paesi dell'Europa cristiana.\nContrariamente all'importanza che le \u00e8 stata assegnata dagli storici, la bolla di Innocenzo VIII non scaten\u00f2 nessuna caccia alle streghe. Il suo contenuto non \u00e8 fondamentalmente diverso dalle decine di documenti simili regolarmente emessi dai papi che lo precedettero. Innanzitutto, la bolla non ebbe un carattere dogmatico. Inoltre, non parlava di bruciare le streghe sul rogo. Al contrario, richiese ai due inquisitori, nei confronti delle persone colpevoli dei crimini descritti, di \"imprigionarli e confiscare i loro beni\". L'importanza della \"Summis desiderantes affectibus\" sta piuttosto nel fatto che si tratt\u00f2 di una delle prime bolle papali data alle stampe, cosicch\u00e9 il suo bacino di utenza fu molto ampio. Uno dei destinatari della bolla, l'inquisitore Enrico Kramer, la alleg\u00f2 alla sua opera \"Malleus Maleficarum\" (\"Il Martello delle streghe\"), approvata il 9 maggio 1487 dalla Facolt\u00e0 di Teologia dell'Universit\u00e0 di Colonia) e la riprodusse anche nelle edizioni successive.\nInnocenzo VIII continu\u00f2 l'ambigua politica di Sisto IV nei confronti dell'Inquisizione spagnola. Protest\u00f2 contro i suoi abusi, ma non prese nessuna misura concreta per fermarli. Nel 1487 approv\u00f2 la nomina a Grande Inquisitore di Tom\u00e1s de Torquemada.\nLa Crociata contro i Valdesi.\nInnocenzo band\u00ec inoltre una crociata contro i Valdesi, comunit\u00e0 cristiana non cattolica che abitava numerose valli delle Alpi occidentali. Il pontefice offr\u00ec l'indulgenza plenaria a tutti coloro i quali vi si fossero impegnati. A questo scopo, il 27 aprile 1487 emise una bolla con la quale nomin\u00f2 legato Alberto Cataneo, arcidiacono di Cremona perch\u00e9 intervenisse presso Carlo VIII re di Francia e Carlo II duca di Savoia per convincerli ad approntare una spedizione armata. Se nella regione francese del Delfinato i Valdesi furono cacciati dalle truppe francesi, la debolezza del Ducato di Savoia non permise alle forze piemontesi di sradicare le comunit\u00e0 valdesi, che rimasero prospere fino alla persecuzione bandita da Emanuele Filiberto nella seconda met\u00e0 del XVI secolo.\nLa condanna di Pico della Mirandola.\nInnocenzo VIII perseguit\u00f2 non solo presunte streghe ed eretici, ma anche proposizioni filosofiche. Il pontefice attacc\u00f2 con veemenza la \"philosophia\" del modenese Giovanni Pico della Mirandola (1463-1494), uno dei pi\u00f9 celebri filosofi umanisti, propugnatore di una filosofia che si basava sull'acquisizione del sapere cristiano, pagano e della Cabala ebraica, che fece confluire nelle \"Conclusiones philosophicae, cabalisticae et theologicae\". Nel 1487 Innocenzo VIII proib\u00ec, con la minaccia di severe censure ecclesiastiche, la lettura delle 900 proposizioni; il libro stesso che le conteneva fu bruciato e Pico, bench\u00e9 fosse fuggito in Francia per non cadere nelle mani dell'Inquisizione, fu catturato in quel Paese e rinchiuso nel castello di Vincennes nel 1488. Fu liberato su intervento di Lorenzo il Magnifico.\nRelazioni con i monarchi cristiani.\nMentre nell'Europa balcanica il pontefice non riusc\u00ec a fare passi avanti nei confronti dei musulmani, Innocenzo VIII accolse con gratitudine la notizia, proveniente dalla Spagna, della caduta di Granada, il 2 gennaio 1492, avvenuta per merito di Ferdinando II d'Aragona e Isabella di Castiglia. La caduta dell'ultimo possedimento musulmano nella penisola iberica venne celebrata a Roma con grandi festeggiamenti e fece guadagnare ai re di Spagna e ai loro successori il titolo di \"Maest\u00e0 Cattolica\". Le manifestazioni di gioia furono accompagnate dai festeggiamenti del Carnevale, resi splendidi grazie al gusto artistico del cardinale Raffaele Riario.\nNel 1486, Enrico VII Tudor fu dichiarato detentore di diritto della corona inglese per diritto di conquista, ereditariet\u00e0 e scelta popolare.\nRelazioni con gli Stati italiani.\nLa guerra contro Napoli (1485-1486).\nFerrante d\u2019Aragona cerc\u00f2 di usare il suo potere militare per troncare il vincolo feudale che legava il Regno di Napoli alla Santa Sede. Nel giugno 1485 rifiut\u00f2 di consegnare le 8000 once d'oro previste nella cerimonia della chinea e organizz\u00f2 l'invasione del Lazio. Innocenzo VIII, consigliato dal cardinale Giuliano Della Rovere, prese sotto la sua protezione i baroni napoletani fedeli agli Angioini. Il Papa ricevette il sostegno delle Repubbliche di Genova, di Venezia e della Francia, la quale sperava di riconquistare il trono di Napoli, gi\u00e0 degli Angioini (1282 - 1442). Successivamente convoc\u00f2 a Roma il condottiero Roberto Sanseverino e lo mise a capo del suo esercito (10 novembre 1485).\nFerrante, alleato di Firenze e di Milano, rispose con l'assunzione degli Orsini al proprio servizio in qualit\u00e0 di condottieri. Nell'inverno 1485 l'armata napoletana, guidata da Alfonso, figlio di Ferrante, e rafforzata dalle truppe di Virginio Orsini, penetr\u00f2 nel Lazio dai monti Sabini, ma non riusc\u00ec a raggiungere l'Urbe a causa della resistenza dei pontifici. Il Sanseverino ordin\u00f2 il contrattacco (gennaio 1486) costringendo Alfonso d'Aragona a riparare a Pitigliano, un possedimento degli Orsini nella Toscana meridionale. Lo stallo dur\u00f2 fino ai primi di maggio. Gli aragonesi si riorganizzarono e quindi sconfissero il Sanseverino a Montorio (60\u00a0km da Roma). Innocenzo VIII cap\u00ec che le prospettive di vittoria erano svanite e inizi\u00f2 a preparare la pace: scelse il cardinale Giovanni Michiel per condurre le trattative con i napoletani, che portarono al trattato di pace dell'11 agosto 1486. Il Ducato di Milano e la Repubblica di Firenze figurarono come garanti della sua osservanza. Il cardinale Della Rovere, fautore reale della guerra contro Napoli, perse la fiducia del pontefice, che decise di non avvalersi pi\u00f9 della sua collaborazione\nIl Papa, passati tre mesi, cap\u00ec che le prospettive di vittoria erano svanite, non vedendo comparire n\u00e9 Renato, n\u00e9 soccorsi dai veneziani, infastidito sempre di pi\u00f9 dal Collegio dei Cardinali e dalle lamentele di molti soldati e baroni del regno di Napoli (che non ricevendo la paga dal Pontefice devastavano lo Stato Pontificio), inizi\u00f2 finalmente a preparare la pace: scelse il cardinale Giovanni Michiel per condurre le trattative con i napoletani, che portarono al trattato di pace dell'11 agosto 1486. Il Ducato di Milano e la Repubblica di Firenze figurarono come garanti della sua osservanza. Il cardinale Della Rovere, fautore reale della guerra contro Napoli, perse la fiducia del pontefice, che decise di non avvalersi pi\u00f9 della sua collaborazione\nLe condizioni furono decisamente favorevoli per la Santa Sede: il Re di Napoli s'impegnava a riconoscere la sovranit\u00e0 feudale del papa, a cui avrebbe pagato il censo annuo pi\u00f9 gli arretrati. La pace fu sigillata dal matrimonio tra la nipote del Papa, Peretta Cybo Usodimare (figlia di Teodorina e Gherardo Usodimare, tesoriere pontificio) con il nipote del re di Napoli, Alfonso I del Carretto, marchese di Finale e di Noli. Le nozze furono celebrate a Roma il 16 novembre 1488.\nNella primavera dell'anno successivo (maggio 1487), per\u00f2, Ferrante dichiar\u00f2 invalido il trattato di pace. Giunta nuovamente la data del 29 giugno, il re di Napoli dichiar\u00f2 che non avrebbe corrisposto il censo annuo. Inoltre occup\u00f2 la citt\u00e0 dell'Aquila e il suo territorio. Da Milano e da Firenze non giunse nessuna reazione: il papa cap\u00ec che non aveva alleati in Italia.\nCercando nuove intese sullo scacchiere italiano, Innocenzo VIII trov\u00f2 un valente interlocutore in Lorenzo de' Medici, Signore di Firenze e alleato del re di Napoli. L'intesa fu sancita dal matrimonio tra Franceschetto Cibo, figlio naturale del papa, e Maddalena de' Medici (figlia di Lorenzo), che fu celebrato il 20 gennaio 1488. Furono stabilite relazioni ufficiali anche con un altro alleato del Regno di Napoli, il Ducato di Milano. L'alleanza fu messa alla prova nel 1487, quando Milano, con le proprie truppe, contribu\u00ec a sedare una rivolta scoppiata a Osimo, nella Marca Anconitana. A Napoli Ferrante I non esit\u00f2 a reprimere i baroni ribelli. Contrariamente alle promesse di amnistia, furono tutti proditoriamente assassinati.\nL'amicizia con Lorenzo il Magnifico.\nDal 1486 al 1492, Innocenzo trov\u00f2 un interlocutore nel pi\u00f9 grande statista italiano dell'epoca, Lorenzo il Magnifico. Questi, considerando la poca attitudine di Innocenzo negli affari politici, sperava di poterlo usare per promuovere la propria famiglia e, d'altro canto, evitare nuove guerre sul suolo italiano. Dal primo punto di vista, la politica familiare del Medici si rivel\u00f2 un successo: Maddalena de' Medici si spos\u00f2 con Franceschetto Cybo, figlio illegittimo del Papa, il 20 gennaio 1488 in Vaticano; inoltre Innocenzo promise la nomina a cardinale di un membro della famiglia Medici. Fu scelto il tredicenne Giovanni de' Medici, figlio di Lorenzo, che effettivamente ricevette la porpora cardinalizia il 9 marzo 1489. Sostanzialmente, il ruolo di primo consigliere del Papa pass\u00f2 da Giuliano della Rovere a Lorenzo de' Medici.\nLa seconda guerra contro Napoli (1489-1492).\nNel 1487 e nel 1488 il re di Napoli non aveva corrisposto alla Sede apostolica le 8000 once d'oro in ottemperanza al patto di vassallaggio che legava Napoli a Roma. La dichiarazione d'insolvenza di re Ferdinando rischiava di produrre conseguenze penali: alla terza reiterazione consecutiva per lo stesso reato, che sarebbe caduta il 29 giugno 1489, il tribunale apostolico avrebbe potuto comminare la scomunica al sovrano aragonese, cui sarebbe necessariamente seguita la privazione del trono. Il 29 giugno 1489 pass\u00f2 senza che Ferdinando I ottemperasse ai suoi obblighi. Il pontefice fece trascorrere qualche mese e, l'11 settembre convoc\u00f2 un concistoro pubblico che si concluse con la condanna di Ferdinando. Il sovrano aragonese venne privato della Corona napoletana, che era da ritenersi devoluta alla Sede apostolica. Innocenzo VIII sapeva che, in realt\u00e0, la questione sarebbe stata definitivamente risolta solo con le armi. Per questo non aveva scomunicato il sovrano (per evitare una reazione improvvisa ed eccessiva da parte sua) ma, al contempo, aveva cominciato a prendere contatti con il re di Francia, scavalcando gli Angi\u00f2 che non si erano dimostrati affidabili. In settembre fece pervenire un messaggio a Carlo VIII in cui gli chiedeva di scendere in Italia per emulare le gesta dei suoi illustri antenati. Ma il re di Francia non si mosse spiegando di essere impegnato in alcuni conflitti interni.\nForte della sua superiorit\u00e0 militare, il re di Napoli avvi\u00f2 una politica d'interferenza nelle questioni interne dello Stato della Chiesa, sollevando varie citt\u00e0, tra cui Camerino, e aizzando gli Orsini contro il Papa. In pi\u00f9, minacci\u00f2 il papa di essere pronto in qualsiasi momento a portare il proprio esercito sotto le mura di Roma. Il suo intento era di provocare uno stato di guerra in tutto il Lazio al fine di spingere il pontefice alla resa. Innocenzo VIII dapprima si rivolse a Venezia, Milano e Firenze ma, non trovando aiuto, decise di rispondere al re di Napoli con uguale inflessibilit\u00e0: minacci\u00f2 Ferrante di scomunica e di lanciare un interdetto su tutto il Regno. Non pot\u00e9 attuare il suo proposito perch\u00e9 durante l'autunno-inverno 1490-1491 fu colpito da una malattia che lo costrinse a letto. Il 29 giugno 1491, puntualmente, l'ambasciatore di Napoli consegn\u00f2 al pontefice la chinea senza il denaro, mentre in varie citt\u00e0 dello Stato aumentarono i segnali di insofferenza verso l'autorit\u00e0 pontificia.\nInnocenzo VIII riusc\u00ec ancora una volta ad evitare l'invasione dello Stato della Chiesa avviando trattative dirette con il re di Napoli. Ferdinando I acconsent\u00ec a versare alla Camera Apostolica 36.000 ducati per saldare tutto l'arretrato; in cambio ottenne la sostituzione dell'obolo annuale con il mantenimento di un contingente di truppe e di navi in difesa della Sede apostolica. Il nuovo trattato di pace tra Roma e Napoli venne annunciato nel concistoro del 27 gennaio 1492 e ratificato il 7 febbraio. L'accordo fu sigillato, anche questa volta, da un matrimonio: un nipote di re Ferdinando, don Luigi d'Aragona, marchese di Gerace, si spos\u00f2 con Battistina Usodimare, nipote del papa. Le nozze si tennero il 3 giugno. Nello stesso giorno fu proclamato l'atto di legittimazione della dinastia Aragonese sul trono di Napoli. L'erede al trono, Ferrandino principe di Capua, ricevette l'investitura pontificia del Regno.\nRelazioni con il sultano turco.\nIn conformit\u00e0 con gli impegni assunti in occasione dell'elezione al Soglio di Pietro, Innocenzo VIII cerc\u00f2 di riprendere gli sforzi per organizzare una crociata contro i turchi ottomani. Nei primi anni di pontificato, il conflitto col Regno di Napoli imped\u00ec, di fatto, al pontefice di dare corso al proposito. Successivamente intervenne un fatto nuovo che port\u00f2 Innocenzo VIII ad avviare una trattativa con il sultano turco.\nAlla morte di Maometto II (1481) la successione al trono fu contesa tra i due figli maschi: B\u0101yaz\u012bd, il maggiore, e Cem, il secondogenito. Cem sfid\u00f2 il fratello maggiore in battaglia ma fu sconfitto (20 giugno). Per non essere ucciso si consegn\u00f2 ai Cavalieri di Rodi, sperando di allearsi con essi contro suo fratello. Ma i Cavalieri conclusero un accordo con il sultano a buone condizioni: Cem fu tenuto lontano da Costantinopoli, in cambio il sultano s'impegn\u00f2 a pagare ai Cavalieri una rendita annua per la sua custodia. Il Gran Maestro dell'ordine religioso cavalleresco, il cardinale francese Pierre d'Aubusson, trasfer\u00ec il principe in Francia (1482); Cem fu tenuto prigioniero dapprima nel castello di Rochechinard (Delfinato), poi in quello di Bourganeuf nel Limosino. Nel 1488, dopo sei anni di detenzione in Francia, Cem fu consegnato a Innocenzo VIII, che voleva utilizzarlo nell'ambito del suo progetto di crociata contro gli ottomani.\nIl 13 marzo 1489 Cem giunse a Roma. Innocenzo VIII convoc\u00f2 un congresso di monarchi cristiani (1490) per indire una crociata. I sovrani europei mandarono i propri rappresentanti a Roma, ma non venne presa nessuna decisione poich\u00e9 essi si rifiutarono di impegnarsi. In questa situazione, il Papa raggiunse un accordo personale con B\u0101yaz\u012bd II, costringendo il sultano turco a negoziare la detenzione del suo rivale al trono. In cambio del pagamento di 40.000 ducati all'anno in oro, il Papa promise di detenere Cem in stretto confino nel Palazzo Apostolico. In segno di riconoscenza, il sultano invi\u00f2 una preziosa reliquia a Roma: un frammento della punta di lancia che aveva trafitto il costato di Ges\u00f9 sulla Croce, la Sacra Lancia. Innocenzo VIII fu il primo Papa a stringere rapporti con il sultano dell'Impero ottomano.\nIl papa chiese a Cem di convertirsi al cristianesimo, ma ricevette un rifiuto. Tuttavia il principe ottomano fu utile ai disegni politici di Innocenzo, poich\u00e9 questi minacciava di liberarlo ogni volta che B\u0101yaz\u012bd progettava una campagna militare contro gli stati cristiani dei Balcani.\nGoverno dello Stato Pontificio.\nL'indecisione e la titubanza di Innocenzo non giovarono alla sicurezza interna degli Stati Pontifici. Un anno particolarmente critico fu il 1488. In aprile Ancona fu conquistata temporaneamente dal re d'Ungheria Mattia Corvino. Oltre alle aggressioni dall'esterno, non mancarono i conflitti interni: il signore di Forl\u00ec, Girolamo Riario, fu vittima di una congiura. Il pontefice non intervenne con prontezza per avocare alla Santa Sede il governo diretto della citt\u00e0, ripiegando sulla concessione del vicariato al figlio del Riario, Ottaviano. Nell'autunno dello stesso anno Perugia si ribell\u00f2 al dominio del Papa: la famiglia dei Baglioni cerc\u00f2 di rendersi completamente autonoma dal Papa. Innocenzo VIII si dimostr\u00f2 invece magnanimo nei confronti di coloro che difesero lo Stato Pontificio, come ad esempio la comunit\u00e0 di Soriano nel Cimino che per la difesa della propria citt\u00e0 contro il feudatario di Vignanello Pietro Paolo Nardini che voleva annetterla togliendone cos\u00ec la sovranit\u00e0 al Papa, fu premiata con l'intitolazione \"Fidelitas\" che ancora oggi compare sullo stemma comunale e con l'esenzione dal pagamento dei tributi alla Camera Apostolica.\nMecenatismo e opere realizzate a Roma.\nInnocenzo VIII commission\u00f2 diverse opere a vari pittori: Antonio Pollaiolo, Pinturicchio, Andrea Mantegna, il Perugino.\nOpere architettoniche fatte realizzare a Roma:\nMorte e sepoltura.\nDi salute malferma, durante il pontificato Innocenzo VIII fu spesso colto da malori. Pi\u00f9 volte le sue condizioni apparvero cos\u00ec gravi che la sua morte sembr\u00f2 davvero vicina. Il 25 luglio 1492, la sera del compimento del suo sessantesimo compleanno, papa Innocenzo VIII mor\u00ec. Fu sepolto nella Basilica Vaticana, dove riposa ancora oggi. La sua \u00e8 l'unica salma di un papa inumata originariamente nella Basilica costantiniana, che \u00e8 stata conservata nella nuova basilica di San Pietro.\nLa morte di Innocenzo VIII sarebbe stata predetta pochi giorni prima da Ambrogio Varese da Rosate, famoso archiatra di Ludovico il Moro, duca di Milano e figlio di Francesco Sforza, a cui il Pontefice si era rivolto per venire a conoscenza del proprio stato di salute.\nMolti sono gli errori nelle date riportate sulle due lapidi presenti nel monumento funebre in San Pietro. Nel terzo verso dell\u2019iscrizione superiore infatti si legge \u201cVIXIT ANNOS VII\u00b7 ME\u00b7 X\u00b7 DI\u00b7 XXV\u00b7\u201d (visse anni sette, mesi dieci, giorni ventisette). Il verbo VIXIT (visse) non pu\u00f2 ovviamente riguardare l\u2019et\u00e0 ma il periodo che visse come pontefice, e in ogni caso anche i giorni sono errati. Nel quarto verso poi \u00e8 sbagliato l\u2019anno della morte, 1492, riportato come MCDIIIC (1497).\n\u00c8 forse a causa di questa data di morte errata che l\u2019iscrizione sottostante, fatta posare nel 1621 dal pronipote Alberico Cybo in occasione della traslazione del monumento funebre, presenta un altro errore, la frase \u201cNOVI ORBIS SVO AEVO INVENTI GLORIA\u201d (Nel suo pontificato, la gloria della scoperta del nuovo mondo). Tuttavia, la partenza di Cristoforo Colombo, da Palos de la Frontera, avvenne il 3 agosto 1492, alcuni giorni dopo la morte del Pontefice. Il giornalista Ruggero Marino ha spiegato il fatto ipotizzando che Innocenzo VIII abbia esercitato il ruolo di protettore del genovese Cristoforo Colombo.\nConcistori per la creazione di nuovi cardinali.\nPapa Innocenzo VIII durante il suo pontificato tenne un concistoro nell'ambito del quale cre\u00f2 otto cardinali.\nInnocenzo VIII nella storiografia.\nUn'importante fonte che illumina i fatti salienti del Conclave del 1484 fu il \"Liber Notarum\" (italianizzato in \"Diario di Burcardo\") del futuro cerimoniere pontificio Giovanni Burcardo, una cronaca delle vicende della corte pontificia dalla morte di Sisto IV fino al 1506, anno della morte dell'autore. Secondo quanto ci ricorda il Burcardo, il Conclave fu un luogo in cui regn\u00f2 la simonia, la corruzione morale e le norme prescritte dai decreti papali sulle norme per i porporati da tenersi nei Conclavi (la \"Ubi Periculum\" di Gregorio X, per esempio) furono pressoch\u00e9 ignorate.\nAl contrario dei Riario e dei Borgia, i Cybo non ebbero solide ambizioni politiche, ma soltanto il desiderio di vivere in condizioni principesche finch\u00e9, almeno, fosse rimasto in vita Innocenzo VIII. Il clima di corruzione, facilitato anche dalla creazione di nuovi uffici papali, aveva toccato livelli allarmanti e, a tale riguardo, Jacob Burckhardt nel suo libro \"La civilt\u00e0 del Rinascimento in Italia\" descrive il comportamento riprovevole del Papa e di suo figlio Franceschetto Cybo:\nLa diceria per cui al pontefice moribondo sarebbe stata praticata una trasfusione usando il sangue prelevato da tre ragazzini di dieci anni, appositamente acquistati e che sarebbero poi morti la sera stessa per colpa della flebotomia, e che viene via via riproposta, fu puntigliosamente confutata gi\u00e0 da Ludwig von Pastor - che, a parte una nota dello storico Stefano Infessura (1435 circa \u2013 1500 circa) che accusava di tale nefandezza il medico ebreo del pontefice (ovvero, l'archiatra), Giacomo di San Genesio, probabilmente con finalit\u00e0 antisemite, non ne trov\u00f2 traccia in alcun'altra fonte coeva - ed \u00e8 da respingere come storicamente infondata.\nDiscendenza di Innocenzo VIII.\nNel corso della sua vita Giovanni Battista Cybo ebbe 7 figli. Due di questi furono legittimati e \"principescamente\" sistemati:\nSuccessione apostolica.\nLa successione apostolica \u00e8:"}
{"id": "37437", "revid": "465169", "url": "https://it.wikipedia.org/wiki?curid=37437", "title": "Francesco Cossiga", "text": "\u00c8 stato ministro dell'Interno nei governi Moro V, Andreotti III e Andreotti IV dal 1976 al 1978, quando si dimise in seguito all'uccisione di Aldo Moro. Dal 1979 al 1980 fu presidente del Consiglio dei ministri e fu presidente del Senato della Repubblica nella IX legislatura dal 1983 al 1985, quando lasci\u00f2 l'incarico, poich\u00e9 eletto al Palazzo del Quirinale come pi\u00f9 giovane Capo dello Stato della storia dell'Italia repubblicana. Si dimise nell'aprile 1992, pochi mesi prima della scadenza naturale.\nCome capo di Stato ha conferito l'incarico a cinque presidenti del Consiglio: Bettino Craxi (del quale ha respinto le dimissioni di cortesia presentate nel 1985), Amintore Fanfani (1987), Giovanni Goria (1987-1988), Ciriaco De Mita (1988-1989) e Giulio Andreotti (1989-1992). Ha nominato cinque senatori a vita (Francesco De Martino, Giovanni Spadolini, Giulio Andreotti, Gianni Agnelli e Paolo Emilio Taviani) e cinque Giudici della Corte costituzionale: nel 1986 Antonio Baldassarre, nel 1987 Mauro Ferri, Luigi Mengoni ed Enzo Cheli, nel 1991 Giuliano Vassalli.\nBiografia.\nGiovinezza.\nFrancesco Cossiga nacque a Sassari il 26 luglio 1928 da una famiglia medio-borghese repubblicana e antifascista originaria di Siligo. I genitori sono Giuseppe Cossiga e Maria Zanfarino, detta \u201cMariuccia\u201d. Era cugino di secondo grado di Enrico e Giovanni Berlinguer (la cui madre Maria \"Mariuccia\" Loriga era cugina di Maria Zanfarino poich\u00e9 i rispettivi padri Giovanni Loriga e Antonio Zanfarino, condividendo la stessa madre, erano fratellastri). Nonostante egli fosse comunemente chiamato \u00abCoss\u00ecga\u00bb, la pronuncia originaria del cognome \u00e8 \u00abC\u00f2ssiga\u00bb. Si tratta d'un casato sardo di nobilt\u00e0 di toga che a suo dire aveva esponenti collegati a una loggia massonica locale. \"C\u00f2ssiga\" in sassarese significa Corsica e indica la probabile provenienza della famiglia.\nA sedici anni si diplom\u00f2, in anticipo di tre anni, al Liceo classico Domenico Alberto Azuni: l'anno successivo si iscrisse alla Democrazia Cristiana e tre anni dopo, a soli 19 anni e mezzo, si laure\u00f2 in Giurisprudenza, iniziando una carriera universitaria che gli sarebbe in seguito valsa la cattedra di diritto costituzionale presso la facolt\u00e0 di giurisprudenza dell'Universit\u00e0 di Sassari (inizi\u00f2 con il conseguire la libera docenza in Diritto pubblico sulla \u00abDistinzione tra prerogative ed immunit\u00e0\u00bb).\nInizi della carriera politica.\nIscritto alla sezione sassarese della Democrazia Cristiana a 17 anni, negli anni universitari ha fatto parte della FUCI con ruoli di primo piano nella FUCI di Sassari e a livello nazionale.\nPer quanto riguarda il periodo della guerra fredda, Cossiga si autodenunci\u00f2 come referente politico dell'Organizzazione Gladio, sezione italiana della rete \"Stay-behind\", organizzazione segreta dell'Alleanza Atlantica (di cui facevano parte anche Stati neutrali come Austria e Svezia) e come frequentatore della sua base di Capo Marrargiu, quando il Presidente del Consiglio Giulio Andreotti fu indotto a rivelare l'esistenza dell'organizzazione segreta (1990). Rivendic\u00f2 di aver nascosto da giovane\u00a0\u2013 come molti altri dirigenti democristiani degli anni cinquanta \u2013 \u00abmitragliatrici e bombe a mano\u00bb per il caso in cui il PCI avesse tentato la presa del potere (l'episodio fu dettagliato ulteriormente, in un'intervista a Paolo Guzzanti a mandato presidenziale concluso, quando rivel\u00f2 che \u00aballa vigilia delle elezioni del 1948 ero armato fino ai denti. Mi arm\u00f2 Antonio Segni. Non ero solo, eravamo un gruppo di democristiani riforniti di bombe a mano dai carabinieri. La notte del 18 aprile la passai nella sede del comitato provinciale della DC di Sassari...Prefettura, poste, telefoni, acquedotto, gas non dovevano cadere, in caso di golpe rosso, nelle mani dei comunisti\u00bb).\nAl Ministro Paolo Emilio Taviani, in una lettera al suo successore alla Difesa Parisi, Cossiga ascrisse la sua \u00abiniziazione\u00bb alle \"covered actions\" della guerra fredda: \u00abQuando i membri del Governo italiano Aldo Moro, Paolo Emilio Taviani autorizzarono la firma del protocollo segreto di adesione all'Organizzazione Alleata Stay Behind Nets, furono acquistati per piccoli lotti, intestati, a prestanome, per lo pi\u00f9 mogli o figli di ufficiali delle Forze Armate italiane, i terreni sui quali, con il largo contributo della Central Intelligence Agency americana e del Secret Intelligence Service di Sua Maest\u00e0 Britannica, fu costruita la base di Poglina. In essa io appresi l'uso delle armi automatiche e del plastico\u00bb. Della sua iniziale carriera politica, egli intese dimostrare (quasi pedagogicamente) agli italiani i costi che, in termini di legalit\u00e0, aveva comportato il contenimento del PCI all'opposizione.\nA sorpresa nel 1956 fu eletto segretario provinciale della DC sassarese, allora dominata da Antonio Segni.\nIngresso in Parlamento e nel governo.\nAlla fine degli anni cinquanta, non ancora trentenne, inizi\u00f2 la sua folgorante carriera politica a capo dei cosiddetti giovani turchi sassaresi: eletto deputato per la prima volta il 25 maggio 1958 nella circoscrizione di Cagliari, Sassari e Nuoro nella lista DC, partecip\u00f2 ai lavori della VI commissione (finanze e tesoro); fu inoltre membro della VII commissione (difesa) e della Giunta del regolamento. fu riconfermato nel 1963.\nDivenne poi il pi\u00f9 giovane sottosegretario alla difesa nel terzo governo Moro (23 febbraio 1966- 24 giugno 1968): titolare del dicastero era Roberto Tremelloni.\nNel 1966, quando entr\u00f2 per la prima volta al governo, Cossiga ricevette la delega, come Sottosegretario alla Difesa, a sovrintendere su Gladio, di cui aveva fatto parte. In questa veste, l'anno successivo, presiedette all'apposizione degli \"omissis\" sul rapporto Manes, una relazione sull'operato del servizio segreto militare oggetto di esame da parte della commissione ministeriale di inchiesta sul Piano Solo, che la Commissione parlamentare sul SIFAR ricevette dal Governo pesantemente censurata \u00abper esigenze di segreto militare\u00bb.\nIl Piano Solo era stato un tentativo di colpo di Stato ideato dal capo dell'Arma dei Carabinieri, il generale Giovanni de Lorenzo, durante la crisi del primo governo Moro (estate 1964), che prevedeva il prelievo e il trasferimento di 731 uomini politici e sindacalisti di sinistra proprio nella base di Capo Marrargiu. Secondo Lino Jannuzzi, che con Eugenio Scalfari aveva condotto una campagna contro il generale De Lorenzo, Cossiga stesso gli avrebbe rivelato il suo ruolo nella depurazione del testo di Manes.\nRieletto a Montecitorio nel 1968 Cossiga fu ancora sottosegretario alla difesa nei governi Leone e Rumor, fino al 27 marzo 1970.\nConfermato deputato per la VI legislatura (1972), dal novembre 1974 al febbraio 1976, Cossiga fu Ministro per l'organizzazione della pubblica amministrazione nel governo Moro IV. Il 12 febbraio 1976, a 48 anni, divenne Ministro dell'Interno nel governo Moro V, fino al 30 luglio dello stesso anno.\nMinistro dell'interno.\nDopo le elezioni del 1976 mantenne il dicastero dell'Interno nel governo Andreotti III.\nCossiga e gli anni di piombo.\nL'11 marzo 1977, nel corso di durissimi scontri tra studenti e forze dell'ordine nella zona universitaria di Bologna venne ucciso il militante di Lotta Continua Pierfrancesco Lorusso; alle successive proteste degli studenti, Cossiga, allora titolare del Ministero dell'interno, rispose mandando veicoli trasporto truppe blindati (M113) nella zona universitaria. Il giorno dopo i fatti di Bologna fu ucciso a Torino il brigadiere Giuseppe Ciotta, mentre il 22 marzo, a Roma, l'agente Claudio Graziosi fu freddato nel momento in cui tentava di arrestare la terrorista Maria Pia Vianale: nello scambio di colpi d'arma da fuoco tra i compagni di Graziosi e l'assassino mor\u00ec anche una guardia zoofila, Angelo Cerrai. Il mese successivo un poliziotto che sorvegliava un corteo fu ucciso, e tre suoi colleghi rimasero feriti.\nA seguito di ci\u00f2, visto il clima di violenza e i toni sempre pi\u00f9 accesi, in particolare dei soggetti appartenenti all'area extraparlamentare, Francesco Cossiga diede disposizioni per vietare in tutto il Lazio, fino al successivo 31 maggio, tutte le manifestazioni pubbliche, spiegando che non voleva permettere \u00abche i figli della borghesia romana uccidessero i figli dei contadini del Sud\u00bb. Nonostante il divieto, grandi gruppi di militanti diedero comunque il via a manifestazioni di protesta. Il 12 maggio a Roma, nei pressi del Ponte Garibaldi, durante una manifestazione radicale, perse la vita per colpi d'arma da fuoco la studentessa romana Giorgiana Masi.\nNonostante l'autore dell'omicidio sia rimasto ignoto, Marco Pannella e i radicali sostennero a pi\u00f9 riprese la tesi di una responsabilit\u00e0 morale di Cossiga, chiedendo anche l'istituzione di una commissione parlamentare d'inchiesta sull'accaduto. Dal canto suo, Cossiga ha sempre respinto la tesi di una sua responsabilit\u00e0 morale, attribuendola invece allo stesso Pannella, avendo questi deciso di effettuare il sit-in pur avvertito dell'altissima probabilit\u00e0 di scontri armati e del conseguente rischio per i militanti radicali e i simpatizzanti della manifestazione.\nSuccessivamente Cossiga ammise che, la sera della manifestazione in cui si ebbe la morte di Giorgiana Masi, fossero presenti agenti provocatori armati della polizia ma a sua insaputa; per tale motivo avrebbe subito provveduto alla sostituzione del questore di Roma che lo aveva tenuto all'oscuro. Purtuttavia, neg\u00f2 sempre che fossero stati i militari impegnati ad aprire il fuoco sui manifestanti: \u00abIl reparto dei carabinieri che si trovava dall'altra parte del ponte, subito accusato di aver aperto il fuoco, per ordine dell'autorit\u00e0 giudiziaria fu disarmato da elementi della Squadra Mobile: alla perizia, risult\u00f2 che nessun colpo era stato sparato\u00bb.\nRiguardo al comportamento tenuto durante gli anni di piombo, ma non solo, Cossiga divenne noto nei decenni successivi per alcuni ripensamenti e autocritiche, fino ad approdare a posizioni garantiste (estese ad altri ambiti dopo i fatti di Mani pulite) e persino a riconoscere lo status di legittimi nemici politici e \u00absovversivi di sinistra\u00bb, al posto di quello di criminali comuni, ai terroristi rossi stessi, come affermato in una lettera inviata all'ex brigatista Paolo Persichetti nel 2002 e poi pubblicata. Della stessa intonazione una lettera inviata a un avvocato francese, divenuta nota perch\u00e9 allegata nella decisione di non estradizione di Cesare Battisti dal Brasile (2009).\nA partire dagli anni novanta si fece promotore di un'amnistia politica per i reati compiuti in quegli anni. Famosa sar\u00e0 la sua amicizia con Toni Negri, ex leader di Potere Operaio e di Autonomia Operaia, latitante in Francia e che Cossiga and\u00f2 poi a trovare in carcere.\nIn un'intervista del 2008, Cossiga rivendic\u00f2 di aver fatto fronte ai moti di protesta degli anni di piombo ricorrendo a metodi apertamente illegali.\nNel gennaio 1978 Cossiga contribu\u00ec alla riforma del servizio segreto militare, che fu sdoppiato con la creazione di quello civile, il Sisde, dando la configurazione che l'intelligence avrebbe mantenuto fino alla successiva riforma del 2007. Sostenne inoltre la creazione di appositi reparti speciali antiterrorismo, nella polizia (NOCS) e nei carabinieri (GIS).\nTerrorismo e il caso Moro.\nNel marzo 1978, quando fu rapito Aldo Moro dalle Brigate Rosse, cre\u00f2 rapidamente due comitati di crisi, uno ufficiale e uno ristretto, per la soluzione della crisi.\nMolti fra i componenti di entrambi i comitati sarebbero in seguito risultati iscritti alla P2: ne faceva parte lo stesso Licio Gelli sotto il falso nome di ingegner Luciani. Tra i membri anche lo psichiatra e criminologo Franco Ferracuti. Cossiga richiese e ottenne l'intervento di uno specialista statunitense, il professor Steve Pieczenik, il quale partecip\u00f2 ad una parte dei lavori. Stando a quanto raccontato da Cossiga e dallo stesso Pieczenik, inizialmente l'idea dello statunitense era quella di inscenare una finta apertura alla trattativa, per ottenere pi\u00f9 tempo e cercare di far uscire allo scoperto i brigatisti, in modo da poterli individuare.\nIn alcune interviste rilasciate successivamente a questi fatti, Pieczenik afferm\u00f2 che durante i giorni del sequestro vi erano notevoli falle che permettevano di far giungere informazioni riservate al di fuori delle discussioni dei comitati e che non aveva l'impressione che la classe politica fosse vicina a Moro:\nCossiga in seguito non sment\u00ec, ma parl\u00f2 di \u00abcattivo gusto\u00bb.\nNel 2006, 28 anni dopo i fatti, il giornalista Emmanuel Amara entr\u00f2 in contatto con Pieczenik, che accett\u00f2 di farsi intervistare. Il contenuto di questa intervista \u00e8 stato poi inserito nel saggio \"Abbiamo ucciso Aldo Moro. Dopo 30 anni un protagonista esce dall'ombra\". Nell'intervista riportata nel libro stesso riassume quello che sarebbe stato il suo compito durante il rapimento Moro:\nDa parte del Governo Andreotti, non fu mai aperta alcuna trattativa ufficiale con i sequestratori per il rilascio di Moro, il quale dalla sua prigionia scelse di scrivere a Cossiga due volte, tra il 29 marzo e il 5 aprile 1978: la prima lettera fu recapitata e la seconda non lo fu (Moro, 2008, pp. 7-9, 28-30; \"Siate indipendenti\"\u2026, 2013, lettera n. 1). Nella prima lettera si rivolse al ministro dell\u2019Interno con parole chiare: \u00abCaro Francesco [\u2026] ti scrivo in modo riservato, perch\u00e9 tu e gli amici con alla testa il Presidente del consiglio (informato ovviamente il Presidente della Repubblica) possiate riflettere opportunamente sul da farsi, per evitare guai peggiori. Pensare dunque sino in fondo, prima che si crei una situazione emotiva e irrazionale\u00bb. Nella seconda missiva Moro, inconsapevole che la precedente lettera era stata resa nota non da Cossiga ma dai suoi carcerieri, sceglieva un esordio pi\u00f9 distaccato e preoccupato: \u00abCaro Cossiga, torno su un argomento gi\u00e0 noto e che voi mi avete implicitamente ed esplicitamente respinto. Eppure esso politicamente esiste e sarebbe grave errore ritenere che, essendo esso pesante e difficile, si possa fare come se non esistesse\u2026Vorrei pregarti che, almeno su quel che ti ho scritto, vi fosse, a differenza delle altre volte, riservatezza. Perch\u00e9 fare pubblicit\u00e0 su tutto?\u00bb.\nNei 55 giorni della prigionia di Aldo Moro, Cossiga mise in discussione l\u2019autenticit\u00e0 delle comunicazioni del prigioniero fino all\u2019uso dell\u2019espressione \u00ablettere non moralmente autentiche\u00bb: si trattava della strategia di \u2018svalutazione\u2019 dell\u2019ostaggio tesa a indebolire i carcerieri.\nCossiga diede le dimissioni da Ministro dell'Interno l'11 maggio 1978, in seguito al ritrovamento del cadavere del presidente della DC in via Caetani. Al giornalista Paolo Guzzanti disse: \u00abSe ho i capelli bianchi e le macchie sulla pelle [a causa della vitiligine] \u00e8 per questo. Perch\u00e9 mentre lasciavamo uccidere Moro, me ne rendevo conto. Perch\u00e9 la nostra sofferenza era in sintonia con quella di Moro\u00bb.\nCossiga, dopo forse questi fatti, cominci\u00f2 a soffrire di numerosi problemi di salute cronici, come il disturbo bipolare (ciclotimia, secondo Indro Montanelli) e la sindrome da fatica cronica.\nPresidente del Consiglio dei ministri.\nAppena un anno dopo, il 4 agosto 1979, fu nominato presidente del Consiglio dei ministri rimanendo in carica fino all'ottobre del 1980. Durante il suo mandato fu Presidente del Consiglio europeo per il semestre iniziato il 1\u00ba gennaio 1980.\nNel corso dei due brevi (otto e sei mesi) esecutivi guidati da Francesco Cossiga, il Parlamento approv\u00f2 la legge che, nel 1983, avrebbe consentito al primo governo Craxi di installare gli euromissili a Comiso. Fu la pi\u00f9 importante azione di politica estera del presidente Cossiga, decisione che anticip\u00f2, in qualche maniera, il sodalizio tra l'Italia e la Germania Ovest guidata da Helmut Schmidt.\nIn veste di Presidente del Consiglio, Cossiga fu proposto dal PCI per la messa in stato di accusa da parte del Parlamento, in votazione in seduta comune, con una procedura conclusasi nel 1980 con l'archiviazione. L'accusa era di favoreggiamento personale e rivelazione di segreto d'ufficio. Fu sospettato di aver rivelato a un compagno di partito, il senatore Carlo Donat Cattin, che suo figlio Marco era indagato e prossimo all'arresto, essendo coinvolto in episodi di terrorismo come esponente di Prima Linea, suggerendone l'espatrio.\nIl Parlamento in seduta comune rigett\u00f2 per\u00f2 l'accusa, che era stata fatta procedere da parte della magistratura di Torino in seguito alle dichiarazioni del terrorista pentito Roberto Sandalo (Sandalo, soprannominato il \u00abpiellino canterino\u00bb perch\u00e9 fu uno dei primi pentiti dell'organizzazione terroristica Prima Linea, aveva infatti riferito che in una conversazione con Marco Donat Cattin quest'ultimo gli avrebbe parlato dell'imminenza del suo arresto, appresa da fonti vicine al padre). Donat-Cattin sment\u00ec le rivelazioni, raccontando che non sentiva il figlio da anni, ammettendo tuttavia di avere chiesto a Cossiga se si sapesse qualcosa di Marco, e di aver ricevuto risposta negativa. Ammise anche di avere contattato Roberto Sandalo, ma esclusivamente per riferirgli che non c'erano notizie del figlio. Successivamente Cossiga fu scagionato dall'accusa di favoreggiamento dal Parlamento in seduta comune che vot\u00f2, a maggioranza, l'archiviazione con 507 voti favorevoli e 406 contrari.\nNel denunciare il favoreggiamento personale, il PCI guidato da Enrico Berlinguer fu assai deciso nel ritenere che Cossiga fosse la fonte della fuga di notizie sulle indagini. Vent'anni dopo i fatti e con il reato ormai caduto in prescrizione, Cossiga ammise parte dell'addebito, sostenendo di aver informato lui stesso del fatto il cugino Berlinguer, attendendosi comprensione e non sospettando che la notizia venisse utilizzata per una battaglia politica contro di lui. Cossiga conferm\u00f2 la sua versione in un'intervista del 7 settembre 2007 ad Aldo Cazzullo del \"Corriere della Sera\".\nFrancesco Cossiga era Presidente del Consiglio il 27 giugno 1980, data dell'incidente al DC-9 dell'ITAVIA che dette luogo alla cosiddetta Strage di Ustica. Nonostante che all'epoca avesse taciuto, nel febbraio 2007 dichiar\u00f2 che, secondo le informazioni fornitegli dai servizi segreti italiani, ad abbattere l'aereo sarebbe stato un missile \u00aba risonanza e non a impatto\u00bb, destinato a un velivolo libico su cui a sua detta si sarebbe trovato Gheddafi, lanciato da un velivolo decollato dalla portaerei francese \"Clemenceau\". A seguito delle nuove dichiarazioni rilasciate da Cossiga, la procura di Roma, a ventotto anni dalla strage, ha deciso di riaprire l'inchiesta.\nPresidente del Senato.\nPer un periodo Cossiga non ricopr\u00ec alcun incarico governativo n\u00e9 di partito, pur continuando il suo impegno di deputato. Cossiga ha narrato tale episodio nel corso della puntata del 14 dicembre 2007 della trasmissione \"Otto e mezzo\", intervistato da Giuliano Ferrara: nel corso della medesima trasmissione Cossiga ha comunque riferito che in altre epoche (compresa quella finale alla Presidenza della Repubblica) ha sofferto di crisi depressive. Successivamente, nel 1983 fu eletto al Senato nel collegio Tempio-Ozieri e, 12 luglio 1983, presidente del Senato.\nPresidente della Repubblica.\nNel 1985 divenne l'ottavo presidente della Repubblica Italiana, succedendo a Sandro Pertini. Per la prima volta, in tutta la storia dell'Italia repubblicana, l'elezione avvenne al primo scrutinio, con una larga maggioranza (752 su 977 votanti): Cossiga ricevette il consenso, oltre che della DC, anche di PSI, PCI, PRI, PLI, PSDI e Sinistra Indipendente, prestando giuramento il 3 luglio.\nAll'et\u00e0 di quasi 57 anni, Cossiga \u00e8 stato il pi\u00f9 giovane presidente della Repubblica Italiana ad essere eletto.\nPrimi cinque anni.\nLa presidenza Cossiga fu sostanzialmente distinta in due fasi riferite agli atteggiamenti assunti dal capo dello Stato. Nei primi cinque anni Cossiga svolse il suo ruolo in maniera tradizionale, preoccupandosi di esercitare la funzione di perno delle istituzioni repubblicane previsto dalla Costituzione, che fa del presidente della Repubblica una sorta di arbitro nei rapporti tra i poteri dello Stato. Ebbe modo anche di stimolare una migliore comprensione e configurazione di alcune funzioni presidenziali suscettibili di ambiguit\u00e0 interpretative, come il ruolo del Capo dello Stato nel caso di conferimento dei poteri di guerra al Governo (da cui deriv\u00f2 la nomina della Commissione Paladin) e il potere di scioglimento delle Camere nel caso in cui il cosiddetto \u00absemestre bianco\u00bb, cio\u00e8 quello conclusivo del mandato, coincida con la fine della legislatura, questione che indusse il Parlamento ad apportare un'apposita modifica all'articolo 88 comma II della Costituzione.\n\u00abPicconate\u00bb al sistema.\nLa caduta del Muro di Berlino segn\u00f2 l'inizio della seconda fase. Secondo Cossiga, la fine della guerra fredda e della contrapposizione dei due blocchi avrebbe determinato un profondo mutamento del sistema politico italiano, che nasceva da quella contrapposizione ed era a quella funzionale. La DC e il PCI avrebbero dunque subito gravi conseguenze da questo mutamento, ma Cossiga sosteneva che i partiti politici e le stesse istituzioni si rifiutavano di riconoscerlo. Inizi\u00f2 quindi una fase di conflitto e di polemica politica al solo scopo di dare delle \u00abpicconate a questo sistema\u00bb.\nRisale a quest'epoca l'abbandono, da parte sua, di uno dei pi\u00f9 antichi tab\u00f9 della politica democristiana, cio\u00e8 quello che esorcizzava l'esistenza di illeciti: conformemente alla formazione tavianea, ma anche a quella che, per Antonio Maccanico, era una sua \u00abfanciullesca\u00bb mania \"della segretezza, dello spionaggio, delle bandiere e militaria\". Per converso, la caduta del Muro di Berlino \u2013 da lui percepita come svolta epocale prima di molti altri politici italiani (in merito a questo Luciano Violante disse che \u00abnessuno lo segu\u00ec e i partiti crollarono, come aveva previsto\u00bb), tanto da essere stato l'unico politico romano a presenziare alla prima seduta del Bundestag dopo la riunificazione nel 1990 \u2013 fu per lui la vera giustificazione della riduzione dei margini di tolleranza dell'alleato nordamericano verso la classe politica italiana della Prima Repubblica: si tratta di una tolleranza che lui percep\u00ec scemare quando la CIA interfer\u00ec pesantemente (e infruttuosamente) nelle vicende politiche delle massime istituzioni italiane, nel 1989, tentando di impedire l'ascesa di Giulio Andreotti a Palazzo Chigi, probabilmente a causa della sua politica filoaraba.\nGli ultimi anni della presidenza furono caratterizzati - oltre che dal massimo atto formale consentitogli dalla Costituzione, il messaggio alle Camere, inviato il 26 giugno 1991 e giudicato \"il documento pi\u00f9 coerente del suo pensiero\" - da una serie di esternazioni sarcastiche e volutamente provocatorie nei confronti di alcune personalit\u00e0 politiche: defin\u00ec Ciriaco De Mita \u00abbugiardo, gradasso, il solito boss di provincia\u00bb; Nicola Mancino uno che \u00abse sta al mare fa un gran bene al Paese\u00bb; Paolo Cirino Pomicino \u00abun analfabeta\u00bb; Michele Zolla \u00abun analfabeta di ritorno\u00bb; Antonio Gava un personaggio su cui \u00abnon infierir\u00f2 mai chiamandolo camorrista o amico di camorristi come per anni hanno fatto i comunisti\u00bb; Leoluca Orlando \u00abun povero ragazzo, uno sbandato, che danneggia l'unit\u00e0 della lotta alla mafia, mal consigliato da un prete fanatico che crede di vivere nel Paraguay del '600\u00bb (il prete fanatico era il gesuita Ennio Pintacuda); Achille Occhetto \u00abuno zombie con i baffi\u00bb; Stefano Rodot\u00e0 un \u00abpiccolo arrampicatore sociale, uomo senza radici, \"parvenu\" della politica\u00bb; Luciano Violante \u00abun piccolo Viscinski\u00bb; Giorgio La Malfa \u00abfiglio impudente e imprudente d'un galantuomo\u00bb; Claudio Martelli \u00abun ragazzino\u00bb; Enrico Dalfino (sindaco di Bari) un \u00abirresponsabile e cretino\u00bb.\nTentando di smuovere un sistema che percepiva bloccato, abbandon\u00f2 ogni formalismo, come in occasione del tradizionale discorso di fine anno del dicembre 1991, da lui quasi disertato, che fu il pi\u00f9 breve della storia della Repubblica:\nDenunciava inoltre un'eccessiva politicizzazione della magistratura e stigmatizzava il fatto che giovani magistrati, appena entrati in servizio, fossero da subito destinati alle procure siciliane per svolgere processi di mafia: \u00abNon \u00e8 possibile che si creda che un ragazzino, solo perch\u00e9 ha fatto il concorso di diritto romano, sia in grado di condurre un'indagine complessa come pu\u00f2 essere un'indagine sulla mafia o sul traffico della droga. Questa \u00e8 un'autentica sciocchezza\u00bb.\nQualche commentatore ritenne che quella frase si riferisse a Rosario Livatino, magistrato vittima della mafia, ma anni dopo, con una lettera ai genitori del giudice, Cossiga sment\u00ec quest'interpretazione.\nPer il suo mutato atteggiamento, Cossiga ricevette varie critiche e prese di distanza da parte di quasi tutti i partiti, ad eccezione del MSI, che si schier\u00f2 a favore delle \u00abpicconate\u00bb. Egli, tra l'altro, sar\u00e0 ritenuto uno dei primi \u00absdoganatori\u00bb del MSI, al quale rivolse le scuse a nome dello Stato italiano per le accuse che erano state espresse nei suoi confronti all'indomani della strage di Bologna nel 1980.\nMolte critiche furono da lui espresse, anche in anni seguenti in cui mantenne lo stile del \u00abpicconatore\u00bb, contro il comportamento del \"pool\" di Mani pulite, in particolare contro Antonio Di Pietro, che precedentemente aveva elogiato. Non solo singoli giudici, ma anche la magistratura nel suo insieme venne attaccata da Cossiga, affermando nel 2008 che \u00abi primi mafiosi stanno al CSM\u00bb e che \u00absono loro che hanno ammazzato Giovanni Falcone negandogli la DNA e prima sottoponendolo a un interrogatorio. Quel giorno lui usc\u00ec dal CSM e venne da me piangendo. Voleva andar via. Ero stato io a imporre a Claudio Martelli di prenderlo al Ministero della giustizia\u00bb.\nCossiga e Gladio.\nLe asserite responsabilit\u00e0 di Cossiga nei confronti di Gladio furono confermate dal medesimo interessato che, ancora presidente, ammise con fierezza, in un'esternazione a Edimburgo nel 1990, la parte avuta nella sua messa a punto, in quanto sottosegretario al Ministero della Difesa tra il 1966 e il 1969 e si autodenunci\u00f2 con un documento inviato alla Procura di Roma, in seguito alla denuncia dell'ammiraglio Martini e del generale Inzerilli come responsabili di Gladio. Nel documento dichiar\u00f2: \u00abRivendico in pieno la tutela di quarant'anni di politica della Difesa e della sicurezza per la salvaguardia dell'integrit\u00e0 nazionale, dell'indipendenza e della sovranit\u00e0 territoriale del nostro Paese nonch\u00e9 della libert\u00e0 delle sue istituzioni, anche al fine di rendere giustizia a coloro che agli ordini del governo legittimo hanno operato per la difesa della Patria.\u00bb. Cossiga ascrisse inoltre alla sua grafia gli \"omissis\" con cui fu censurato al Ministero della Difesa (all'epoca del suo sottosegretariato, negli anni sessanta) il rapporto Manes con cui si descrivevano le attivit\u00e0 paragolpiste del piano Solo.\nSono differenti le versioni sui motivi che indussero il Presidente del Consiglio Giulio Andreotti a divulgare la struttura segreta di Gladio:\nNei mesi successivi si scatenarono continue polemiche: Achille Occhetto (segretario comunista) tuon\u00f2 contro la \u00abdemocrazia limitata\u00bb che sarebbe esistita in Italia durante il dopoguerra e contro l'\u00abeversione atlantica\u00bb, a suo dire ben pi\u00f9 pericolosa dell'Armata Rossa e della Gladio rossa, mentre lo stesso Cossiga minacci\u00f2 di autosospendersi purch\u00e9 lo facesse anche Andreotti.\nSuccessivamente Casson trasmise il fascicolo sull'organizzazione, per ragioni di competenza territoriale, alla Procura di Roma, la quale dichiar\u00f2 che la struttura \"Stay-behind\" non aveva nulla di penalmente rilevante.\nVi sono state differenti valutazioni politiche sul suo coinvolgimento nella vicenda di Gladio.\nMentre Cossiga ha dichiarato che sarebbe giusto riconoscere il valore storico dei \u00abgladiatori\u00bb cos\u00ec come era avvenuto per i partigiani, il presidente della Commissione Stragi Giovanni Pellegrino ebbe a scrivere: \u00abSe in sede giudiziaria un'illiceit\u00e0 penale della rete clandestina in s\u00e9 considerata \u00e8 stata motivatamente e fondatamente negata, non sono state affatto escluse possibili distorsioni dalle finalit\u00e0 istituzionali dichiarate della struttura, che ben possono essere andate al di l\u00e0 della sua gi\u00e0 evidenziata utilizzazione a fini informativi...\u00bb.\nRichiesta di messa in stato di accusa.\nIl 6 dicembre 1991 fu presentata in parlamento da parte dell'allora minoranza la richiesta di messa in stato di accusa per Francesco Cossiga, con diversi capi d'accusa. Le accuse erano 29, tra queste:\nIl comitato parlamentare ritenne tutte le accuse manifestamente infondate (tra cui venne aggiunta quella di aver abusato della propria carica quando propose unilateralmente la grazia per il fondatore delle BR Renato Curcio), come si legge negli atti parlamentari del 12 maggio 1993. La Procura di Roma richiese l'archiviazione a favore di Cossiga il 3 febbraio 1992 e l'8 luglio 1994 la richiesta fu accolta dal Tribunale dei ministri.\nCossiga scrisse: \nDopo le dimissioni di Cossiga, il PDS fece tranquillamente sapere che, se anche quelle accuse fossero state provate, non era pi\u00f9 il caso di occuparsene dal momento che Cossiga non era pi\u00f9 presidente della Repubblica, essendosi esaurito il suo settennato.\nDimissioni.\nA seguito delle elezioni del 5 aprile, prendendo atto della sconfitta del sistema consociativo fondato sul pentapartito che pure egli aveva sostenuto al fine di \u00abcombattere il degrado economico e il terrorismo\u00bb, deciso a dare un colpo all'immobilismo e alla debolezza dei governi sottoposti alle \u00abestenuanti liturgie e alchimie partitiche\u00bb, Cossiga si dimise dalla presidenza della Repubblica il 28 aprile 1992, a due mesi dalla scadenza naturale del mandato, annunciando le sue dimissioni con un discorso televisivo che tenne simbolicamente il 25 aprile, alla fine del quale giunse a commuoversi:\n \nFino al 25 maggio, quando al Quirinale fu eletto Oscar Luigi Scalfaro, le funzioni presidenziali furono assolte, come previsto dalla Costituzione, dall'allora Presidente del Senato, Giovanni Spadolini.\nPochi mesi prima, a gennaio, Cossiga aveva gi\u00e0 lasciato la Democrazia Cristiana, suo partito di provenienza, scrivendo una lettera al quotidiano \"Il Popolo\".\nSenatore a vita: XI e XII legislatura.\nCome preannunciato, Cossiga abbandon\u00f2 la DC e si iscrisse al gruppo misto del Senato, partecipando ai lavori parlamentari e concedendo il proprio voto di fiducia ai governi Amato, Ciampi, Berlusconi e Dini.\nXIII legislatura.\nAnche nella legislatura iniziata nel 1996 Cossiga decise in un primo momento di rimanere defilato, pur contribuendo col suo voto alla fiducia al primo governo Prodi. Successivamente, nel febbraio del 1998, diede vita ad una nuova formazione politica, l'Unione Democratica per la Repubblica (UDR), con l'intenzione di costituire un'alternativa di centro e ricompattare le forze ex-democristiane.\nL'UDR raccolse l'adesione dei Cristiani Democratici Uniti di Rocco Buttiglione e di Clemente Mastella, alla guida di un gruppo di scissionisti del Centro Cristiano Democratico. Tra coloro che aderirono all'UDR ci furono anche Carlo Scognamiglio, Angelo Sanza e Pellegrino Capaldo.\nAppoggio al governo D'Alema.\nQuando Rifondazione Comunista fece mancare il suo appoggio al governo Prodi I, che venne battuto alla Camera per un voto, Cossiga fu determinante per la formazione del governo D'Alema I. Il suo appoggio venne deciso, come Cossiga spieg\u00f2 in una conferenza stampa all'uscita dalle consultazioni con il Presidente Scalfaro, per sancire irrevocabilmente la fine della \"conventio ad excludendum\" nei confronti del PCI. Massimo D'Alema fu il primo Presidente del Consiglio a provenire dalle file dell'ex PCI. Per l'occasione Cossiga regal\u00f2 al novello Capo del Governo in Parlamento un bambino di zucchero, ironizzando un desueto luogo comune su usanze cannibalistiche dei comunisti. Nel frattempo il senatore dell'opposizione Marcello Pera (Forza Italia) ricordava polemicamente le origini di Cossiga in Barbagia, luogo dove vivevano i latitanti rapitori dell'Anonima sequestri, definendolo \u00abbarbaricino ladro di voti\u00bb, a cui Cossiga rispondeva ricordando le proprie origini familiari, \u00abcontrariamente a chi ha un cognome di cosa, come si usava dare alle famiglie la cui origine era ignota\u00bb. L'UDR entr\u00f2 anche a far parte del governo D'Alema con Carlo Scognamiglio, nominato Ministro della Difesa.\nSempre nel 1998, Cossiga fu chiamato a testimoniare nel processo che a Palermo vedeva Giulio Andreotti imputato per associazione mafiosa. Cossiga fu particolarmente accalorato nel difendere l'ex Presidente del Consiglio, da lui descritto come \u00abassatanato nella lotta alla mafia\u00bb. Al termine del lungo iter giudiziario fu accertata la connivenza di Andreotti con la mafia per fatti anteriori al 1980. Il senatore fu assolto per i fatti successivi a tale data e prescritto per quelli precedenti.\nXIV legislatura.\nDopo un anno di vita, l'UDR si sciolse e larga parte di essa conflu\u00ec nel nuovo soggetto politico creato da Clemente Mastella, l'UDEUR. Cossiga vi ader\u00ec in maniera puramente simbolica, per fuoriuscirne definitivamente il 6 novembre 2003, quando abbandon\u00f2, al Senato, il gruppo misto per iscriversi al \"gruppo per le autonomie\".\nNel giugno 2002 ha annunciato le dimissioni da senatore a vita, che peraltro non ha mai presentato.\nNel 2003 pubblica \"Discorso sulla giustizia\", un pamphlet che raccoglie alcuni fra i suoi scritti in tema di giustizia su argomenti quali il delicato rapporto fra primato del Parlamento da un lato e indipendenza della magistratura dall'altro, e quello della problematica conciliabilit\u00e0 fra politicizzazione del magistrato e imparzialit\u00e0 della giurisdizione. Il suo progetto per una riforma utopica si accompagna ad altri interventi che Cossiga, cogliendo occasione da vicende giudiziarie e politiche di rilevanza nazionale, ha svolto in sede parlamentare, e non diffusi al di fuori del circuito degli addetti ai lavori.\nNel 2004 fece alcune affermazioni (riprese nel 2007 e ribadite poi nell'autobiografia \"La versione di K\") sulla strage di Bologna: in una lettera indirizzata a Enzo Fragal\u00e0, capogruppo di Alleanza Nazionale nella Commissione Mitrokhin ipotizza un coinvolgimento del terrorismo palestinese, nella strage che lui stesso dichiar\u00f2 \u00abfascista\u00bb, salvo poi cambiare idea nel 1990, affermando che fu mal consigliato dai servizi segreti che lo indirizzarono sulla pista nera in maniera erronea. Il Presidente emerito afferm\u00f2 di avere \u00abil dubbio grave\u00bb che la strage fosse il risultato \u00abo di un atto del terrorismo arabo o della fortuita deflagrazione di una o pi\u00f9 valigie di esplosivo trasportato da palestinesi, che si credevano garantiti dall'\u201caccordo Moro\u201d\u00bb.\nNel 2008 Cossiga ha reiterato questa affermazione in un'intervista al \"Corriere della Sera\" in cui ribadiva la sua convinzione secondo cui la strage non sarebbe da imputarsi al terrorismo nero, ma ad un incidente di gruppi della resistenza palestinese operanti in Italia.\nAllo stesso tempo sment\u00ec pi\u00f9 volte di avere sostenuto tesi complottiste sugli attentati dell'11 settembre 2001, voci diffuse soprattutto su internet, tesi che lui stesso rifer\u00ec nuovamente qualche anno pi\u00f9 tardi in un comunicato, in realt\u00e0 di tono ironico, pubblicato dal Corriere della Sera, ma ripreso anche da organi di informazione internazionali.\nXV legislatura.\nCossiga ha collaborato attivamente con diversi quotidiani, scrivendo anche sotto lo pseudonimo \u00abFranco Mauri\u00bb per \"Libero\" e \u00abMauro Franchi\u00bb per \"Il Riformista\". Alla fine del 2005 ha pubblicato sul quotidiano \"Libero\" una lettera nella quale ha annunciato di non volersi pi\u00f9 occupare attivamente della politica italiana, ma non pare avervi dato pienamente seguito.\nIl 15 maggio 2006 presenta in Senato il DDL Costituzionale n. 352, per la riforma delle istituzioni Sarde e il riconoscimento della \"Nazione Sarda\".\nIl 19 maggio 2006 ha votato la fiducia al governo Prodi II.\nIl 23 maggio 2006 ha presentato un disegno di legge costituzionale, (dopo la sua morte, mai pi\u00f9 discusso) per l'attuazione di un referendum sull'autodeterminazione della Provincia di Bolzano. Il referendum prevedeva pi\u00f9 quesiti: se si voleva restare a far parte della Repubblica Italiana, se si voleva diventare parte di quella austriaca, se si voleva diventare un Land della Germania o se si voleva diventare uno Stato sovrano.\nIl 27 novembre 2006 ha presentato al Presidente del Senato, Franco Marini, le dimissioni da senatore a vita, ritenendosi \u00abormai inidoneo ad espletare i complessi compiti e ad esercitare le delicate funzioni che la Costituzione assegna come dovere ai membri del parlamento nazionale\u00bb. Le dimissioni sono state respinte dal Senato in data 31 gennaio 2007: il numero dei senatori contrari alle dimissioni \u00e8 stato di 178, i favorevoli 100 e gli astenuti 12.\nL'intera vicenda si \u00e8 sviluppata in seguito a un'interpellanza parlamentare del mese di novembre 2006 nella quale il presidente emerito richiedeva al Ministro dell'Interno Giuliano Amato di chiarire i motivi del pagamento di due giornalisti da parte del Dipartimento della pubblica sicurezza, diretto dal prefetto Gianni De Gennaro. Data la non immediata disponibilit\u00e0 a chiarire direttamente la vicenda da parte del ministro Amato, in aula venne letta una risposta scritta da De Gennaro. Non condividendo il comportamento tenuto dal Ministro, Cossiga ribatteva con una delle sue note \u00abpicconate\u00bb: \u00ab[Ha preferito rispondere] lo scagnozzo di quel losco figuro (tale Roberto Sgalla) del capo della polizia che si chiama Gianni De Gennaro [...]\u00bb. Nella stessa data, prima del voto di cui sopra, Francesco Cossiga ha presentato pubbliche scuse allo stesso De Gennaro.\nIl 6 dicembre 2007 \u00e8 stato determinante per salvare dalla crisi il governo Prodi, con il suo voto al decreto sicurezza, sul quale l'esecutivo aveva posto la questione di fiducia.\nHa anche rilasciato dichiarazioni sulla strage di Ustica, all'epoca della quale era Presidente del Consiglio, attribuendo la responsabilit\u00e0 del disastro a un missile francese \u00aba risonanza e non ad impatto\u00bb destinato ad abbattere l'aereo su cui si sarebbe trovato il dittatore libico Mu\u02bfammar Gheddafi. Tesi analoga \u00e8 alla base della conferma, da parte della Cassazione, della condanna al pagamento di un risarcimento ai familiari delle vittime inflitta in sede civile ai ministeri dei trasporti e della difesa dal Tribunale di Palermo, sentenza che ha riconosciuto le prove di quanto affermato dall'ex Capo dello Stato.\nXVI legislatura.\nNel 2008 Cossiga ha votato la fiducia al governo Berlusconi IV; in precedenza aveva votato la fiducia a Berlusconi un'altra volta, nel 1994 (governo Berlusconi I).\nIl 23 ottobre 2008, in un'intervista al \"Quotidiano Nazionale\", propone al Ministro dell'Interno Roberto Maroni la sua soluzione per contenere il dissenso universitario nei confronti della legge 133/2008: evitare di chiamare in causa la polizia, ma screditare il movimento studentesco infiltrando agenti provocatori, e solo allora, dopo aver lasciato \u00abche per una decina di giorni i manifestanti devastino i negozi\u00bb, \u00abforti del consenso popolare [...] le forze dell'ordine non dovrebbero avere piet\u00e0 e mandarli tutti in ospedale\u00bb, picchiando in particolar modo i docenti: \u00abNon dico quelli anziani, certo, ma le maestre ragazzine s\u00ec\u00bb. Nell'affermare ci\u00f2 Cossiga sostenne che il terrorismo degli anni settanta era partito proprio dalle Universit\u00e0, e conferm\u00f2 di avere gi\u00e0 attuato una strategia simile quando egli stesso era stato Ministro dell'Interno. In seguito a questa intervista Alfio Nicotra, della direzione nazionale del PRC e responsabile del Dipartimento Pace e Movimenti del PRC ha chiesto di riaprire l'inchiesta sulla morte di Giorgiana Masi, uccisa in circostanze non ancora chiarite durante una manifestazione nel 12 maggio 1977, periodo nel quale stesso Cossiga era ministro dell'Interno. Inoltre la senatrice Donatella Poretti (Radicale eletta nelle file del PD) ha deciso di depositare un disegno di legge per l'istituzione di una commissione d'inchiesta sull'omicidio della Masi.\nNomine presidenziali.\nIX legislatura (1983-1987)\nX legislatura (1987-1992)\nMorte.\nRicoverato al Policlinico Gemelli di Roma il 9 agosto 2010, vi muore il 17 agosto a seguito di un infarto e di problemi respiratori.\nDopo la sua morte, vengono aperte quattro lettere che Cossiga aveva indirizzato alle quattro massime autorit\u00e0 dello Stato in carica al momento della sua morte.\nI funerali si sono svolti a Roma in forma privata nella Basilica dei Santi Ambrogio e Carlo a Via del Corso. Successivamente la salma \u00e8 stata trasportata a Sassari per un nuovo rito di suffragio nella Chiesa di San Giuseppe. Cossiga \u00e8 sepolto nel cimitero comunale di Sassari, nella tomba di famiglia, poco distante dalla tomba di Antonio Segni.\nNel dicembre 2013 viene pubblicata da tre quotidiani nazionali (\"Corriere della Sera\", \"La Stampa\" e \"Il Messaggero\") una lettera spedita nel 2005 da Cossiga a Giorgio Napolitano, in occasione della sua nomina a senatore a vita.\nVita privata.\nCossiga spos\u00f2 nel 1960 Giuseppa Sigurani (Sassari, 1937 - Sassari, 8 maggio 2018), da cui ebbe due figli: Annamaria e Giuseppe. La consorte, di carattere particolarmente schivo, non ha mai condotto una vita pubblica. Il matrimonio si concluse con una separazione, nel 1993, che condusse al divorzio, cinque anni dopo. Nel 2007, gli ex coniugi ottennero dalla Sacra Rota la dichiarazione di nullit\u00e0 del matrimonio.\nAppassionato radioamatore, Cossiga era titolare di stazione con il nominativo \u00abI0FCG\u00bb. Prima di diventare radioamatore trasmetteva sulla banda cittadina con il nominativo \u00abAndy Capp\u00bb e, nei primi anni settanta, si era impegnato per legalizzare la \u00abCB\u00bb. Durante il suo mandato presidenziale trasfer\u00ec la sua stazione al Quirinale; dopo il mandato, ha ripetutamente mostrato la stazione alla TV.\nOnorificenze.\nOnorificenze italiane.\nNella sua qualit\u00e0 di Presidente della Repubblica italiana \u00e8 stato, dal 3 luglio 1985 al 28 aprile 1992:\nPersonalmente \u00e8 stato insignito di:"}
{"id": "37438", "revid": "1318658", "url": "https://it.wikipedia.org/wiki?curid=37438", "title": "MIPS", "text": ""}
{"id": "37439", "revid": "126257", "url": "https://it.wikipedia.org/wiki?curid=37439", "title": "Prima Convenzione di Ginevra", "text": ""}
{"id": "37441", "revid": "287204", "url": "https://it.wikipedia.org/wiki?curid=37441", "title": "Ostara", "text": "Ostara (chiamata anche Eostre, Eastre oppure Eostar) \u00e8 uno degli otto sabbat pagani; si celebra il giorno dell'equinozio di primavera ed \u00e8 condivisa relativamente da tutte le religioni pagane moderne.\nDescrizione.\nLa festa \u00e8 di origine germanica, infatti prende il nome da quello della dea Eostre, matrona della fertilit\u00e0. La divinit\u00e0 si diffuse, con relativo culto e usanze festive, a tutta l'Europa toccata dalle invasioni germaniche. Essa aveva affinit\u00e0 con divinit\u00e0 di altre culture indo-europee come in Grecia, quella di Estia, e nell'impero romano Vesta.\nLa festa di Ostara celebra la rigenerazione della natura e la rinascita della vita, coincidente con l'equinozio di primavera. Nell'antichit\u00e0, per l'occasione, le sacerdotesse della dea, celebravano un particolare rito che involveva l'accensione di un cero(che venne in seguito assimilato dalla tradizione cristiana) simboleggiante la fiamma eterna dell'esistenza. Il cero, all'interno dei templi dedicati alla dea, veniva spento solo all'alba del giorno seguente.\nDurante la festivit\u00e0 venivano celebrati rituali ierogamici, anche oggi ripresi da alcune correnti del Neopaganesimo, e in particolare da alcuni gruppi wiccani, durante i quali la rinascita della vita veniva esaltata e sacralizzata attraverso l'unione sessuale.\nI popoli anglo-sassoni chiamavano il mese lunare corrispondente all'incirca al nostro aprile, \"Eostre-monath\", e in questo periodo celebravano feste in onore della dea Eostre associata a vari aspetti connessi col rinnovarsi della vita quali la primavera, la fertilit\u00e0 e la lepre (per la velocit\u00e0 con cui prolifica).\nCon la diffusione del Cristianesimo la festa di Ostara venne assimilata dalla Pasqua, la cui data di celebrazione cade presso il primo plenilunio successivo all'equinozio di primavera. La nuova festa cristiana, ancora priva di un nome, in certe lingue assimil\u00f2 anche la nomenclatura della vecchia festa. Ancora oggi, infatti, in inglese la Pasqua \u00e8 chiamata \"Easter\", e in tedesco \"Ostern\". Anche parecchi elementi della tradizione antica furono inglobati dalle festivit\u00e0 attuali, tra questi si possono citare il coniglio pasquale, simbolo di fertilit\u00e0 e prosperit\u00e0 e l'uovo, simbolo dell'embrione primordiale da cui scaturisce l'esistenza (concetto di uovo cosmico gi\u00e0 presente in antichi miti della creazione della zona mediterranea ed in molte altre culture extra europee)\nCuriosit\u00e0.\nLa dea Ostara compare sia nel libro fantasy mitologico American Gods di Neil Gaiman sia nella omonima serie tv. La dea ha un ruolo fondamentale nell'aiuto dei due protagonisti del racconto"}
{"id": "37443", "revid": "174925", "url": "https://it.wikipedia.org/wiki?curid=37443", "title": "Eostre", "text": "Eostre \u00e8 una divinit\u00e0 germanica collegata a vari aspetti del rinnovarsi della vita, quali la primavera, la fertilit\u00e0 (al pari di \u017diva nella mitologia slava) e la lepre (per la rapidit\u00e0 con cui si riproduce). \nViene citata esclusivamente nel \"De Temporum Ratione\" di Beda il Venerabile, il quale informa che i pagani anglosassoni facevano feste in suo onore, ma che questa tradizione era morta ai suoi tempi. \nDal nome della dea si fa risalire anche il termine usato per definire l'equinozio di primavera, chiamato dai popoli germanici prima \"Eostur-Monath\" (Nortumbriano: \u0112osturm\u014dna\u00fe; sassone occidentale: \u0112asterm\u014dna\u00fe; germanico antico: \u00d4starm\u00e2noth) e successivamente \"Ostara\".\nNell'opera del 1835 \"Deutsche Mythologie\" Jacob Grimm cita prove comparative per una ricostruzione di una potenziale dea germanica il cui nome sarebbe stato preservato nella forma alto-tedesca antica *Ostara e riferibile alla Pasqua (\"Oster\" in tedesco, come anche l'anglosassone \"Easter\", che indica sia la pasqua che la primavera). "}
{"id": "37444", "revid": "1564", "url": "https://it.wikipedia.org/wiki?curid=37444", "title": "Eostar", "text": ""}
{"id": "37445", "revid": "633", "url": "https://it.wikipedia.org/wiki?curid=37445", "title": "Lanerossi Vicenza", "text": ""}
{"id": "37456", "revid": "1318658", "url": "https://it.wikipedia.org/wiki?curid=37456", "title": "RISC (disambigua)", "text": ""}
{"id": "37457", "revid": "842", "url": "https://it.wikipedia.org/wiki?curid=37457", "title": "CISC", "text": ""}
{"id": "37458", "revid": "124085043", "url": "https://it.wikipedia.org/wiki?curid=37458", "title": "Beltane", "text": "Beltane o Beltaine (AFI: ), termini inglesi derivanti dall'irlandese \"L\u00e1 Bealtaine\" (AFI: ) o dallo scozzese gaelico \"L\u00e0 Bealltainn\" (AFI: ), entrambi originati dall'irlandese antico Beletene (letteralmente \"fuoco luminoso\", vale a dire \"fal\u00f2\"), \u00e8 un'antica festa pagana gaelica che si celebra tra l'equinozio di primavera ed il solstizio estivo, attorno cio\u00e8 al 1\u00ba maggio.\n\"Bealtaine\" infatti \u00e8 anche il nome del mese di maggio in irlandese, oltre ad esser ritenuto tradizionalmente il giorno che segna l'inizio dell'estate in Irlanda. Presenta inoltre un parallelo con la festivit\u00e0 gallese del \"Calan Mai\" o \"Calan Haf\", che si celebra per l'appunto proprio il 1\u00ba maggio.\nStoria.\nFonti gaeliche del X secolo affermano che i druidi accendevano dei fal\u00f2 sulla cima dei colli e che vi conducevano attraverso il bestiame del villaggio per purificarlo ed in segno di buon augurio. Anche le persone attraversavano i fuochi, allo stesso scopo.\nL'usanza persistette attraverso i secoli e dopo la cristianizzazione (i popolani sostituirono i druidi nell'accendere i fuochi), fino agli anni cinquanta. La celebrazione sopravvive ancora oggi in alcuni luoghi, dove principalmente le persone vengono fatte passare attraverso i fuochi.\nUna celebrazione di Beltane si tiene ogni anno la notte del 30 aprile a Calton Hill, presso Edimburgo (Scozia), a cui partecipano circa 15.000 persone.\nBeltane \u00e8 una festivit\u00e0 unicamente gaelica, non estesa dunque a tutti gli altri popoli celtici, dato che i Cornici, i Bretoni ed i Galli non celebravano questa ricorrenza (i Gallesi hanno una ricorrenza simile ma distinta in molti suoi aspetti).\nNeopaganesimo.\nNel Druidismo, Beltane indica una delle otto festivit\u00e0 legate al ciclo delle stagioni.\nNella Wicca Beltane o Beltaine indica uno degli otto sabbat, celebrato il 1\u00ba maggio. Anche se la festivit\u00e0 riprende alcuni aspetti della festa gaelica (come i fal\u00f2), sembra pi\u00f9 legata alla celebrazione germanica di Calendimaggio, sia per il significato di festa della fertilit\u00e0 che per i rituali (come la danza attorno a un palo ornato di fiori e stringhe, di cui ogni danzatrice e danzatore tiene un'estremit\u00e0). Beltaine \u00e8 celebrato con una rappresentazione rituale del rapporto fra la Dea e il Dio.\nTradizioni italiane.\nLa tradizione endemica europea di accendere fuochi e fal\u00f2 in occasione di festivit\u00e0 primaverili o legate ad equinozi e solstizi \u00e8 la traccia indelebile degli antichissimi riti legati al Dio Belanu ed al \"Beltaine\"; in Italia i celtoliguri erano senz'altro tra gli adoratori del dio e celebravano questa festivit\u00e0.\nLa Fogheraccia, \u00e8 una celebrazione tipica del folclore romagnolo che si tiene ogni anno nella sera del 18 marzo alla vigilia dell\u2019equinozio di primavera, quando si svolgevano i baccanali, i riti dionisiaci per propiziare la fertilit\u00e0 nonch\u00e9 l'inizio del nuovo anno romano, da qui la sua origine pagana. Con l'avvento del cristianesimo la celebrazione viene dedicata a San Giovanni.\nAncora oggi esiste tra l'altro in molte culture contadine, come ad esempio in Piemonte. In alta Val Camonica (BS), la piccola comunit\u00e0 di Pontagna, frazione del comune di Tem\u00f9, festeggia la notte tra il 15 ed il 16 di agosto (nella tradizione cristiana \u00e8 la festa di Santa Giulia) con grandi fuochi accesi in alto sui monti, ben visibili da fondo valle. Anche in Valle d'Aosta si usa accendere dei fal\u00f2 sulle vette dei monti nella notte di San Pietro e Paolo tra il 29 ed il 30 giugno. Analogamente, anche nei paesi dell'Aquilano si usa accendere grandi fuochi la notte fra il 23 e il 24 giugno (San Giovanni), in particolare a Coppito anche la notte del 29 giugno san Pietro e Paolo. Nella Marsica ad Avezzano (AQ) la notte del 26 aprile \u00e8 tradizione accendere i \"focaracci\", fuochi devozionali in onore della Madonna di Pietraquaria, patrona della citt\u00e0. A Sora (FR) nella notte tra il 23 e il 24 giugno si rinnova il rito del fal\u00f2 di san Giovanni Battista sulle rive del fiume Liri."}
{"id": "37461", "revid": "1812835", "url": "https://it.wikipedia.org/wiki?curid=37461", "title": "Mario Del Monaco", "text": "Biografia.\nNacque da padre napoletano, che svolse per qualche tempo l'attivit\u00e0 di critico musicale a New York, e madre fiorentina con origini siciliane, che possedeva voce di soprano e che egli defin\u00ec \u201cla mia prima musa\u201d.\nDopo aver studiato inizialmente violino come autodidatta, si rese conto che la sua reale passione era il canto. Il maestro Raffaelli ne riconobbe il talento e lo aiut\u00f2 negli inizi. Dopo che la famiglia si stabil\u00ec a Pesaro, fu allievo di Arturo Melocchi al conservatorio Rossini. Nel 1936 vinse una borsa di studio per un corso di perfezionamento alla scuola del Teatro dell'Opera di Roma, dove per\u00f2 il metodo di insegnamento inadatto alle sue caratteristiche vocali gli procur\u00f2 problemi, che il suo precedente maestro contribu\u00ec in seguito a risolvere.\nAppassionato di pittura e scultura, si diplom\u00f2 anche alla Scuola d'Arte di Pesaro. Nel 1941 spos\u00f2 Rina Fedora Filippini, conosciuta durante la scuola a Roma e che l'anno seguente gli diede un figlio. Debutt\u00f2 a Cagli nel 1939 in \"Cavalleria rusticana\", mentre il primo successo risale al 31 dicembre 1940 in \"Madama Butterfly\" al Teatro Puccini di Milano. Dopo un periodo di attivit\u00e0 irregolare a causa della guerra, dal 1945 la carriera decoll\u00f2: nel 1946 esord\u00ec all'Arena di Verona in \"Aida\" e vi fu il debutto internazionale a Londra (\"Tosca\" e \"Pagliacci\"), nel 1947 all'Opera di Roma (\"Carmen\" e \"Cavalleria rusticana\") e nel 1949 alla Scala in \"Andrea Ch\u00e9nier\". Una svolta fu il debutto nel 1950 al Teatro Col\u00f3n di Buenos Aires nell\"'Otello\" verdiano, ruolo a cui leg\u00f2 indissolubilmente il suo nome. \nOltre alla frequente presenza alla Scala e negli altri principali teatri italiani (con una particolare affezione per Firenze), apparve regolarmente al Metropolitan di New York dal 1950 al 59 e fu il primo cantante italiano del dopoguerra ad esibirsi al Teatro Bol'\u0161oj di Mosca, dove il fanatismo suscitato dalle sue interpretazioni di \"Carmen\" e \"Pagliacci\" indusse le autorit\u00e0 sovietiche a conferirgli l'Ordine di Lenin, massima onorificenza dello stato.\nInterpret\u00f2 l\"'Otello\" verdiano in 427 recite e fu protagonista di storiche edizioni di \"Fanciulla del west\" (Firenze 1954), \"Norma\" (La Scala 1955), \"Ernani\" (Firenze 1957), \"Sansone e Dalila\" (Met 1958), \"I Troiani\" (La Scala 1960).\nNel 1964 un grave incidente automobilistico lo costrinse a interrompere l'attivit\u00e0, che riprese comunque entro la fine di quell'anno, per proseguire fino agli anni settanta. Lasci\u00f2 le scene con \"Tosca\" ad Amburgo nel febbraio del 1976. Nel 1978 apparve ancora nel film di Dino Risi \"Primo amore\".\nVisse gli ultimi anni nella sua villa di Lancenigo presso Treviso, dedicandosi all'insegnamento fino alla morte, avvenuta nel reparto di nefrologia dell'ospedale Umberto I di Mestre per un infarto, dopo un lungo periodo di dialisi renale. La municipalit\u00e0 di Treviso gli ha dedicato il Teatro comunale e una statua nella centrale Piazza della Borsa. Le sue spoglie riposano nel cimitero centrale di Pesaro, avvolte nelle vesti di Otello da lui stesso disegnate; il monumento sepolcrale \u00e8 opera dello scultore Gi\u00f2 Pomodoro.\nVocalit\u00e0 e note artistiche.\nDotato dalla natura di mezzi vocali d'eccezione, possedeva una voce scura e di rara potenza, tipicamente di tenore drammatico, con inflessioni a tratti quasi baritonali, ma luminosa e facile anche nel registro superiore, potendo sfoggiare Si e Do di rara ricchezza e volume.\nIl suo canto fu caratterizzato da un fraseggio prevalentemente declamatorio e da un impeto drammatico che ne esaltavano la potenza vocale e lo squillo, ma anche, grazie agli interminabili fiati, e contrariamente a quanto affermano i detrattori, dalla ricerca, pur non sempre riuscita, di mezze voci e talora persino di pianissimi, come \u00e8 possibile rilevare soprattutto nelle registrazioni dal vivo. In particolare Alfredo Kraus riteneva la sua tecnica molto vicina alla tradizione italiana di Beniamino Gigli ed Enrico Caruso, attribuendo la particolare vocalit\u00e0 pi\u00f9 a ragioni stilistiche che tecniche.\n\u00c8 riconosciuto come uno dei maggiori interpreti di \"Otello\" del XX secolo e come un inevitabile termine di confronto per tutti gli interpreti successivi. Il suo fu un personaggio scuro e violento, ricco di un'impetuosa drammaticit\u00e0 spesso elettrizzante. Di quest'opera ha lasciato, oltre a numerose registrazioni dal vivo, due incisioni ufficiali: la prima de 1954 e quella del 1961, con la direzione di Herbert von Karajan, in cui l'interpretazione appare pi\u00f9 varia e sfumata.\nMusica leggera.\nDel Monaco si dedic\u00f2 di frequente alla musica leggera e nel 1975 nacque un LP di successo mondiale, contenente in particolare, oltre a brani classici della canzone napoletana, il brano inedito \"Un amore cos\u00ec grande\" che ebbe un grande successo e fu ripreso da numerosi artisti in anni successivi."}
{"id": "37463", "revid": "228587", "url": "https://it.wikipedia.org/wiki?curid=37463", "title": "Litha", "text": "Litha \u00e8 una festa pagana. \u00c8 uno degli otto sabbat che si celebra al solstizio d'estate (21 giugno nell'emisfero nord).\nIl nome appare per la prima volta nel testo \"De temporum ratione\" del monaco anglosassone Beda il Venerabile, nel capitolo \"De mensibus anglorum\" riguardante le denominazioni dei mesi (\"Junius Lida, Julius similiter Lida\"). Ne \"Il Signore degli Anelli\" di Tolkien il nome Litha indicava l'intera stagione estiva."}
{"id": "37465", "revid": "106908", "url": "https://it.wikipedia.org/wiki?curid=37465", "title": "Unit\u00e0 a dischi Bernoulli", "text": "L'unit\u00e0 a dischi Bernoulli \u00e8 un tipo di memoria di massa basata su dischi removibili prodotta dalla Iomega nel 1982 che deve il suo nome allo scienziato che scopr\u00ec il principio della elevazione aerodinamica.\nCaratteristiche.\nQuesta unit\u00e0 a dischi removibili si basava sul medesimo principio, possedeva un minor tempo di accesso e una maggiore capacit\u00e0 di archiviazione dati rispetto ai floppy disk. Il disco all'interno veniva infatti fatto ruotare ad una velocit\u00e0 di 3000\u00a0rpm ad una distanza dalla testina di lettura e scrittura di 1\u00a0\u00b5m.\nStoria.\nIl formato di dischi Bernoulli fu messo in commercio dalla Iomega Corporation nel 1982 ma non esiste pi\u00f9 sul mercato da alcuni anni, essendo successivamente superato dai dischi Zip e Jaz che per\u00f2 non usano il principio della elevazione aerodinamica."}
{"id": "37468", "revid": "1893131", "url": "https://it.wikipedia.org/wiki?curid=37468", "title": "Tenore", "text": "In musica il termine tenore definisce un registro vocale e il cantante che lo possiede.\nQuello di tenore \u00e8 il pi\u00f9 acuto dei registri maschili e la sua estensione viene convenzionalmente fissata, per il repertorio solistico, nelle due ottave comprese tra il do della seconda riga (do2) e il do della quarta (do4), che viene impropriamente detto do di petto se eseguito di forza, come nella prassi del 'tenorismo' moderno, e che rimane comunque una nota estrema eseguita piuttosto raramente, e soltanto da alcune categorie di tenori, tant'\u00e8 che spesso l'estensione delle voci non supera il la3. La tessitura pi\u00f9 congeniale \u00e8 infatti compresa, grosso modo, nel tratto sol2-sol3.\nStoricamente, l'estensione effettiva della voce del tenore ha sub\u00ecto variazioni significative, con riferimento sia ai momenti storici differenti (cfr. baritenore), sia ai diversi tipi tenorili affermatisi, nel corso del tempo, nei vari paesi (cfr. haute-contre).\nCaratteri generali.\nIl nome \"tenore\" viene dal verbo latino \"teneo\", che significa \"mantenere, far durare\".\nNella musica medievale colta occidentale, il termine \"tenor\" non designava un registro vocale, bens\u00ec la parte fondamentale nelle composizioni polifoniche (cantus firmus). Questa parte ha usualmente un'estensione limitata (compatibile tanto con una voce di tenore quanto con una di baritono, secondo la classificazione odierna); a questa parte si aggiungono una o due voci, indicate come \"contratenor\", che hanno in genere un'estensione decisamente pi\u00f9 ampia, talora verso il basso (\"contratenor bassus\") ma pi\u00f9 frequentemente verso l'alto (\"contratenor altus\", poi abbreviato in \"contra\" o in \"altus\", da cui i termini moderni di contralto e controtenore). Le parti di \"contratenor\" nella polifonia dei secoli XIV e XV richiedono estensioni varie, che possono andare dall'attuale baritono fino all'attuale contralto (anche in questo caso erano per\u00f2 destinate a voci maschili, che dovevano far uso sia del registro di petto che di quello di falsetto).\nNelle armonie a quattro voci tipiche dei corali, dal XVI secolo in avanti, la voce del tenore \u00e8 la seconda a partire dal basso: seguono verso l'alto le voci femminili di contralto e di soprano.\nNel nuovo genere barocco del melodramma, al tenore, che manteneva comunque caratteristiche sostanzialmente baritonaleggianti, vennero in Italia assegnate parti di antagonista rispetto alla voce del castrato, oltrech\u00e9 (soprattutto nella seconda met\u00e0 del Seicento) parti secondarie di caratterista, anche grottesche, come ruoli di donne anziane, laide e scostumate (eseguiti ovviamente in travesti). In et\u00e0 romantica, in seguito alla progressiva scomparsa dei cantanti evirati, il tenore assunse nel melodramma il ruolo di protagonista amoroso, ampliando verso l'alto l'estensione vocale e adottando anche negli acuti estremi la cosiddetta \"impostazione di petto\".\nTipologia del tenore.\nA partire dalla fine del XIX secolo, la voce di tenore \u00e8 stata tradizionalmente suddivisa in diverse categorie talora riferite, pi\u00f9 propriamente, alle caratteristiche vocali dei vari interpreti talora, molto pi\u00f9 arbitrariamente, alle caratteristiche delle varie parti tenorili, spesso scritte (e create in teatro) decenni e secoli prima che la moderna tipologizzazione entrasse in uso. Le categorie principali, con relativi ruoli famosi, sono comunque le seguenti:\nVarianti di tenore.\nVengono talvolta considerate sottocategorie di tenore:\nVariazioni nell'estensione.\nSe, come gi\u00e0 accennato, in ambito operistico l'estensione canonica della voce di tenore include le note che stanno nell'intervallo tra il do2 e il do4, le incursioni verso le zone pi\u00f9 gravi del pentagramma sono decisamente sporadiche. Per il resto, pochi ruoli scendono al si grave (si1), mentre gi\u00e0 il si bemolle sotto le righe \u00e8 quasi totalmente assente. Esso risulta tuttavia impiegato per i tenori del coro e lo si trova ad esempio scritto per il ruolo di Gastone, il quale si unisce al coro assieme a tutti gli altri personaggi, nel celeberrimo brindisi \"Libiamo ne' lieti calici\" dalla Traviata di Verdi.\nNella zona acuta, soltanto un numero limitato di ruoli tenorili richiede il cosiddetto \"do di petto\", \"nota che per tutto il periodo romantico contribu\u00ec in maniera decisiva a creare il mito del tenore\" e che oggi costituisce un vero e proprio \"marchio di fabbrica\" per la categoria. Una parte dei \"do di petto\", per\u00f2, sono o facoltativi (come nell'aria \u00abChe gelida manina\u00bb da \"La Boh\u00e8me\" di Puccini) oppure non scritti dall'autore ma aggiunti per tradizione (per esempio in \u00abDi quella pira\u00bb dal \"Trovatore\" di Verdi). Le incursioni nella zona del pentagramma superiore al do4 risultano abbastanza sporadiche: la nota pi\u00f9 alta \u00e8 il fa sovracuto di Arturo nei \"Puritani\" di Vincenzo Bellini, che viene spesso omesso data la sua altezza vertiginosa, fuori dalla portata dei pi\u00f9, oppure eseguito in falsetto, come sarebbe corretto dato che cos\u00ec lo eseguiva Giovanni Battista Rubini per il quale quell'opera fu scritta.\nIl do di petto.\nIl \"do di petto\" \u00e8 il do acuto (do4) posto un'ottava sopra il do centrale, cantato da un tenore con voce piena, corrispondente in realt\u00e0 ad un registro di testa particolarmente ampliato piuttosto che a un vero e proprio registro di petto, e comunque diverso dal registro di falsetto: precedentemente la nota veniva emessa in un registro misto che \u00e8 stato in seguito denominato falsettone.\nIn occasione di un'esecuzione a Lucca del \"Guglielmo Tell\" di Rossini nel 1831, il tenore francese Gilbert Duprez emise il do4 per la prima volta senza ricorrere al falsettone, ma con una tecnica che univa alla potenza della voce di petto l'utilizzo di un meccanismo laringeo differente dal registro comune, con l'emissione di una voce definita mista o di gola. Il funzionamento degli organi vocali in questa modalit\u00e0 \u00e8 simile a quello del grido ma, malgrado questa spiegazione fisiologica, si continua comunemente a definire questa emissione \"di petto\", e il do risultante \"do di petto\". Rossini, comunque, non grad\u00ec affatto l'esecuzione e comment\u00f2 affermando che gli ricordava \u00abl'urlo di un cappone sgozzato\u00bb. Definita da alcuni l'\u00abassoluto apice della tecnica\u00bb, questa nota ha la caratteristica di essere considerata il limite superiore canonico della voce da tenore lirico, sebbene la soglia possa essere elevata al do diesis e alcuni artisti siano in grado di emettere note ancora pi\u00f9 acute. Il do4 non viene raggiunto dall'estensione vocale di un cantante non allenato e viene tentato solo da alcuni tenori lirici professionisti. Infatti non tutti i tenori, anche se professionisti, sono in grado di emettere il suono con voce piena e il raggiungimento di questa capacit\u00e0 vocale viene considerato un dato significativamente importante.\nQuesta alta valutazione del do di petto \u00e8 comunque controversa, in quanto molti tenori di fama e di riconosciuto valore artistico, inclusi Pl\u00e1cido Domingo ed Enrico Caruso, non ne hanno fatto uso se non in rari casi (e sempre con serie difficolt\u00e0 di emissione). Lo stesso principe dei tenori di grazia, Tito Schipa, pur essendo in grado di sostenere facilmente tessiture estremamente acute, \u00abagli inizi della carriera toccava il si 3, poi si limit\u00f2 al si 3 bemolle e, negli ultimi anni, al la 3\u00bb.\nNel 1966 Luciano Pavarotti, in scena al Covent Garden di Londra, si guadagn\u00f2 l'appellativo di \u00abRe del do di petto\u00bb quando riusc\u00ec per la prima volta nella storia, ad eseguire perfettamente e in maniera naturale i nove do di petto contenuti nell'aria del personaggio Tonio \"Ah, mes amis, quel jour de f\u00eate!\" (Amici miei, che lieto giorno!) in \"La figlia del reggimento\". La nota finale fu eseguita in maniera limpidissima con un acuto tenuto per oltre 6 secondi, sui complessivi 12 secondi considerando l'intera variazione.\nStrumenti musicali.\nIn una famiglia strumentale, il termine \u00e8 riferito anche a quegli strumenti la cui estensione \u00e8 simile a quella del registro di tenore (ad esempio il sassofono tenore, il trombone tenore, il flicorno tenore)."}
{"id": "37470", "revid": "287204", "url": "https://it.wikipedia.org/wiki?curid=37470", "title": "Lughnasadh", "text": "Lughnasadh \"Festival di Lugh\" (secondo Keatings e Cormac) o \"matrimonio di L\u00fag\" secondo Rhys\n(in irlandese arcaico, pron. [lu\u0263n\u0259s\u0259\u00f0]; irlandese: L\u00fanasa; gaelico scozzese: L\u00f9nastal; gaelico di Man: Luanistyn) \u00e8 una festa tradizionale gaelica celebrata il primo di agosto, da questa importante festa il mese in gaelico ha ereditato il nome (e non il contrario). In origine era legata al raccolto, corrisponde all'inglese Lammas, dall'inglese arcaico Hlaf M\u00e6sse \"Raduno del pane\".\nNeopaganesimo.\nNel neopaganesimo e in particolare nella wicca Lughnasadh (o anche L\u00fanasa o Lughnasa) \u00e8 uno degli otto sabbat (celebrato il 1\u00ba agosto nell'emisfero nord), il primo dei tre che celebrano la stagione del raccolto (gli altri sono Mabon e Samhain). La festa ricorda il sacrificio del Dio (sotto forma di grano): nel suo ciclo di morte (per dare nutrimento alla popolazione) e rinascita, il grano veniva identificato come uno degli aspetti del dio Sole, che i gaelici chiamavano L\u00fag.\nViene anche usato il nome Lammas preso da una festa anglosassone poi cristianizzata che si svolgeva nello stesso periodo, che potrebbe o meno avere la stessa origine. Come indica il nome (da \"loaf-mass\", \"festa dei pani\"), si tratta di una festa di ringraziamento per il pane, che rappresenta il primo frutto del raccolto.\nAlcuni neopagani celebrano la festa cucinando una figura del Dio fatta di pane per poi sacrificarla e consumarla ritualmente."}
{"id": "37471", "revid": "1573940", "url": "https://it.wikipedia.org/wiki?curid=37471", "title": "Lammas", "text": "In alcuni paesi di lingua inglese, il 1\u00ba agosto \u00e8 la festa di Lammas (da \"loaf-mass\", \"festa dei pani\"), dove si festeggia la prima mietitura dell'anno portando in chiesa una pagnotta ottenuta dal nuovo raccolto. \nIn molte parti del Regno Unito, i mezzadri erano tenuti a presentare il raccolto ai padroni dei terreni entro questa data. Nello stesso giorno (o in alcuni casi il 6 aprile), si benedicono i frutti.\nIn epoca medievale, la festa era conosciuta come \"Gule of August\", ma il significato della parola \"gule\" \u00e8 ignoto. Ronald Hutton suggerisce che derivi dal gallese \"gwyl aust\", che indicava la festivit\u00e0 del primo agosto, ma la cosa non \u00e8 sicura. Se cos\u00ec fosse, il termine suggerirebbe che Lammas risale ad una festivit\u00e0 di epoca pre-cristiana, forse legata a Lughnasadh."}
{"id": "37473", "revid": "125726803", "url": "https://it.wikipedia.org/wiki?curid=37473", "title": "Ordine numero 227", "text": "L'ordine numero 227 fu un provvedimento emanato da Stalin il 28 luglio 1942. Esso decretava che tutti i membri dell'Armata Rossa che si fossero ritirati o avessero altrimenti lasciato le loro postazioni, senza aver ricevuto ordini in tal senso, sarebbero stati inseriti in un \"battaglione di disciplina\". Tale provvedimento \u00e8 conosciuto anche come ordine: \"Non un passo indietro!\" (\u041d\u0438 \u0448\u0430\u0433\u0443 \u043d\u0430\u0437\u0430\u0434!; in russo \u201cni sh\u00e0gu naz\u00e0d!\u201d).\nL'ordine.\nDurante la grande guerra patriottica, i sovietici subirono pesanti perdite causate dalle ritirate e dalle diserzioni in massa. Stalin eman\u00f2 dunque l'ordine n. 227 per ristabilire la disciplina nell'Armata Rossa contro l'incombere della Germania nazista.\nL'ordine in s\u00e9 procede come segue:\nEfficacia.\nIl maresciallo dell'Unione Sovietica Aleksandr Vasilevsky scrisse nel suo libro \"The Matter of my Whole Life\": \nNessun comandante aveva il diritto di ritirarsi senza un ordine in tal senso. Chiunque lo avesse fatto, sarebbe stato giudicato da un tribunale militare composto da uomini di grado superiore per anzianit\u00e0 di servizio.\nL'ordine 227 stabiliva che in ciascun fronte potevano essere creati da 1 a 3 battaglioni di disciplina detti: \"shtrafnyi\" (\u0448\u0442\u0440\u0430\u0444\u043d\u044b\u0439)\",\" composti da circa 800 uomini tra ufficiali inferiori e superiori accusati di diserzione, i quali erano poi inviati nelle zone pi\u00f9 pericolose della prima linea in modo che scontassero la pena, per essere riabilitati in caso fossero sopravvissuti. Ciascun fronte doveva anche creare analoghi battaglioni per soldati e sottufficiali. Alla fine del 1942 nei battaglioni di disciplina vi erano 24\u00a0993 uomini, i quali aumentarono fino a contarne 177\u00a0694 nel 1943. Il numero si ridusse nei successivi due anni fino a 143\u00a0457 uomini nel 1944 e 81\u00a0766 uomini nel 1945. In totale, ai battaglioni di disciplina furono assegnati 428\u00a0180 soldati durante il corso della guerra. Questo numero va per\u00f2 messo in proporzione agli oltre 34,5 milioni di uomini e donne che prestarono servizio nell'esercito sovietico durante la seconda guerra mondiale. \nL'ordine prevedeva che ciascuna armata creasse dei \"\"distaccamenti di blocco\",\" ossia distaccamenti formati da soldati con l'incarico di catturare o di uccidere i \"codardi\" e le truppe che in preda al panico battevano in ritirata. Secondo l'NKO (Commissariato del popolo per la difesa), l'ordine 227, tra il 1\u00ba agosto e il 15 ottobre 1942, aveva portato ai seguenti risultati nel fronte di Stalingrado: 15\u00a0649 detenuti, 244 arrestati, 260 inquadrati o reinseriti nei battaglioni di disciplina, 14\u00a0833 reinseriti nelle rispettive unit\u00e0.\nEntrambe le misure furono citate nel preambolo dell'ordine, evidenziando come avessero avuto successo tra le truppe tedesche durante la ritirata invernale.\nLa richiesta per le armate di mantenere i distaccamenti di blocco fu ritirata dopo soli tre mesi, il 29 ottobre 1942. La loro formazione venne considerata come un inutile spreco di uomini e, dal momento che si desiderava galvanizzare il morale dell'Armata Rossa ed enfatizzare il patriottismo, e che molti ufficiali smettevano di applicare l'ordine costantemente (vedendo che la sua applicazione aveva un effetto negativo sulle truppe), l'idea dei distaccamenti di blocco fu silenziosamente abbandonata. Il 20 novembre 1944 i distaccamenti di blocco furono ufficialmente smobilitati."}
{"id": "37474", "revid": "1564", "url": "https://it.wikipedia.org/wiki?curid=37474", "title": "Lunasa", "text": ""}
{"id": "37475", "revid": "1564", "url": "https://it.wikipedia.org/wiki?curid=37475", "title": "Lughnasa", "text": ""}
{"id": "37476", "revid": "1745361", "url": "https://it.wikipedia.org/wiki?curid=37476", "title": "Mabon (mitologia)", "text": "Nella mitologia gallese Mabon (\"giovane uomo\" o \"figlio divino\"), spesso indicato come Mabon ap Modron (Mabon figlio di Modron) \u00e8 un dio della giovinezza, della caccia, della vegetazione e dei raccolti. \u00c8 figlio di Modron e di Mellt. \nMitologia.\nFu rapito alla madre tre giorni dopo la nascita. Visse poi ad Annwn finch\u00e9 venne salvato da Culhwch. A causa del suo soggiorno ad Annwn, Mabon rimase giovane per sempre.\nMabon in seguito assistette Culhwch nella sua ricerca di Olwen. Culhwch doveva sposare la sua sorellastra, ma rifiut\u00f2. Furiosa, la sua matrigna lo maledisse condannandolo a sposare nessun'altra eccetto che Olwen. Ysbaddaden, padre di Olwen, era un gigante malvagio che per una maledizione sarebbe morto se sua figlia si fosse sposata. Dopo molte prove Culhwch sconfigge Ysbaddaden e lo uccide.\nCorrispondenze con altri dei.\n. Secondo la studiosa Miranda Jane Green e altri suoi colleghi, Mabon \u00e8 associabile all'Apollo Maponus delle iscrizioni romano-britanniche, che lei definisce \"Apollo celtico\", il cui culto era praticato dai legionari romani di presidio al Vallo di Adriano. Alcuni lo ritengono accostabile a Demetra o a Persefone a causa delle forti analogie presenti fra loro. Un'altra ipotesi sarebbe la \"mitizzazione\" di un antico condottiero.\nProbabilmente una figura equivalente \u00e8 il dio irlandese Aengus.\nNeopaganesimo.\nNel neopaganesimo, Mabon \u00e8 uno degli otto sabbat che si celebra nell'equinozio d'autunno (il 22 o 23 settembre nell'emisfero settentrionale, il 20 o 21 marzo in quello meridionale).\nLa festivit\u00e0 \u00e8 una festa di ringraziamento per i frutti della terra e sottolinea la necessit\u00e0 di dividerli con gli altri per assicurarsi la benedizione del dio e della dea durante i mesi invernali.\nUna pratica tradizionale nelle culture pagane, \u00e8 passeggiare attraverso luoghi selvatici, raccogliendo baccelli (o castagne) e piante secche, che poi vengono utilizzati per decorare la casa. I cibi tipici di Mabon consistono in frutti del tardo raccolto (cereali, frutta, verdura, grano, zucchine al forno e fagioli).\nCollegamenti esterni.\nMabon: origine e tradizione del solstizio autunnale"}
{"id": "37477", "revid": "1318658", "url": "https://it.wikipedia.org/wiki?curid=37477", "title": "Modron", "text": ""}
{"id": "37481", "revid": "709565", "url": "https://it.wikipedia.org/wiki?curid=37481", "title": "Franco Ferrarotti", "text": "Intellettuale poliedrico, attento osservatore e testimone della societ\u00e0, dei suoi aspetti e dei suoi cambiamenti, oltre ad essere stato tra i protagonisti dell'istituzionalizzazione della sociologia in Italia negli anni sessanta, ha avuto un'esperienza come deputato della Repubblica Italiana ed ha poi seguito la carriera accademica che si \u00e8 conclusa raggiungendo il ruolo di professore emerito di Sociologia alla Sapienza - Universit\u00e0 di Roma.\nBiografia.\nLaureatosi in Filosofia all'Universit\u00e0 degli Studi di Torino nel 1949, con una tesi su \"La sociologia di Thorstein Veblen\", fond\u00f2 con l'amico Nicola Abbagnano nel 1951 i \"Quaderni di Sociologia\", ai quali dette un seguito nel 1967, fondando anche la rivista di cui \u00e8 ancora direttore, \"La critica sociologica\".\nFu tra i collaboratori di Adriano Olivetti dal 1948 per circa dodici anni e, in rappresentanza del Movimento Comunit\u00e0, deputato indipendente al Parlamento per la III legislatura (1958-1963) della Repubblica Italiana (subentr\u00f2 in Parlamento, ad Adriano Olivetti, dopo le sue dimissioni, il 12 novembre 1959).\nDal 1957 al 1962 \u00e8 direttore della Divisione dei fattori sociali nell'O.E.C.E. (ora O.C.S.E.) a Parigi. Nel 1961 ottenne la prima cattedra di Sociologia in Italia, all'Universit\u00e0 degli Studi di Roma \"La Sapienza\", dopo aver vinto il primo concorso bandito in Italia per questa disciplina, venendo per questo considerato oggi il decano della sociologia italiana. Nel 1962 contribu\u00ec alla creazione della Facolt\u00e0 di Sociologia dell'Universit\u00e0 degli Studi di Trento, dove avr\u00e0 la sua seconda cattedra di professore di Sociologia.\nMolti i premi ricevuti nella sua carriera; tra cui quello, insigne, dell'Accademia dei Lincei, nel 2001. Ha insegnato in Europa e in America.Nel 1965 fu Fellow del \"Center for the Advanced Study in the Behavioral Sciences\" a Palo Alto, California. \"Visiting Professor\" presso molte universit\u00e0 europee e nordamericane, in Russia, Giappone e America Latina. Nel 1978 \u00e8 nominato \"Directeur d'Etudes\" alla Maison des Sciences de l'Homme a Parigi. \u00c8 Membro della New York Academy of Sciences.\nParticolarmente attento ai movimenti sociali e ai problemi della societ\u00e0 industriale, \u00e8 divulgatore dell'applicazione di una metodologia di tipo qualitativo in ambito sociologico.\nFra gli anni cinquanta e sessanta ha condotto una serie di ricerche sul sindacalismo, la trasformazione del lavoro, le comunit\u00e0, la sociologia urbana. Ha studiato il caso romano in relazione ai temi della nuova emarginazione.\nNel 2014 gli viene riconosciuto il rango di \"filomate\" dalla Philomates Association, della cui accademia diventa socio onorario.\nAttualmente \u00e8 professore emerito dell'Universit\u00e0 degli Studi di Roma \"La Sapienza\" ed \u00e8 coordinatore del \"Dottorato in Teoria e Ricerca Sociale\", sempre nello stesso ateneo. \u00c8 presidente onorario dell'Associazione Nazionale Sociologi (ANS) e socio onorario dell'associazione Libera Uscita per la depenalizzazione dell'eutanasia.\nNel giugno 2016 prende posizione a favore della riforma Costituzionale dichiarando: \"Il referendum che si svolger\u00e0 in dicembre si profila come una sfida cruciale per smantellare o difendere interessi e privilegi consolidati, una sfida che va molto al di l\u00e0 della stessa riforma del Senato. Mi ricorda il referendum tra monarchia e repubblica. Renzi o non Renzi, se non vince il \"S\u00cc\" andiamo incontro ad anni bui. Io per\u00f2 ho fiducia nella maturit\u00e0 democratica del popolo italiano e credo che, alla fine, la razionalit\u00e0 prevarr\u00e0.\" Tali affermazioni verranno in seguito criticate da alcune personalit\u00e0."}
{"id": "37487", "revid": "1543377", "url": "https://it.wikipedia.org/wiki?curid=37487", "title": "Montebore", "text": "Il Mont\u00e9bore \u00e8 un formaggio italiano prodotto con latte vaccino e ovino.\nStoria.\nFormaggio di storia antichissima, se ne parla nel XII secolo per una cinquantina di forme inviate come omaggio da un benestante di Tortona ad un alto prelato. La raffinatezza del prodotto sembra gi\u00e0 consolidata nel 1489, quando fu l'unico formaggio servito al banchetto nuziale di Isabella d'Aragona e Gian Galeazzo Sforza.\nHa la caratteristica forma a tronchi di cono dai diametri rastremati verso l'alto e sovrapposti concentricamente, detta \"a castellino\" e simile ad una torta nuziale, dal peso generalmente variabile dai 500 g a 1 kg.\nLa sua produzione si estinse di fatto nel 1982 anche a causa dello spopolamento della zona di produzione, ma la tradizione fu recuperata dall'Enogastronomo Maurizio Fava che una quindicina di anni dopo rintracci\u00f2 Carolina Bracco, ultima depositaria dell'antica tecnica di lavorazione casearia tradizionale, poi seguita fedelmente da Roberto Grattone e Agata Marchesotti della Cooperativa Vallenostra a partire dal 1999, oggi unici produttori del Presidio Slow Food del Montebore. Il formaggio \u00e8 anche stato riconosciuto come P.A.T..\nIl nome deriva dalla frazione omonima del comune di Dernice, in cui \u00e8 ancora visibile il rudere dell'antica torre alle cui fattezze sembra ispirarsi la forma particolare del formaggio.\nZone di produzione.\nLa produzione \u00e8 concentrata nei comuni della Comunit\u00e0 montana Terre del Giarolo, in particolare a Mongiardino Ligure (provincia di Alessandria).\nProcesso di produzione.\nProdotto un tempo con latte ovino oggi con latte misto crudo (3/4 vaccino e 1/4 ovino) e caglio naturale, si presenta con una pasta leggermente occhiata di colore bianco con crosta ruvida di colore giallo paglierino.\nLa cagliata, rotta con un cucchiaio di legno, viene scolata, salata e posta in formelle di legno sovrapposte di diametro decrescente (\"ferslin\"), in modo da ottenere la caratteristica forma.\nPu\u00f2 essere consumato fresco (9/10 giorni) o dopo una stagionatura media della durata da 30 giorni a 120 circa o da grattugia."}
{"id": "37489", "revid": "125845661", "url": "https://it.wikipedia.org/wiki?curid=37489", "title": "Lilium", "text": "Lilium \u00e8 un genere di piante appartenente alla famiglia Liliaceae, diffuso in Europa, Asia e Nord America.\nDescrizione.\nIl genere comprende piante con un'altezza da 80\u00a0cm a , dotate di bulbo a scaglie imbricate, disposte intorno ad un disco centrale, da cui originano inferiormente le radici, e superiormente lo stelo. Le scaglie, a seconda della specie, sono pi\u00f9 o meno larghe, acuminate, serrate tra loro.\nLe radici del bulbo sono perenni e non si rinnovano tutti gli anni come succede solitamente nelle piante bulbose; solo i gigli di origine cinese e giapponese, alla ripresa vegetativa, formano un palco di radici avventizie sullo stelo sopra il bulbo a fior di terra, che contribuiscono alla nutrizione delle parti aeree.\nLe foglie generalmente lanceolate, pi\u00f9 o meno strette con venature parallele, sono disposte attorno al fusto eretto, a volte in palchi, solitamente in ordine sparso. I fiori hanno sei tepali (tre petali e tre sepali petaloidi), e sono terminali, spesso riuniti in numerose infiorescenze portate da lunghi steli, con forme e colori diversissimi, e spesso profumatissimi. Il genere comprende circa 80 specie e numerosi ibridi e cultivar.\nTassonomia.\nIl genere comprende oltre un centinaio di specie.\nAlcune specie.\nLe specie pi\u00f9 conosciute sono:\nAlcune specie un tempo inserite nel genere \"Lilium\" sono state in seguito collocate in generi distinti, fra cui \"Notholirion\" e \"Cardiocrinum\".\nSuddivisione in base alla forma del fiore.\nLa variet\u00e0 e diversit\u00e0 della forma dei fiori dei \"Lilium\" \u00e8 talmente vasta, da far sorgere nei floricoltori l'esigenza di suddividere le varie specie in sezioni omogenee (che riportiamo di seguito), in base alla forma e portamento dei fiori:\nUsi.\nI \"Lilium\", volgarmente noti col nome di Giglio, vengono coltivati per lo pi\u00f9 come piante ornamentali, nei giardini per l'eleganza e il profumo dei fiori portati da fusti eretti, in vaso per i terrazzi, e industrialmente per la produzione del fiore reciso.\nPropriet\u00e0 medicinali.\nAlcune specie come \"L. candidum\" vengono coltivate anche per le propriet\u00e0 medicinali, le parti utilizzate sono:\nColtivazione.\nSolitamente la coltivazione dei gigli non presenta grosse difficolt\u00e0, vogliono esposizioni a mezzombra, una dosatura controllata delle annaffiature.\nI Lilium con palco di radici avventizie sullo stelo, vogliono suoli ben drenati, freschi nel periodo estivo, permeabili in profondit\u00e0 e arricchito in superficie con sostanze organiche ben decomposte, solo le specie europee come \"L. candidum\" o quelle esotiche come \"L. henryi\" e poche altre si adattano ai suoli calcarei.\nLa moltiplicazione avviene generalmente per divisione dei bulbi, semina o con i bulbilli che appaiono sul fusto in alcune specie.\nI semi dei \"Lilium\" non sempre germinano con facilit\u00e0 e spontaneamente, in alcune specie come \"L. regale\", \"L. davidii\", \"L. longiflorum\", \"L. concolor\", \"L. tenuifolium\", ed altre ancora, la germinazione \u00e8 rapida e dopo un mese fuoriescono le piantine.\nIn altre specie come \"L. auratum\", \"L. canadense\", \"L. japonicum\", \"L. superbum\", e altre, si ha prima una germinazione ipogea dei semi, e per 1 anno i cotiledoni non fuoriescono dal terreno, viene nel frattempo prodotto un bulbetto da cui avranno origine nel secondo anno dalla semina le prime foglioline.\nAlcune specie come \"L. henryi\" ha un comportamento germinativo variabile, comportandosi come il primo gruppo o come il secondo.\nIl periodo della semina per ottenere i risultati migliori \u00e8 l'autunno, mentre in primavera si seminano le specie a fioritura tardiva come \"L. philippinense\" var. \"formosanum\" che viene seminato da met\u00e0 febbraio a marzo, riparando il terreno dai geli tardivi con delle stuoie.\nI bulbi ottenuti dal seme vengono trapiantati dal secondo anno dalla semina all'inizio della ripresa vegetativa a fine inverno.\nI bulbetti che si formano nel tratto sotterraneo dello stelo, non danno immediatamente bulbi fioriferi, si possono usare per moltiplicare le specie \"L. henryi\", \"L. speciosum\", \"L. longiflorum\" e \"L. umbellatum\"; per cui si preferisce la moltiplicazione per separazione delle scaglie del bulbo, o con la stratificazione degli steli.\nLe scaglie separate vengono stratificate in sabbia in ambienti sufficientemente umidi e a temperature intorno ai 18-25\u00a0\u00b0C, da ogni scaglia si ottengono da 1 a 4 bulbetti a seconda della specie; questo metodo si utilizza con il \"L. croceum\" e specie simili.\nLa stratificazione degli steli si pu\u00f2 utilizzare con le specie della sezione Isolirion e con \"L. candidum\", strappando gli steli dal bulbo al momento della fioritura, e ponendoli inclinati in una buca che verr\u00e0 ricoperta fino a met\u00e0, o privandoli delle foglie sotto una banchina in serra; dopo circa un mese si formeranno numerosi bulbetti.\nLe specie \"L. tigrinum\", \"L. croceum\" var. \" bulbiferum\", \"L. sulphureum\" e \"L. sargentiae\" producono dei bulbilli aerei che si formano all'ascella delle foglie, seminati come piselli, danno ottimi bulbi da fiore in 2-3 anni\nAraldica.\nIl giglio stilizzato, utilizzato come emblema dalla famiglia Farnese, \u00e8 noto come Giglio farnesiano. \u00c8 utilizzato ancor oggi nello stemma di molti comuni ed \u00e8 usato come simbolo dallo scautismo; il cosiddetto Giglio di Firenze, che \u00e8 anche il simbolo della squadra di calcio della citt\u00e0, la Fiorentina, \u00e8 in realt\u00e0 un iris, ovvero \"Iris \u00d7 germanica var. florentina\".\nNell'iconografia cristiana, \u00e8 uno dei simboli associati alla Madonna, all'Arcangelo Gabriele e a Sant'Antonio di Padova, pi\u00f9 in generale, alla castit\u00e0 e alla purezza.\nLetteratura.\nIl \"ciclo del giglio\" \u00e8 costituito da un solo romanzo, \"Le vergini delle rocce\", scritto da Gabriele D'Annunzio, in cui domina il tema della purificazione dalle passioni."}
{"id": "37493", "revid": "919135", "url": "https://it.wikipedia.org/wiki?curid=37493", "title": "Insieme numerabile", "text": "In matematica, e pi\u00f9 in particolare nella teoria degli insiemi, un insieme viene detto numerabile se i suoi elementi sono in numero finito oppure se possono essere messi in corrispondenza biunivoca con i numeri naturali.\nSe un insieme numerabile possiede un numero infinito di elementi, viene detto \"infinito numerabile\", e dato che pu\u00f2 essere messo in corrispondenza biunivoca con i numeri naturali, si pu\u00f2 dire che un insieme \u00e8 infinito numerabile se ha la cardinalit\u00e0 di formula_1. La cardinalit\u00e0 degli insiemi infiniti numerabili viene usualmente denotata con il simbolo formula_2.\nSi pu\u00f2 dimostrare che ogni sottoinsieme infinito di un insieme numerabile \u00e8 anch'esso numerabile, e che ogni insieme infinito contiene un sottoinsieme numerabile.\nEsempi di insiemi numerabili sono l'insieme dei numeri interi e quello dei numeri razionali. Il pi\u00f9 semplice esempio di insieme \"non numerabile\" \u00e8 dato dall'insieme dei numeri reali la cui non numerabilit\u00e0 \u00e8 stata dimostrata per la prima volta da Cantor tramite il suo argomento diagonale.\nDefinizione.\nUn insieme formula_3 \u00e8 detto \"numerabile\" se esiste una funzione iniettiva\nda formula_3 all'insieme dei numeri naturali formula_6\nSe formula_7 \u00e8 anche una funzione suriettiva (quindi formula_7 \u00e8 biunivoca), allora formula_3 \u00e8 chiamato insieme \"infinito numerabile\".\nQuesta terminologia non \u00e8 universale: qualche autore definisce un insieme numerabile in modo da non includere gli insiemi finiti, definendo quindi unicamente la corrispondenza con una funzione biunivoca (qui considerato come un caso speciale e chiamato infinito numerabile).\nAltre definizioni.\nPossono essere date delle definizioni alternative ma equivalenti di insieme numerabile, in termini di funzioni biettive o suriettive, grazie ad alcuni teoremi. Una dimostrazione di questi pu\u00f2 essere trovata nei testi di Lang.\nSi possono riassumere i vari teoremi che dimostrano l'equivalenza delle definizioni alternative in uno solo. Sia formula_3 un insieme. Le seguenti affermazioni sono equivalenti:\nL'insieme dei numeri razionali.\nPer dimostrare che l'insieme dei numeri razionali \u00e8 numerabile (ci limitiamo ai razionali positivi, sebbene la generalizzazione sia banale), osserviamo che tutti i razionali positivi si possono scrivere nella forma formula_17 con formula_18 e formula_19 interi positivi. Possiamo creare la seguente tabella delle frazioni formula_17:\nPer \"costruire\" una funzione biunivoca con i numeri naturali si pu\u00f2 procedere per diagonali nel seguente modo:\nOttenendo quindi la seguente lista:\nSe da questa lista cancelliamo le frazioni che non sono ridotte ai minimi termini ci rimane la seguente successione:\nche contiene esattamente tutti i numeri razionali. Questa sequenza tuttavia non rispetta l'ordine dei numeri razionali (ovvero non \u00e8 detto che, tra due numeri che si presentano consecutivamente in questa lista, il secondo sia il pi\u00f9 grande); anzi, \u00e8 impossibile costruire una lista completa dei numeri razionali che ne rispetti l'ordine.\nProdotto cartesiano di insiemi numerabili.\nCon la stessa tecnica utilizzata per l'insieme dei numeri razionali, si pu\u00f2 dimostrare che se formula_25 e formula_26 sono due insiemi numerabili anche il prodotto cartesiano formula_27 \u00e8 un insieme numerabile e pi\u00f9 in generale il prodotto cartesiano di un numero finito di insiemi numerabili \u00e8 anch'esso un insieme numerabile.\nDimostrazione.\nDato che formula_25 \u00e8 un insieme numerabile pu\u00f2 essere messo in corrispondenza biunivoca con l'insieme dei numeri naturali, e quindi gli elementi di formula_25 possono essere indicizzati nel seguente modo:\ne lo stesso vale per l'insieme formula_26:\nSi ricorda che il prodotto cartesiano formula_33 \u00e8 l'insieme formato da tutti gli elementi del tipo formula_34 con formula_18 appartenente ad formula_25 e formula_19 appartenente a formula_26. Si pu\u00f2 quindi disporre gli elementi di formula_27 in un modo simile a quello utilizzato per gli elementi di formula_40:\nIn questo modo abbiamo disposto in una tabella tutti gli elementi di formula_27 e procedendo per diagonali come nel caso dei numeri razionali possiamo creare la seguente successione:\nche \u00e8 ovviamente un'applicazione biunivoca tra l'insieme formula_27 e formula_1.\nOra siano formula_46 insiemi numerabili, per quanto detto sopra, abbiamo quindi che formula_47 \u00e8 un insieme numerabile, e quindi anche l'insieme\n\u00e8 numerabile e, in generale, ripetendo formula_49 volte il ragionamento abbiamo che l'insieme\n\u00e8 numerabile e quindi il prodotto cartesiano di un numero finito di insiemi numerabili \u00e8 un insieme numerabile."}
{"id": "37498", "revid": "1745361", "url": "https://it.wikipedia.org/wiki?curid=37498", "title": "Ginoide", "text": "Nell'ambito della fantascienza, il ginoide \u00e8 un essere artificiale (robot) dalle sembianze femminili. \u00c8 meno frequente dell'analogo \"androide\", che \u00e8 invece utilizzato per entrambi i sessi.\nIl termine ginoide \"(gynoid)\" viene utilizzato da Richard Calder nel romanzo di fantascienza del 1992 \"Virus ginoide\" (titolo originale: \"Dead girls\").\nFilmografia.\nTra i film che hanno per (co) protagonista un ginoide vi sono:"}
{"id": "37505", "revid": "122287473", "url": "https://it.wikipedia.org/wiki?curid=37505", "title": "Golfo del Tonchino", "text": "Il golfo del Tonchino (Vietnamita: V\u1ecbnh B\u1eafc B\u1ed9 Cinese: \u5317\u90e8\u6e7e) (480 km x 240 km) giace tra il Vietnam e la Cina, nel Mar Cinese Meridionale.\nGeografia.\nIl Fiume Rosso sfocia nel golfo del Tonchino, di cui Haiphong (Vietnam) e Beihai (Cina) sono i porti principali. Particolarmente poco profondo (meno di 60 metri di profondit\u00e0), costituisce il braccio nord-occidentale del Mar Cinese Meridionale. La cinese isola di Hainan si trova nel golfo. Altre piccole isole nel golfo comprendono:\nStoria.\nIl golfo \u00e8 passato alla storia a causa degli eventi dell'agosto 1964 che portarono al coinvolgimento \"aperto\" degli Stati Uniti nella guerra del Vietnam, con la risoluzione del Golfo del Tonchino.\nDenominazione.\nPoich\u00e9 in diverse lingue asiatiche, \"Tonkin\" significa sia Tonchino che Tokyo, i vietnamiti lo chiamano \"V\u1ecbnh B\u1eafc B\u1ed9\" (\"golfo di Bac Bo\"; \"golfo/baia del Nord\"). Anche i moderni geografi cinesi usano questa convenzione, chiamandolo golfo di Beibu (\u5317\u90e8\u7063)."}
{"id": "37508", "revid": "767487", "url": "https://it.wikipedia.org/wiki?curid=37508", "title": "Ferruccio Busoni", "text": "Biografia.\nNacque da madre triestina, Anna Weiss, per met\u00e0 bavarese, pianista di professione, e da padre empolese, Ferdinando Busoni, clarinettista. Figlio unico, fu spesso al seguito dei genitori nei loro viaggi. \n&lt;br&gt;Crebbe a Trieste; introdotto allo studio della musica sin da bambino, Busoni debutt\u00f2 nel capoluogo giuliano come pianista a sette anni e, pochi anni dopo, era gi\u00e0 diventato compositore e improvvisatore a Vienna. Nel 1878, a soli 12 anni, scrisse un concerto per pianoforte e archi.\nDopo aver frequentato composizione a Graz per 15 mesi ed essersi diplomato nel 1882, fu a Lipsia nel 1886 e nel 1888 ad Helsinki, dove tenne la classe di pianoforte ed ebbe Sibelius fra i suoi allievi. A Helsinki Busoni conobbe la sua futura moglie, Gerda Sj\u00f6strand, figlia dello scultore svedese Carl Eneas Sj\u00f6strand, che spos\u00f2 a Mosca nello stesso anno e dalla quale ebbe due figli, Raffaello e Benvenuto. \n&lt;br&gt;A Mosca e a Boston seguirono altre sue attivit\u00e0 didattiche e concertistiche. Nel 1894 si stabil\u00ec definitivamente a Berlino.\nAll'inizio della prima guerra mondiale era direttore del Conservatorio Giovanni Battista Martini di Bologna, citt\u00e0 dove ebbe come allievo, tra gli altri, Guido Agosti; ma, per la disorganizzazione totale che riscontrava e per l'arretratezza culturale del clima, scelse di trasferirsi a Zurigo, scelta fatta anche per non inimicarsi il mercato tedesco dopo la guerra (riporta Cant\u00f9 nel suo libro su Wolf-Ferrari). \n&lt;br&gt;Fu questo un periodo proficuo, in cui strinse amicizia con Umberto Boccioni che lo ritrasse nel 1916.\nAl termine del conflitto Busoni fu a lungo incerto sul suo rientro a Berlino, anche a causa della situazione politica che andava delineandosi. A spingerlo al rientro furono l'offerta di una classe di composizione da parte di Leo Kestenberg (suo ex allievo di pianoforte che allora occupava un posto influente tra gli intellettuali della Repubblica di Weimar) e l'esigenza di rientrare nella sua casa.\nRientr\u00f2 nel settembre del 1920 e riprese a comporre: la toccata, il valzer danzato, le scene della duchessa di Parma per il \"Doktor Faust\", e intraprese delle tourn\u00e9e all'estero: Londra e Roma. \n&lt;br&gt;Fino alla morte risiedette a Berlino, in Viktoria-Luise-Platz 11, dove una targa commemorativa lo ricorda come \"Musiker, Denker, Lehrer\" (musicista, pensatore, insegnante).\nBusoni mor\u00ec per una malattia renale nel 1924; la sua tomba si trova nel cimitero di Friedenau a Berlino.\nIl Concorso pianistico internazionale \"Ferruccio Busoni\".\nA Ferruccio Busoni \u00e8 stato intitolato il prestigioso Concorso pianistico \"Ferruccio Busoni\", fondato a Bolzano da Cesare Nordio nel 1949, nel venticinquesimo anniversario della morte del musicista. Spesso il primo premio non viene assegnato. Nella prima edizione, il 2\u00ba premio fu vinto da Ludovico Lessona. Fra i premiati famosi: Sergio Perticaroli (1952), J\u00f6rg Demus (1956), Martha Argerich (1957), Roberto Cappello (1976) ecc.\nIl nuovo classicismo di Busoni.\nBusoni non fu solo compositore, ma anche teorizzatore musicale: teorizz\u00f2 sui terzi di tono, fu un precursore della musica elettronica, e scrisse nel 1909 un saggio su una nuova estetica musicale. Nella sua estetica un posto rilevante occupa l'opera \"Die Junge Klassizit\u00e4t\" (Il nuovo classicismo ma, nella sua accezione letterale, \"la giovane classicit\u00e0\"), una ricerca di un nuovo stile che guardi al futuro basandosi sulle fondamenta del passato.\nIl nuovo classicismo \u00e8 una frontiera pi\u00f9 innovativa rispetto alle scuole nazionali in voga all'inizio del XX secolo, ed esprime la ricerca del nuovo senza il rinnegamento del passato, con l'obiettivo di non rinunciare alla tonalit\u00e0 senza averne esplorato prima tutte le possibilit\u00e0.\nLa ricerca del nuovo in Busoni pu\u00f2 essere espressa dai versi che pose ad inizio (1907) del \"Entwurf einer neuen \u00c4sthetik der Tonkunst\" (Saggio di una nuova estetica musicale), tratti dal libretto Aladino, composto nel 1905 per un'opera che non fu mai composta, solo abbozzata. Ma \u00e8 difficile dire se Busoni trov\u00f2 davvero il \"nuovo\" a cui tanto agognava.\nIl pianista.\nLo studio indefesso, continuo e metodico del pianoforte port\u00f2 Busoni ad essere uno dei pi\u00f9 grandi pianisti di tutti i tempi. Nel suo pianismo furono essenziali due elementi: lo studio approfondito di Bach e la tecnica trascendentale lisztiana. Nel campo della tecnica pianistica fu senz'altro un innovatore e, pur manifestando insofferenza nei confronti dei \"metodi\", che con il loro angusto e intollerante precettismo tendevano ad ignorare le diversit\u00e0 individuali e a mortificare la personalit\u00e0 degli allievi, ebbe parole di elogio nei confronti del \"metodo naturale\" proposto dal pianista e didatta Rudolf M. Breithaupt, uno dei pi\u00f9 significativi teorici della tecnica del peso, mostrando di condividerne i fondamenti.\nLa recensione di Busoni al libro di Breithaupt comparve nel 1905 sulla rivista berlinese \"Die Musik\" (IV, n. 22) (ed \u00e8 ora inclusa nella raccolta degli scritti di Busoni \"Lo sguardo lieto\", Milano, 1977). Le sue trascrizioni per pianoforte delle composizioni per clavicembalo ed organo di Bach si distinguono da quelle dei suoi predecessori: Busoni \u00e8 il primo che interpreta la trascrizione come una \"traduzione\". Non un pedissequo riportare la composizione originaria su un diverso strumento, ma uno sfruttamento a tutto campo delle potenzialit\u00e0 del nuovo strumento.\nUna delle sue pi\u00f9 famose trascrizioni \u00e8 la Ciaccona per violino di Bach. Non meno interessanti e importanti per la storia dell'interpretazione pianistica sono le sue revisioni delle opere per tastiera di Johann Sebastian Bach (vedi Bertoglio, Chiara (2012). \"Instructive Editions and Piano Performance Practice: A Case Study\"). Di documenti sonori delle sue esecuzioni ne restano ben pochi. Diverse matrici di incisioni per grammofono sono andate perdute durante la guerra. Sembra che Busoni abbia inciso quattro dischi a 78 giri e da alcune lettere sappiamo che non ne era affatto contento.\nRestano invece diversi \"rulli di pianola\". Da questi rulli, \"riprodotti\" recentemente su pianoforti moderni, sono stati tratti dei CD stereo che danno qualcosa dell'esecuzione busoniana. Rese in forma abbastanza fedele sono la velocit\u00e0 d'esecuzione e gli accordi. Il \"tocco\" \u00e8 invece perso quasi del tutto e completamente perso \u00e8 l'uso dei pedali nelle loro sfumature, e non tanto il pedale del piano, quanto quello di risonanza e quello tonale. Busoni fu infatti l'artefice dell'introduzione nei pianoforti del terzo pedale (pedale tonale) convincendo la casa Steinway &amp; Sons alla sua introduzione.\nLe sue esecuzioni continuarono sino a pochi anni prima della morte: sono del 1922 i concerti a Roma all'Augusteo e la sua produzione pianistica continu\u00f2 sino al 1924 (anno della morte) quando diede alle stampe \"Pr\u00e9lude et \u00e9tude en arp\u00e8ge\". \u00c8 difficile parlare di un'eredit\u00e0 del pianismo busoniano. Bench\u00e9 abbia tenuto lezioni di pianoforte e abbia avuto allievi, Busoni concedeva qualcosa solo se scorgeva un \"elemento ricettivo\", ma anche in questo caso, geloso dei suoi studi e delle conoscenze acquisite, dava solo le basi, lasciando all'allievo il compito di completare quanto non insegnato. Tra i suoi allievi vi furono Guido Agosti ed Egon Petri.\nBusoni come compositore.\nLa produzione musicale di Busoni si svolse contemporaneamente alla sua attivit\u00e0 di concertista e agli impegni contratti nei vari conservatori in cui era chiamato, ed \u00e8 tutt'altro che ridotta per quanto non vasta come quella di altri musicisti a lui contemporanei. Quando a diciassette anni giunse a Vienna (autunno del 1884) con l'intenzione di dar forma concreta al suo futuro artistico (sia come pianista ma soprattutto come compositore), Busoni aveva gi\u00e0 scritto una quarantina di composizioni: opere per pianoforte, per orchestra, per pianoforte e orchestra, cantate, e un Requiem.\nFra queste composizioni un cenno particolare meritano i \"24 preludi op. 37\" (1880) che risentono sia dei preludi chopiniani che del clavicembalo ben temperato, la cantata \"Il sabato del villaggio\" su testo di Leopardi, un \"Requiem\" e altre composizioni, fra cui una \"suite sinfonica\".\nBisognoso di affermarsi sia come pianista sia come insegnante, soprattutto per guadagnarsi da vivere, intensific\u00f2 ancora lo studio del pianoforte. Stabil\u00ec la propria dimora dapprima a Lipsia, quindi ad Helsinki, quindi a Mosca. Di questo periodo \u00e8 il \"Konzertst\u00fcck\" con il quale vinse a Mosca il premio Rubinstein. Il concerto reca ancora l'influsso di Brahms, un compositore che Busoni conobbe personalmente a Vienna, e dal quale ricevette consigli e raccomandazioni. Di Brahms Busoni, nella sua prima fase formativa, sent\u00ec molto l\"'autorit\u00e0\" e il peso storico. Degno di nota in questo periodo \u00e8 il \"concerto per violino op. 35\".\nMa la svolta significativa della sua evoluzione musicale fu la \"Sonata per violino e pianoforte\" del 1896. L'influsso di Brahms \u00e8 ancora presente, ma a mano a mano che la sonata si evolve mostra sempre pi\u00f9 una via autonoma e termina con una variazione sul corale bachiano \"Wie wohl ist mir\". Busoni aveva trent'anni e afferm\u00f2 che questa era la sua prima opera veramente riuscita, considerandola una svolta nella propria evoluzione musicale.\nOpere.\nConcerto per pianoforte, orchestra e coro maschile.\nNel 1897 dopo aver composto in una sola notte la \"Lustspiel-Ouverture\" op. 38, Busoni riprese un vecchio progetto: un concerto per pianoforte e orchestra che si discostasse dalla tradizione. Il \"Concerto per pianoforte e orchestra\" (1904) con coro maschile finale \u00e8 probabilmente il suo lavoro orchestrale pi\u00f9 noto, anche se eseguito di rado sia per l'arditezza scritturale della parte pianistica, sia per la durata (1 ora e 10 minuti). Nel 1983 fu eseguito per il Teatro La Fenice diretto da Donato Renzetti al Teatro Malibran.\nIl concerto si articola in maniera anomala rispetto agli standard classici dei tre movimenti, standard che un Busoni dodicenne aveva gi\u00e0 infranto con il concerto per pianoforte e archi (in quattro movimenti). Critici illustri hanno inquadrato questo concerto nella tipologia dei concerti per orchestra con pianoforte concertante. I cinque movimenti in cui il concerto si articola sono gi\u00e0 indicativi del diverso spirito con cui l'opera si atteggia rispetto ad altre composizioni della sua epoca:\nIl teatro musicale.\nBusoni compose quattro opere teatrali: \"Die Brautwahl\" (\"Il sorteggio della sposa\"), \"Turandot\" e \"Arlecchino oder die Fenster\" (\"Arlecchino ovvero le finestre\"), entrambe del 1916-1917, e \"Doktor Faust\" (incompiuta) portata a termine da Philipp Jarnach. Di tutte fu anche il librettista.\nTurandot.\nBusoni interpreta rettamente lo spirito della fiaba di Carlo Gozzi: una storia fantasticamente giocosa che \"finge\" di dare importanza ai capricci di una principessa cinese. Il principe \u00e8 animato dagli stessi capricci di Turandot: lei rifiuta gli uomini e lui la vuole possedere. Cos\u00ec Busoni svolge la trama come un intreccio tra il gioco e la seriet\u00e0, in cui sono presenti le maschere del teatro italiano, quali Truffaldino e Pantalone.\nRiccamente orchestrata, nei due atti in cui si articola, l'opera di Busoni rende senza troppa enfasi l'ambiente in cui si svolge la vicenda. Successivamente l'autore ne trasse anche una suite sinfonica. Pochi anni dopo, lo stesso soggetto sar\u00e0 interpretato da Giacomo Puccini in chiave eroica e drammatica, facendo del principe una sorte d'eroe romantico, collocando in questo modo l'opera lungo il filone della tradizione italiana ottocentesca.\nArlecchino.\n\"Arlecchino oder die Fenster\" (\"Arlecchino ovvero le finestre\"), \"capriccio teatrale\" in quattro quadri composto nel 1916 durante il periodo d'esilio volontario a Zurigo \u00e8 un'opera in un atto estremamente seriosa. L'opera \u00e8 una satira atroce dei costumi e delle mode non dell'epoca, bens\u00ec \"di sempre\", un ritratto impietoso del perbenismo, ma non \u00e8 animata affatto da puro nichilismo: l'evidenziazione dei mali della societ\u00e0 vuole mettere in risalto per contrasto quale dovrebbe essere il giusto comportamento, l'atteggiamento da tenere nella vita dinanzi ai falsi problemi.\nArticolata in gran parte in recitativi secondo lo stile antico (la parte di Arlecchino \u00e8 sostenuta da una voce recitante e solo per brevi istanti da un tenore), l'opera si apre con una dichiarazione di Arlecchino che spiega quello che si vedr\u00e0 (\"i personaggi della tradizione in un vivace susseguir di scene all'antica tagliate e spesso amene\") e si chiude con una considerazione filosofica. Avendo realizzato uno spaccato della societ\u00e0, Busoni l'ha fatto portando a nudo tutti i mali insanabili di una societ\u00e0 che allora, come oggi e come sempre, \u00e8 presa pi\u00f9 dall'apparire piuttosto che dall'essere.\nArlecchino in verit\u00e0, \u00e8 la personificazione teatrale dello stesso compositore, che, attraverso di lui, espone la sua critica verso il mondo moderno. Nel 2007 quest'opera \u00e8 stata messa in scena dal Teatro Comunale di Bologna per la regia di Lucio Dalla, che vi ha aggiunto un brano introduttivo scritto da lui con funzione di prologo, e ne ha spostato l'azione insieme allo scenografo Italo Grassi, in un generico paesino del XX secolo, chiuso e riflesso su se stesso. Dall'opera, Busoni trasse il rond\u00f2 arlecchinesco per orchestra e tenore.,"}
{"id": "37509", "revid": "7", "url": "https://it.wikipedia.org/wiki?curid=37509", "title": "Rudolph Carnap", "text": ""}
{"id": "37511", "revid": "1543377", "url": "https://it.wikipedia.org/wiki?curid=37511", "title": "Incidente del golfo del Tonchino", "text": "Lincidente del golfo del Tonchino (in vietnamita \"S\u1ef1 ki\u1ec7n V\u1ecbnh B\u1eafc B\u1ed9\", in inglese \"USS Maddox incident\" o \"Papalousa incident\") \u00e8 un episodio avvenuto durante la guerra del Vietnam nel golfo del Tonchino il 2 agosto 1964, avente ad oggetto il susseguirsi di uno scontro aeronavale tra un cacciatorpediniere statunitense ed alcune motosiluranti nordvietnamite nonch\u00e9 di un attacco mai avvenuto che gli Stati Uniti sostennero avesse avuto luogo due giorni dopo, il 4 agosto 1964, nell'ambito del conflitto.\nSecondo il resoconto americano l'esito dello scontro fu di quattro marinai del Vietnam del Nord uccisi e sei feriti, mentre non ci furono vittime tra i marinai degli Stati Uniti. La conseguenza di questi incidenti fu un \"casus belli\" che il presidente statunitense Johnson sfrutt\u00f2 per chiedere la Risoluzione del golfo del Tonchino, il 7 agosto 1964, al Congresso americano, in modo da ottenere l'autorit\u00e0 di attaccare il Vietnam del Nord, senza formale dichiarazione di guerra. Il tutto avvenne durante la presidenza di Lyndon B. Johnson.\nIl contesto storico.\nUn decisivo aumento nel coinvolgimento statunitense nella guerra del Vietnam avvenne nel 1964, il presidente Johnson e alcuni suoi collaboratori, volevano impostare una \"pressione progressivamente maggiore\" nei confronti del Vietnam del Nord, per costringerne il governo ad interrompere la guerriglia Viet Cong nel sud. La percezione dei problemi strategici nel sud-est asiatico comportava differenti approcci tra coloro che volevano attuare subito un intervento distruttivo pubblico e diretto, mediante estesi bombardamenti, ed i fautori di una linea operativa pi\u00f9 morbida che volevano prima attuare delle operazioni segrete di terrorismo psicologico e se queste non coglievano risultati, allora effettuare i bombardamenti, secondo una strategia di \"escalation\".\nIl programma di operazioni part\u00ec l'11 maggio 1963, come esposto nel documento NSAM 52 firmato da McGeorge Bundy, consigliere del presidente per la sicurezza nazionale. I capi di stato maggiore (Joint Chiefs of Staff), il 9 settembre 1963, approvarono un programma chiamato \"CINCPAC OPLAN 34-63\", per operazioni militari segrete non attribuibili da parte del Vietnam del Sud contro il Vietnam del Nord, supportato da consiglieri militari statunitensi per consulenza e formazione.\nIl direttore della CIA, William Colby, a partire dal marzo 1963 aveva scelto come capo delle operazioni a Saigon Herbert Weisshart, con l'incarico di espandere la resistenza vietnamita al nord e di attuare operazioni di \"guerra psicologica\", un eufemismo per indicare operazioni militari vere e proprie, atte ad influenzare psicologicamente il nemico. Herbert Weisshart svolse un ruolo di rilievo nell'attuazione del Piano CINCPAC Operations (OPLAN) 34-63 per le operazioni psicologiche dirette verso il Vietnam del Nord.\nIniziato su scala ridotta ma risultato inefficace a febbraio. Il ruolo attivo degli USA nelle poche operazioni effettuate sotto copertura di segreto, fu limitato essenzialmente alla pianificazione, all'equipaggiamento e all'addestramento delle forze sudvietnamite impiegate, ma la responsabilit\u00e0 statunitense nel lancio e nella condotta di queste attivit\u00e0 fu inequivocabile e port\u00f2 con s\u00e9 una implicita intensificazione simbolica e psicologica dell'impegno statunitense.\nL'ambasciatore degli Stati Uniti a Saigon, Henry Cabot Lodge, il 20 febbraio 1964 sollecit\u00f2 in un messaggio inviato a \"Mac\" Bundy l'adozione di un approccio \"bastone e carota\" per il Vietnam del Nord. Lodge aveva avuto un contatto segreto con Hanoi per chiedere di cessare di sostenere i Viet Cong. In cambio gli Stati Uniti avrebbero offerto aiuti economici (in particolare importazioni di prodotti alimentari). Se Hanoi avesse rifiutato l'offerta minacciava di incominciare attacchi punitivi. Gli Stati Uniti non avrebbero ammesso pubblicamente agli attacchi. Lo stesso giorno il presidente Johnson ordin\u00f2 una pianificazione pi\u00f9 rapida delle pressioni, occulte e palesi, contro il Vietnam del Nord e ordin\u00f2 una forma di pressione che producesse il massimo effetto deterrente credibile su Hanoi.\nI capi di stato maggiore (JCS), il 2 marzo 1964, consigliarono attacchi diretti contro il Vietnam del Nord. In linea con il loro punto di vista (JCSM 159-64), che la radice del problema fosse il Vietnam del Nord, i JCS giustificavano la necessit\u00e0 di un intervento palese contro il Vietnam del Nord (NVN) per due motivi: in primo luogo per sostenere l'obiettivo a breve termine della politica di fermare gli aiuti di Hanoi agli insorti; in secondo luogo per sostenere l'obiettivo a lungo termine di forzare un cambiamento nella politica del Vietnam del Sud (DRV), convincendo Hanoi che gli Stati Uniti erano decisi ad opporsi all'aggressione nel sud-est asiatico.\nLodge e McNamara, il 15 e il 16 marzo 1964, si dissero contrari agli attacchi diretti. McNamara prepar\u00f2 un documento con dodici raccomandazioni per migliorare la situazione militare, che fu approvato il 17 marzo 1964, con il nome di piano NSAM 288. Il cacciatorpediniere USS \"Craig\", tra febbraio e marzo del 1964, nel quadro del cosiddetto \"programma DeSoto\", era stato impiegato nell'area del golfo del Tonchino. Il cacciatorpediniere il 31 luglio 1964 entr\u00f2 nel golfo del Tonchino per una ricognizione lungo la costa del Vietnam del Nord, intesa a raccogliere informazioni utili ai \"raid\" condotti dalle forze sudvietnamite lungo le coste stesse; una di queste incursioni aveva appena avuto luogo quando il Maddox inizi\u00f2 la propria missione.\nLa versione ufficiale degli eventi secondo le autorit\u00e0 statunitensi.\nIl 2 agosto 1964, alle ore 16:00 locali, il cacciatorpediniere USS \"Maddox\", durante una missione di spionaggio, mentre procedeva in acque internazionali venne attaccato da tre motosiluranti (classe P4) del Vietnam del Nord, che si avvicinarono sino a 10 miglia dal cacciatorpediniere e lanciarono una salva di siluri. Il \"Maddox\" rispose immediatamente all'attacco con le sue artiglierie da 127\u00a0mm.\nQuattro marinai del Vietnam del Nord furono uccisi e sei feriti, mentre non ci furono vittime tra i marinai degli Stati Uniti.\nIn suo soccorso si levarono dalla portaerei USS \"Ticonderoga\", quattro F-8E Crusader, che attaccarono le unit\u00e0 nemiche con razzi Zuni, affondandone forse una.\nDopo lo scontro del 2 agosto 1964, il presidente Lyndon B. Johnson discusse con McNamara e ordin\u00f2 che venisse portata a termine l'operazione De Soto e che il \"Maddox\" si congiungesse al cacciatorpediniere USS \"Turner Joy\" inviato di rinforzo.\nIn particolare, il 4 agosto 1964, una nuova uscita operativa nel quadro della operazione De Soto venne effettuata al largo di Dong Hoi dal \"Maddox\" e dal . Le relazioni sui fatti presentate specificano che alle 20:46 i due caccia puntarono a sud per rientrare alla base disponendosi in navigazione per linea di fila alla velocit\u00e0 di 20 nodi. Alle 21:20 i sistemi di ascolto delle due unit\u00e0 intercettarono segnali radio dei nord-vietnamiti che indicavano la volont\u00e0 di questi ultimi di eseguire un attacco contro le due navi americane. Poco dopo le 22:00 il \"Maddox\" individu\u00f2 una traccia radar in avvicinamento veloce alla distanza di 36 miglia, distinguendo ben 5 echi distinti che furono riconosciuti come unit\u00e0 veloci. I primi colpi furono sparati dal \"Turner Joy\" alle ore 22:39 e in seguito la \"battaglia\" si risolse in circa due ore con rapide accostate e manovre di disimpegno giungendo al bilancio finale di due siluranti nord-vietnamite affondate e due seriamente danneggiate. Va detto che James Stockdale, comandante dello stormo imbarcato VF-51, rifer\u00ec di non essere riuscito ad ottenere le coordinate d'attacco al \"Maddox\" e che i due caccia-bombardieri \"Douglas A-4 Skyhawk\", decollati dalla portaerei USS \"Constellation\", che rimasero in zona di operazioni fino a mezzanotte inoltrata, non trovarono un bersaglio da attaccare.\nVenne quindi dato il via alla Operazione \"Pierce Arrow\": il 5 agosto, cacciabombardieri e aerei da attacco decollati dalle portaerei \"Ticonderoga\" e attaccarono le basi delle motosiluranti nordvietnamite e depositi di carburante a Vinh, perdendo uno \"Skyraider\" e un A-4 (il pilota dell'A4, Everett \u00c1lvarez, fu catturato dai nordvietnamiti e sub\u00ec otto anni di prigionia).\nConseguenze.\nLo scontro fu utilizzato da Lyndon B. Johnson come il \"casus belli\" che diede formalmente inizio alla guerra contro il Vietnam del Nord. Immediatamente dopo lo scontro presunto, il presidente Lyndon Johnson si appell\u00f2 al Congresso per far approvare la \"Risoluzione del Golfo del Tonchino\", che autorizzava il presidente a dare il via alla partecipazione statunitense alla guerra contro il Vietnam del Nord, senza dichiarare guerra (Joint Resolution of Congress H.J. RES 1145). I primi bombardamenti iniziarono il 2 marzo 1965 e le operazioni di sbarco sulla costa del Vietnam del Sud dei primi contingenti di truppa americani iniziarono l'8 marzo 1965.\nLa risoluzione del golfo del Tonchino.\nLa risoluzione del golfo del Tonchino \u00e8 la risoluzione congiunta (H.J. RES 1145) del congresso degli Stati Uniti, redatta il 7 agosto 1964, che comport\u00f2 il maggior coinvolgimento statunitense nella guerra del Vietnam. Anche se non ci fu mai una formale dichiarazione di guerra questa risoluzione diede il permesso al presidente Lyndon Johnson \u00abdi prendere tutte le misure necessarie, incluso l'impiego delle forze armate, per assistere ogni stato membro del Southeast Asia Collective Defense Treaty che richieda assistenza in difesa della sua libera sovranit\u00e0\u00bb.\nLyndon Johnson, che quell'anno si ricandidava per la rielezione alla presidenza, lanci\u00f2 degli attacchi di rappresaglia e and\u00f2 in onda sui canali televisivi nazionali il 4 agosto 1964. Anche se il \"Maddox\" era stato coinvolto soltanto nel fornire supporto agli attacchi sudvietnamiti a Hon Me e Hon Ngu il Segretario della Difesa, Robert McNamara, si present\u00f2 davanti al congresso e neg\u00f2 che la marina militare statunitense avesse appoggiato le operazioni militari sudvietnamite. Egli defin\u00ec quindi l'attacco come \"non provocato\". Nonostante non ci fosse stato un ulteriore attacco egli sostenne davanti al congresso che esistevano \"prove inequivocabili\" di un secondo attacco \"non provocato\" contro il \"Maddox\".\nCome conseguenza della deposizione di McNamara il 7 agosto 1964 la risoluzione congiunta pass\u00f2 all'unanimit\u00e0 alla camera dei rappresentanti, mentre al senato ci furono solo due voti contrari: quelli dei senatori Wayne Morse dell'Oregon, ed Ernest Gruening dell'Alaska. Sia Johnson sia il successivo presidente Richard Nixon usarono la risoluzione come giustificazione per l'aumentato coinvolgimento militare statunitense in Indocina. Gli USA iniziarono il processo di ritiro graduale delle proprie truppe dal Vietnam nel 1969, seguendo la strategia nota come vietnamizzazione, ma non si disimpegnarono completamente dalla regione fino al 1973. La risoluzione venne annullata solo nel giugno del 1970, in risposta alle operazioni segrete effettuate in Cambogia e volute dall'amministrazione Nixon, e venne successivamente sostituita dalla risoluzione dei poteri di guerra del 1973, che \u00e8 in vigore ancora oggi.\nLa posizione del presidente Johnson.\nLyndon B. Johnson non aveva fatto parte della cerchia ristretta dei collaboratori di Kennedy e quindi era stato spesso escluso dalle decisioni fondamentali riguardo al Vietnam; inoltre non era stato coinvolto nel colpo di stato contro Di\u1ec7m (in una visita ufficiale in quel paese, in precedenza aveva definito retoricamente il presidente sudvietnamita \"il Churchill del sud est asiatico\").\nSi assunse pienamente questa responsabilit\u00e0, pur organizzando continue riunioni e missioni speciali sul posto dei suoi collaboratori alla ricerca di nuove soluzioni e di risultati positivi, principalmente per il timore di apparire \"debole\" con i comunisti e quindi rischiare di essere attaccato dai politici di destra che avrebbero potuto mettere in pericolo il suo grandioso piano di riforme sociali (il progetto della \"Great Society\"); inoltre contava di riuscire a circoscrivere l'impegno statunitense e di poter controllare l'attivismo e l'interventismo dei militari. Al contrario, diede inizio a una catena di eventi che lo avrebbero lentamente coinvolto sempre pi\u00f9 nel \"pantano\" indocinese.\nJohnson alz\u00f2 ulteriormente il livello del coinvolgimento statunitense gi\u00e0 il 27 luglio 1964, quando altri 5\u00a0000 consiglieri militari vennero inviati nel Vietnam del Sud, il che port\u00f2 il numero totale di forze statunitensi in Vietnam a 21\u00a0000. Inoltre, sorse a questo punto il problema della necessit\u00e0 di un documento legislativo che autorizzasse il presidente a sviluppare e potenziare a discrezione la politica di intervento militare, sollecitata continuamente dai suoi consiglieri pi\u00f9 influenti (il segretario della difesa Robert McNamara, l'ambasciatore Cabot Lodge, il membro dello stato maggiore Maxwell Taylor, il generale William Westmoreland, il consigliere per la sicurezza nazionale McGeorge Bundy, il consulente per gli affari di sicurezza nazionale Walt Rostow e il segretario di stato Dean Rusk). Eventi confusi verificatisi nel golfo del Tonchino nell'estate 1964 diedero il pretesto per ottenere il mandato del congresso degli Stati Uniti necessario al presidente.\nNonostante le incertezze e la confusione dei rapporti Johnson e i suoi collaboratori sfruttarono questo presunto secondo attacco per presentare finalmente al congresso il documento (gi\u00e0 pronto da tempo) che avrebbe dato all'amministrazione il via libera per prendere le misure ritenute necessarie per difendere e salvaguardare il personale statunitense, e soprattutto per condurre vittoriosamente la guerra in Vietnam.\nIl senato statunitense approv\u00f2 quindi la risoluzione del golfo del Tonchino il 7 agosto 1964, con la quale confer\u00ec pieni poteri al presidente Johnson per aumentare il coinvolgimento statunitense nella guerra, \u00abcome il Presidente riterr\u00e0 opportuno\u00bb al fine di \u00abrespingere gli attacchi contro le forze degli Stati Uniti e per prevenire ulteriori aggressioni\u00bb. L'ampiezza del mandato conferito al presidente dal documento del congresso spinse Johnson ad affermare scherzosamente che la risoluzione era \u00abcome la camicia da notte della nonna... copre ogni cosa\u00bb. In un messaggio televisivo alla nazione Johnson sostenne che \u00abla sfida che stiamo affrontando oggi, nel sud-est asiatico, \u00e8 la stessa che affrontammo con coraggio in Grecia e in Turchia, a Berlino e in Corea, in Libano e a Cuba\u00bb, una lettura semplicistica delle questioni politiche del conflitto vietnamita.\nLe rivelazioni nel dopoguerra.\nDopo la guerra nel corso degli anni sono stati pubblicati studi e articoli che hanno messo in discussione la versione dei fatti rilasciata all'epoca dalle autorit\u00e0 americane. Soltanto nel 1982 si scopr\u00ec che quello che pass\u00f2 alla storia con il nome di \"incidente del Tonchino\" fu soltanto una messinscena per giustificare il \"casus belli\" dell'attacco statunitense al Vietnam del Nord senza la formale dichiarazione di guerra. In quell'anno, infatti, un ex agente della CIA, tal Philip Liechty, dichiar\u00f2 che sia l'Incidente del Golfo del Tonchino sia il successivo affondamento di un vascello nordvietnamita carico di armi cecoslovacche dirette ai guerriglieri Vietcong il 16 febbraio 1965 furono entrambi una montatura organizzata dai servizi segreti statunitensi.\nSia il generale Giap che membri del governo americano e personale dell'equipaggio della \"Maddox\" hanno espresso l'idea che la missione di pattugliamento DESOTO, di cui la \"Maddox\" faceva parte, fosse un pretesto per cercare l'incidente che portasse ad una escalation del conflitto. Il 31 luglio 1964, infatti, membri degli LDNN a bordo delle \"Nasty's\" (nome delle veloci imbarcazioni d'attacco), assaltarono una stazione radio nord-vietnamita sull'isola di Hon Nieu. Il 3 agosto, impiegarono addirittura un mortaio da 88mm per distruggere una postazione radar a Capo Vinh Son. La reazione dei nordvietnamiti fu ovviamente l'attacco alle navi presumibilmente ostili presenti in quell'area. Inoltre \"Maddox\" si trovava, al momento del confronto, all'interno di quelle che il Vietnam del Nord riteneva le proprie acque territoriali, sebbene gli Stati Uniti non le riconoscessero come tali. L'allora comandante della flotta del Pacifico ha in seguito giustificato la cosa affermando che all'epoca il Vietnam del Nord reclamava come acque territoriali quelle entro il limite di 5 miglia nautiche dalla costa, ma ci\u00f2 \u00e8 certamente falso in quanto il Vietnam del Nord pass\u00f2 direttamente dal limite di 20\u00a0km (circa 11 miglia nautiche), reclamato dall'Indocina francese, al limite di 12 miglia nautiche. Se per l'incidente del 2 agosto c'\u00e8 il dubbio che il fatto sia avvenuto in modalit\u00e0 sostanzialmente differenti da quelle ufficiali, per quello che successe due giorni dopo c'\u00e8 la concreta certezza che non sia mai avvenuto. \u00c8 accertato, infatti, dal carteggio tra il presidente Johnson ed il segretario alla difesa McNamara, che l'incidente del 4 agosto fu da subito considerato un evento dubbio, sebbene nelle dichiarazioni ufficiali venne dato per certo allo scopo di condizionare l'opinione pubblica.\nUno studio storico della National Security Agency, compiuto nel 2005, sulla base di documenti declassificati, ha concluso che il 4 agosto 1964, non c'erano navi nordvietnamite intorno alla \"Maddox\". Il capitano della \"Maddox\", John D. Herrick, ha messo in dubbio la realt\u00e0 dell'attacco del 4 agosto, ma il comandante della flotta del Pacifico, ammiraglio Ulysses S. Grant Sharp, ha comunque proceduto come se gli attacchi fossero autentici Sulla base di tali documenti, si chiarific\u00f2 che gli attacchi nordvietnamiti in acque internazionali, in uno dei casi le navi americane interpretarono erroneamente un segnale sonoro come un nuovo attacco, non molto tempo dopo si ebbe l'attacco di reparti nordvietnamiti alla base americana di Pleiku. In particolare alcuni studi pubblicati dalla NSA nel 2006 hanno sconfessato la versione ufficiale dei fatti, cos\u00ec come era stata diffusa dal Pentagono all'epoca. Secondo una relazione della NSA, desecretata nel 2006, il 2 agosto 1964 fu la \"Maddox\" a sparare per prima, esplodendo tre colpi di avvertimento all'indirizzo delle navi nordvietnamite.\nSi ritiene che il secondo attacco al cacciatorpediniere statunitense USS \"Maddox\" sia stato in realt\u00e0 il risultato di una simulazione, di un falso allarme o addirittura di una montatura. Ultimamente (2010) dalla lettura di documenti messi \"on-line\" dalla National Security Agency (NSA), tali deduzioni trovano finalmente fondamento. I dettagli esatti dell'incidente non sono stati mai chiariti dall'ammiragliato, fino al 2010."}
{"id": "37514", "revid": "1305772", "url": "https://it.wikipedia.org/wiki?curid=37514", "title": "HyperTalk", "text": "HyperTalk \u00e8 un linguaggio di programmazione creato nel 1987 da Dan Winkler e usato nel software ipermediale HyperCard di Bill Atkinson.\nIl linguaggio si rivolgeva soprattutto a principianti: i programmatori HyperTalk venivano chiamati \"autori\" ed il processo dello scrivere programmi scripting. Gli script HyperTalk sono molto simili alla lingua inglese e usano una struttura simile al Pascal.\nIl linguaggio, non sensibile alle maiuscole, agli inizi era interpretato, ma divent\u00f2 \"virtualmente compilato\": ogni script viene compilato al primo lancio, dopo di che il codice resta a disposizione.\nSono previste le strutture di base per il controllo del flusso: \"repeat for/while/until, if..then..else\"; \u00e8 inoltre possibile definire funzioni e subroutine, qui chiamate \"handler\", con passaggio di parametri. I tipi di dati vengono gestiti direttamente dal linguaggio: ogni dato viene sempre convertito in \"stringa\" prima della memorizzazione: al momento dell'uso, HyperTalk trasforma il dato nel tipo richiesto dal contesto; il tutto avviene in background al runtime. Non ci sono \"classi\" o \"strutture\" nel senso tradizionale; il loro posto \u00e8 preso da \"stringhe\" speciali o liste di \"item\", separate da un carattere (definibile, nelle ultime versioni). Queste liste prendono anche il posto dei vettori, non supportati direttamente.\nOrientamento agli oggetti.\nOgni script \u00e8 associato ad un oggetto di HyperCard e salvato assieme all'oggetto nei file (chiamati \"stack\"); HyperTalk permette di manipolare tali oggetti e cambiare le loro propriet\u00e0 (comando \"set\"). Ogni oggetto viene identificato usando un linguaggio molto simile a quello naturale e indicando la gerarchia in cui si trova:\n get the name of card button 5\n put \"questa \u00e8 una prova\" into card field \"mioCampo\"\n send \"mouseUp\" to card button \"OK\" of this card\nTali oggetti (indicati col nome, con il numero d'ordine o con un ID unico) possono appartenere ad una singola scheda o al \"background\", dal quale possono essere visibili su ogni scheda, pur mantenendo valori diversi.\nHyperTalk prevede anche il pieno controllo degli strumenti grafici tramite la scelta dell'attrezzo da usare e simulando il movimento del mouse mediante il comando \"drag\":\n put \"10,10\" into start\n put \"100,100\" into end\n drag from start to end\nHyperCard usa i \"messaggi\" (cio\u00e8 gli eventi) per gestire le varie interazioni; per esempio, il messaggio \"mouseDown\" \u00e8 spedito quando l'utente preme il pulsante del mouse \"mouseUp\" quando lo rilascia; il bersaglio dell'evento \u00e8 l'oggetto in cui \u00e8 avvenuto l'evento, che eventualmente pu\u00f2 passarlo pi\u00f9 in alto nella gerarchia, dopo averlo o meno processato. Durante i momenti di inattivit\u00e0 viene generato il messaggio \"idle\" e durante il movimento del mouse vengono spediti ai vari oggetti messaggi \"mouseEnter\" e \"mouseLeave\". Anche la pressione di un tasto genera un evento \"keyDown\" che contiene il codice del tasto. L'autore di uno stack non deve preoccuparsi di generare un \"event loop\", in quanto questo avviene gi\u00e0 all'interno di HyperTalk.\nEstensioni di HyperTalk.\nIl linguaggio, sufficientemente completo per un uso normale, poteva essere espanso tramite un protocollo tipo \"plug-in\": si tratta dei \"comandi esterni\" (XCMD) e delle \"funzioni esterne\" (XFCN). Si trattava in pratica di codice nativo allegato agli stack (inserito nelle \"risorse\", tipo di file specifico del Mac OS) con un punto di ingresso ed un valore di ritorno. Queste estensioni sono richiamate dall'interno degli script come una qualunque funzione (handler) e possono generare messaggi. Alcuni XCMD avanzati aggiunsero caratteristiche avanzate, come il pieno supporto del colore (ColorizeHC, HyperTint, AddColor), finestre speciali (ShowDialog, MegaWindows, Listoid, Textoid, Tabloid, Prompt), supporto del drag &amp; drop o molte interfacce hardware (Midi, seriali, ecc.)\nDiscendenti di HyperTalk.\nMolti linguaggi sono nati sulla scia di HyperTalk. Ad esempio:\nAltri esempi di script, che possiamo considerare cloni di secondo livello:\nAlcuni dei termini usati in HyperCard sono diventati popolari in altri linguaggi (per esempio, i messaggi \"onmouseup\" di JavaScript).\nQuesti cloni e dialetti (normalmente chiamati \"linguaggi xTalk\") hanno aggiunto molte caratteristiche indispensabili per un linguaggio moderno, come la gestione delle eccezioni, propriet\u00e0 definite dal programmatore, timer, multi-threading ed anche nuovi oggetti.\nAlcuni esempi di HyperTalk.\nScript di un pulsante di background che allinea tutti i pulsanti di una scheda ciascuno a 15 pixel dall'altro:\nQuesto script trasferisce il contenuto di un file (fino al carattere &lt;return&gt;) nel campo di nome \"mioCampo\":\nQuesta \u00e8 una funzione che ricerca tutte le occorrenze del pattern nella stringa inStr, e al suo posto vi sostituisce la stringa newStr:"}
{"id": "37515", "revid": "298229", "url": "https://it.wikipedia.org/wiki?curid=37515", "title": "Bob Beamon", "text": "Biografia.\nDa bambino, Beamon vide la madre morire di tubercolosi. Da adolescente faceva a coltellate per la strada, di notte; di giorno, per\u00f2, gli accadeva di prendere la strada dello stadio per correre, saltare o giocare a pallacanestro. In quel luogo il suo talento naturale non avrebbe tardato a manifestarsi, aprendogli presto, per mezzo di una borsa di studio, le porte dell'Universit\u00e0 di El Paso, nel Texas, dove divenne presto un atleta di primo piano.\nPer avere boicottato una riunione di atletica cui partecipavano dei mormoni, il cui comportamento razzista era notorio, Beamon perse la borsa di studio corrispostagli dall'universit\u00e0 poco prima della sua partenza per Citt\u00e0 del Messico.\nFu dunque un atleta in affanno, con la testa annebbiata e alquanto insonnolito, quello che si present\u00f2 nello stadio il 18 ottobre 1968. Mentre si avvicinava un temporale, le prove ebbero inizio su una pedana frustata dai colpi di vento. Unitamente ai disturbi provocati dall'altitudine, il vento fece fallire il primo salto del giapponese Yamada, del giamaicano Brooks e del tedesco occidentale Baschert. Beamon era il quarto della lista di partenza. Una rincorsa veloce e accelerata, uno stacco al millimetro, un'ascensione e un lungo volo, un prodigioso colpo di reni e due piccoli salti da canguro all'atterraggio: si vide immediatamente che l'americano aveva compiuto una grande impresa. Il giudice incaricato delle misurazioni fece scivolare l'apparecchio ottico sulla barra di scorrimento. Incredulo, cerc\u00f2 di spingere: troppo corta!\nGli incaricati dovettero quindi utilizzare il decametro a nastro della dotazione di emergenza, cosa che richiese interminabili secondi. Finalmente, sul tabellone luminoso si accesero questi numeri incredibili: 8,90 m. Un lungo grido si alz\u00f2 dalle tribune. Beamon, da parte sua, non aveva ancora capito. Fu necessario che Ralph Boston gli spiegasse che aveva superato qualcosa come 29 piedi americani (29 piedi e 2 pollici) perch\u00e9 se ne rendesse conto. Cominci\u00f2 allora a ballare come un invasato, cadde nelle braccia del suo vecchio amico e poi s\u00ec inginocchi\u00f2 e baci\u00f2 il terreno. Immediatamente cominci\u00f2 a piovere a dirotto e a far freddo.\nIl suo record del mondo resistette per quasi ventitr\u00e9 anni e venne nominato dalla rivista \"Sports Illustrated\" come uno dei cinque pi\u00f9 grandi momenti sportivi del XX secolo. Prima del salto di Beamon, il record mondiale era stato migliorato 13 volte dal 1901, con un incremento medio di 6\u00a0cm e con il maggior incremento di 15\u00a0cm. Il salto con cui Beamon ottenne la medaglia d'oro miglior\u00f2 il record esistente di 55\u00a0cm. Il campione olimpico uscente, il britannico Lynn Davies, disse a Beamon \"Tu hai distrutto questa specialit\u00e0\" e, nel gergo dell'atletica leggera, un nuovo aggettivo, \"Beamonesco\", entr\u00f2 in uso per indicare un'impresa spettacolare.\nRientrato dal Messico ritorn\u00f2 all'universit\u00e0 e riprese a giocare a basket. Pens\u00f2 persino di passare al professionismo, in quanto aveva effettive qualit\u00e0 per questo sport, ma per ragioni fisiche dovute all'altezza e al peso non interess\u00f2 a nessuno.\nSi rese allora conto che saltando 8,90 m nel salto in lungo, aveva raggiunto una specie di Everest e fu preso dall'angoscia al pensiero del vuoto che lo circondava. Per superarla, si compr\u00f2 sette televisori, trentadue paia di scarpe, un armadio per abiti e una Cadillac rosa, spendendo il denaro che aveva incominciato a piovergli addosso. Rimasto al verde, cominci\u00f2 ad allenarsi seriamente in previsione dei Giochi olimpici del 1972. Ma qualcosa non funzionava pi\u00f9 nei suoi salti: incapace di usare il suo piede destro, quello che gli aveva permesso di prendere il volo nel 1968, riusciva a battere solo con il piede sinistro. Avendo mancato la qualificazione olimpica ai \"trials\", la squadra americana part\u00ec per Monaco senza di lui. Per alcuni anni continu\u00f2 a gareggiare, ma non riusc\u00ec pi\u00f9 nemmeno a fare 8 metri (il suo miglior salto fu di 7,90 m).\nMolto tempo dopo, fu rintracciato a New York dove si occupava di ragazzi disadattati. Nel 1979 fu rivisto a Citt\u00e0 del Messico in occasione dei \"Giochi Universitari Mondiali\" mentre cercava di raggranellare un po' di denaro sui luoghi del suo favoloso trionfo, raccontandone i particolari alla stampa.\nIl record di Beamon venne infranto il 30 agosto 1991, quando Mike Powell salt\u00f2 la misura di 8,95 m ai campionati mondiali di Tokyo. Cinquantadue anni dopo quell'impresa, il salto di Beamon \u00e8 ancora record olimpico in carica e seconda miglior prestazione mondiale di ogni tempo."}
{"id": "37516", "revid": "363629", "url": "https://it.wikipedia.org/wiki?curid=37516", "title": "Primato (sport)", "text": "Un primato o record \u00e8 la migliore prestazione ottenuta da un atleta in una disciplina sportiva in cui il risultato sia misurabile. Un primato pu\u00f2 essere assoluto (ad es. il primato mondiale) o relativo a un certo ambito di tempo, di luogo, di competizione (ad es. il primato olimpico, il primato nazionale). Il detentore di un primato \u00e8 detto primatista o recordman.\nDescrizione.\nIn alcuni sport, come l'atletica leggera o il nuoto, i primati mondiali vengono stabiliti in diverse specialit\u00e0 che vengono disputate regolarmente in tutto il mondo. Il corpo governativo di uno sport \u00e8 incaricato del riconoscimento dei primati del mondo. Perch\u00e9 un primato sia riconosciuto, l'evento deve disputarsi seguendo regole specifiche e gli atleti devono di norma sottoporsi a dei test anti-doping.\nIl miglioramento di un primato mondiale \u00e8 spesso un grosso conseguimento nella carriera di un atleta e molti atleti restano popolari perch\u00e9 hanno battuto un primato mondiale, anche se quello \u00e8 stato il loro unico o principale risultato.\nNon tutti gli eventi hanno un primato mondiale, in quanto i risultati di alcune discipline sono troppo legati al disegno del tracciato o al luogo dove si disputano, che non sono limitati da regole. Altri eventi hanno i loro primati, ma non sono considerati significativi; per esempio, i primati mondiali della maratona sono considerati molto meno importanti di quelli delle gare su pista, perch\u00e9 troppo influenzati da fattori esterni quali ad esempio il terreno su cui si corre, le eventuali salite o discese e il clima.\nAl di fuori degli sport, i primati mondiali possono essere stabiliti in praticamente tutto ci\u00f2 che \u00e8 misurabile, ma verificare questi primati \u00e8 spesso difficoltoso. Il \"Guinness dei primati\" raccoglie e cerca di verificare tutti i tipi di primati mondiali, dall'animale pi\u00f9 veloce alla pi\u00f9 grossa forma di formaggio mai prodotta."}
{"id": "37517", "revid": "298229", "url": "https://it.wikipedia.org/wiki?curid=37517", "title": "Progressione del record mondiale dei 100 metri piani maschili", "text": "La voce seguente illustra la progressione del record mondiale dei 100 metri piani maschili di atletica leggera.\nIl primo record mondiale maschile venne riconosciuto dalla federazione internazionale di atletica leggera nel 1912. Dal 1975 la federazione internazionale ha accettato anche il cronometraggio elettronico per i record nelle distanze fino ai 400 metri e dal 1977 ha richiesto, per l'omologazione dei record, unicamente il cronometraggio elettronico al centesimo di secondo.\nLo statunitense Jim Hines, vincitore dei Giochi olimpici di col tempo di 9\"95, \u00e8 stato riconosciuto come primo detentore del record mondiale con cronometraggio elettronico. Ad oggi, la World Athletics ha ratificato ufficialmente 68 record mondiali di specialit\u00e0.\nI record del canadese Ben Johnson, 9\"83 stabilito il 30 agosto 1987 e 9\"79 ottenuto il 24 settembre 1988, sono stati annullati a seguito della squalifica subita per doping. Stessa sorte \u00e8 accaduta al record dello statunitense Tim Montgomery, 9\"78 ottenuto il 14 settembre 2002, e al record del connazionale Justin Gatlin, 9\"77 corso il 12 maggio 2006, entrambi annullati per la positivit\u00e0 degli atleti al controllo antidoping."}
{"id": "37520", "revid": "287204", "url": "https://it.wikipedia.org/wiki?curid=37520", "title": "Fede Baha'i", "text": ""}
{"id": "37521", "revid": "1543377", "url": "https://it.wikipedia.org/wiki?curid=37521", "title": "Lingua zazaki", "text": "La lingua zazaki (o Kirmanjki o Dimli) \u00e8 la lingua parlata dagli zaza, una minoranza etnica presente in Anatolia, nella Turchia orientale.\nSi tratta di una lingua indo-europea, appartenente alla famiglia di lingue iraniche nord-occidentali, infatti lo zazaki condivide molte caratteristiche, strutture e vocaboli con le lingue gorani, taliscia ed altre dell'area del mar Caspio, e pure con alcuni dialetti curdi.\nSi stima che lo zazaki (in tutti i suoi dialetti) sia parlato da un numero di persone che oscilla tra 1,5 e 2,5 milioni.\nDialetti zazaki.\nVi sono, principalmente tre dialetti dello zazaki: zazaki settentrionale, zazaki centrale e zazaki meridionale.\nZazaki settentrionale.\nViene parlato nelle province di Tunceli, Erzincan, Erzurum, Sivas, Gumushane, Mus (Varto), Kayseri (Sariz).\nI suoi sottodialetti sono denominati:\nZazaki centrale.\nParlato nelle provincie di El\u00e2z\u0131\u011f, Bing\u00f6l, Solhan, Girvas e Diyarbak\u0131r.\nI suoi sottodialetti sono denominati:\nZazaki meridionale.\nParlato nelle provincie di \u015eanl\u0131urfa (Siverek), Diyarbak\u0131r (Cermik, Egil), Ad\u0131yaman, Malatya.\nI suoi sottodialetti sono denominati:\nOvviamente nelle zone di confine possono essere parlati contemporaneamente sottodialetti di diverso tipo ed anche altre lingue e dialetti (soprattutto della famiglia del curdo)."}
{"id": "37523", "revid": "121490167", "url": "https://it.wikipedia.org/wiki?curid=37523", "title": "Economia della Nigeria", "text": "L'economia della Nigeria \u00e8 la 26\u00aa economia mondiale per il PIL prodotto interno lordo nominale ed \u00e8 la prima del continente africano.\nNel 2014, il National Bureau of Statistic ha provveduto a ristrutturare il proprio sistema di rilevazione degli indicatori economici, portando i settori analizzati da 33 a 46 e migliorando le stime sulla cosiddetta \"economia informale\" (o economia in nero). Il settore agricolo, sceso dal 35% al 22%, non ha tenuto il passo con la crescita degli altri settori e il Paese, da esportatore netto di cibo, \u00e8 diventato importatore netto. Il settore manifatturiero (il terzo per grandezza del continente) serve larga parte dell'Africa occidentale, anche se pesa solo per il 6,8% del PIL. Nonostante sia considerata una delle maggiori esportatrici di petrolio, la Nigeria e il settore petrolifero rappresenta solo il 14,4% del PIL. In crescita sostenuta \u00e8 invece il settore terziario, che ha raggiunto il 52% del PIL: in particolare, si \u00e8 osservata la crescita dei settori bancario, cinematografico e delle telecomunicazioni (quest'ultimo salito all'8,7% del PIL).\nUn rapporto di Citigroup del febbraio 2011 ha incluso la Nigeria nel gruppo dei \"Global Growth Generators\" (\"generatori di crescita mondiale\"), ossia gli 11 Paesi che fra il 2010 e il 2050 contribuiranno maggiormente alla crescita del PIL mondiale.\nLe risorse minerarie includono, oltre al petrolio, carbone e stagno. I principali prodotti agricoli sono olio di palma, cocco, agrumi, mais, cassava, yam e canna da zucchero.\nNel 1962 la Nigeria, un tempo nota come il Paese degli \"oil rivers\", era il primo produttore ed esportatore mondiale di olio di palma, ma all'inizio degli anni ottanta ne \u00e8 diventato un paese importatore. Nel 1984 ha importato 110.000 tonnellate di olio di palma dalla Malesia e l'anno successivo ha stipulato un contratto di approvvigionamento a lungo termine con questo Paese.\nLa produzione di arachidi \u00e8 crollata a partire dal 1975 e gli enti di commercializzazione dell'arachide, che nel 1972 avevano acquistato circa 454.000 tonnellate di questo prodotto, nel 1978 ne hanno acquistate 50.\nLa produzione di zucchero \u00e8 aumentata molto a partire dal 1961, ma anche la sua richiesta interna e di conseguenza il saldo esportazioni-importazioni \u00e8 diminuito drasticamente fra il 1970 e il 1980.\nNigeria, Costa D'Avorio e Ghana producono insieme i due terzi del cacao mondiale."}
{"id": "37524", "revid": "1305772", "url": "https://it.wikipedia.org/wiki?curid=37524", "title": "Dodici collegi", "text": "L'edificio dei Dodici collegi () si trova a San Pietroburgo, sulla riva meridionale dell'isola di Vasilieskij, bagnata dalla Neva.\nStoria.\nFu commissionato da Pietro il Grande (1682-1725) e costruito in stile barocco petrino tra il 1722 e il 1742 dall'architetto Domenico Trezzini. Si tratta di una costruzione particolare, lunga 400 metri ed il cui interno \u00e8 costituito da un unico corridoio sul quale si aprono uffici e sale di lettura. Originariamente pensato da Pietro per ospitare uffici del governo dello Stato, voleva simboleggiare il suo ideale di efficienza e ordine dello Stato. Dal 1804 \u00e8 sede dell'Universit\u00e0 statale di San Pietroburgo."}
{"id": "37525", "revid": "1027057", "url": "https://it.wikipedia.org/wiki?curid=37525", "title": "Monastero di Aleksandr Nevskij", "text": "Il monastero di Aleksandr Nevskij, o lavra di Aleksandr Nevskij ( \"Aleksandro-Nevskaja Lavra\"), \u00e8 una laura che si trova lungo il fiume Neva a San Pietroburgo, all'estremit\u00e0 occidentale della prospettiva Nevskij, dedicato al famoso principe Aleksandr Nevskij (1252\u20131263).\nIl monastero.\nCircondato da mura e canali, \u00e8 il pi\u00f9 antico monastero di San Pietroburgo, dove molti membri dei Romanov ricevettero la loro educazione, . Venne eretto su ordine di Pietro il Grande in onore della vittoria ottenuta da Aleksandr Nevskij sugli svedesi durante la battaglia della Neva, combattutasi nel 1240 proprio in questo luogo. All'interno della cerchia muraria si trovano due chiese barocche edificate dall'architetto Domenico Trezzini e dal figlio Giuseppe, l'una tra il 1717 e il 1722 e l'altra tra il 1742 e il 1750, tuttavia l'edificio neoclassico che domina il complesso \u00e8 la cattedrale della Trinit\u00e0, costruita da Ivan Egorovi\u010d Starov tra il 1776 e il 1790.\nIl complesso di edifici.\nChiese nei cimiteri\nAltri edifici\nI cimiteri.\nAnnessi vi sono vari cimiteri, tra i quali il Cimitero Tichvin, dove riposano alcune delle maggiori personalit\u00e0 della storia russa e della cultura mondiale, come Lomonosov, Dostoevskij, Carlo Rossi, Giacomo Antonio Quarenghi, \u010cajkovskij, Eulero e Musorgskij."}
{"id": "37526", "revid": "1318658", "url": "https://it.wikipedia.org/wiki?curid=37526", "title": "Palazzo d'Inverno (disambigua)", "text": "Vi sono diversi palazzi nel mondo che hanno tale denominazione:"}
{"id": "37528", "revid": "125889909", "url": "https://it.wikipedia.org/wiki?curid=37528", "title": "Calcestruzzo armato", "text": "Il calcestruzzo armato o conglomerato cementizio armato (comunemente chiamato cemento armato) \u00e8 un materiale usato per la costruzione di opere civili, costituito da calcestruzzo, ovvero una miscela di cemento, acqua, sabbia e aggregati, cio\u00e8 elementi lapidei, come la ghiaia, a cui si aggiunge un'armatura di barre di acciaio, detti comunemente tondini, annegata al suo interno e opportunamente sagomata.\nStoria.\nGi\u00e0 in epoca romana il calcestruzzo, con l'aggiunta di pozzolana e calce comune come leganti, era noto con il nome di \"betunium\".\nVi sono anche rari esempi di ritrovamenti di barre di bronzo annegate nella massa del calcestruzzo e disposte in maniera intuitiva, che tuttavia non permettono di considerarlo calcestruzzo armato vero e proprio, tant'\u00e8 vero che \u00e8 dimostrabile che la differente dilatazione termica dei due materiali produce problemi di scheggiatura del cemento solidificato.\nIn epoca moderna invece, curiosamente, prima di essere ampiamente utilizzato nell'edilizia, il calcestruzzo armato fu impiegato nell'industria navale. L'avvocato francese J. L. Lambot costru\u00ec una piccola imbarcazione con una struttura metallica ricoperta di un sottile strato di cemento che fece sensazione all'Esposizione Universale di Parigi del 1855; nel 1890 l'italiano C. Gabellini inizi\u00f2 la costruzione di scafi navali in cemento preformato.\nAnche se gi\u00e0 nel 1830 in una pubblicazione intitolata \"The Encyclop\u00e6dia of Cottage, Farm and Village Architecture\" si suggeriva che una grata di acciaio poteva essere inglobata nel calcestruzzo per formare un tetto, il primo ad avere introdotto il calcestruzzo armato nell'edilizia \u00e8 considerato William Wilkinson di Newcastle. Nel 1854 egli registr\u00f2 un primo brevetto britannico per il \u00abmiglioramento nella costruzione di dimore a prova di fuoco, di magazzini, di altre costruzioni e delle parti delle stesse\u00bb. Wilkinson eresse un piccolo cottage di due piani per la servit\u00f9, rinforzando pavimento e tetto di cemento con l'uso di barre di acciaio e di cavi metallici; in seguito svilupp\u00f2 varie strutture del genere.\nTuttavia l'invenzione del primo \u00abcemento rinforzato\u00bb \u00e8 generalmente attribuita alla scoperta fortuita di un giardiniere parigino di nome Joseph Monier che, nel tentativo di produrre vasi da fiori in litocemento, avrebbe notato che la gabbia di metallo usata per trattenere e modellare la miscela di cemento dimostrava la propriet\u00e0 di non staccarsi facilmente dal calcestruzzo stesso. Il 16 luglio 1867 Monier si deposit\u00f2 il brevetto per la realizzazione di vasi da fiori con la tecnica dell'\u00abarmatura\u00bb.\nAll'Esposizione di Parigi del 1867 il giovane ingegnere francese Fran\u00e7ois Hennebique vide i vasi contenitori realizzati in \u00abcemento rinforzato\u00bb da Monier e nel 1879 speriment\u00f2 per la sua prima volta una gettata di calcestruzzo armato per una soletta. Se non fu l'unico inventore del cemento armato, Hennebique fu comunque un personaggio dal grande intuito affaristico e il primo costruttore a utilizzarlo su larga scala. Con lo slogan \"\u00abPlus d'incendies desastreux\u00bb\", tra il 1892 al 1908 egli cre\u00f2 una grande organizzazione commerciale internazionale con oltre quaranta agenti all'estero che vendevano il \"\u00abSyst\u00e9me Hennebique a l'\u00e9preuve du feu, brevet\u00e9\u00bb\" in tutta Europa e in gran parte del mondo. Negli anni successivi seguirono brevetti anche per tubi, serbatoi, solette piane e curve, scale e in tali brevetti si riscontrano gi\u00e0 tutti i concetti principali per l'armatura del cemento con tondini in ferro.\nAnche in Italia ci furono dei pionieri di questa nuova tecnica. L'ingegner Angelo Lanzoni \u00e8 ricordato con una lapide collocata sul palazzo di via Indipendenza al civico 82 a Pavia su cui si trova scritto: \u00abAngelo Lanzoni qui ideava il cemento armato e con priorit\u00e0 di brevetto del marzo 1883 fece del trovato una invenzione italiana\u00bb. Noto \u00e8 anche l'ingegnere Vincenzo Lami, che aveva approfondito la tecnica in Germania e la cui fama lo port\u00f2 in seguito a divenire deputato.\nIl brevetto del \"\u00abSyst\u00e9me Hennebique\u00bb\" invece fu introdotto con successo gi\u00e0 nel 1894, a Torino, dal plurilaureato ingegner Giovanni Antonio Porcheddu, secondo una convenzione fra lo \"Studio Tecnico degli ingegneri Ferrero &amp; Porcheddu\" e l'ingegnere napoletano Giovanni Narici, a capo della \"Agenzia Generale Italiana della Maison Hennebique\", il quale introdusse successivamente anche alcuni miglioramenti al brevetto, in particolare nell'utilizzo dei pieghi nelle barre di armatura. Grazie a questo accordo l\"Impresa Porcheddu\" fu la licenzataria esclusiva per l'Italia del \"\u00abSyst\u00e9me Hennebique\u00bb\", che venne ampiamente applicato con crescente successo dalla stessa \"Impresa Porcheddu\", realizzando svariate opere pubbliche e private a Torino e in tutto il territorio nazionale. Il primo ponte viene costruito da Tullio Gozzi sul torrente Avesa a Verona nel 1908. Pur essendo gi\u00e0 utilizzato su larga scala l'utilizzo del cemento armato in Italia venne regolamentato da una legislazione specifica soltanto a partire dalla fine degli anni trenta del Novecento, con il R.D.L. n. 2229 del 16 novembre 1939.\nL'architetto franco-svizzero Le Corbusier fu tra i primi a comprendere le potenzialit\u00e0 innovative del calcestruzzo armato nell'ambito dell'architettura contemporanea e a sfruttarlo ampiamente nelle sue opere del secondo dopoguerra, dopo averne visto le potenzialit\u00e0 intuite dal suo maestro Auguste Perret, tra le cui opere in calcestruzzo armato spicca la casa in Rue Franklin a Parigi del 1903.\nDescrizione.\n\u00c8 un materiale utilizzato sia per la realizzazione della struttura degli edifici (ovverosia dell'ossatura portante) che di manufatti come ad esempio i muri di sostegno dei terrapieni.\nCome l'acciaio, anche il calcestruzzo armato pu\u00f2 essere realizzato in stabilimento per produrre elementi prefabbricati; in genere travi e pilastri, ma \u00e8 in uso anche la produzione di pannelli ed elementi con anche funzioni decorative. L'utilizzo in coppia del calcestruzzo e dell'acciaio d\u00e0 vita a tale materiale di peso specifico pari a 25\u00a0kN/m3. La produzione in stabilimento permette di avere un miglior controllo sulla qualit\u00e0 del calcestruzzo, ma, essendo pi\u00f9 costosa, viene utilizzata con regolarit\u00e0 quando le condizioni climatiche del cantiere sono proibitive (non a caso la prefabbricazione si \u00e8 sviluppata moltissimo in Russia), o quando gli elementi da produrre richiedono dei controlli rigorosi, come pu\u00f2 essere il caso di alcune tecnologie con le quali viene realizzato il calcestruzzo armato precompresso.\nIn cantiere, la tecnologia del calcestruzzo gettato in opera ha il vantaggio di creare meno problemi nei nodi tra gli elementi, cio\u00e8 in quei punti in cui si uniscono travi e pilastri.\nRiferimenti normativi in Italia.\nLeggi:\nDecreti ministeriali:\nCircolari:\nPropriet\u00e0.\nGeneralit\u00e0.\nIl calcestruzzo armato sfrutta l'unione di un materiale da costruzione tradizionale e relativamente poco costoso come il calcestruzzo, dotato di una notevole resistenza alla compressione ma con il difetto di una scarsa resistenza alla trazione, con l'acciaio, dotato di un'ottima resistenza a trazione. Quest'ultimo \u00e8 utilizzato in barre (che possono essere lisce, ma la legge le impone ad aderenza migliorata, con opportuni risalti) e viene annegato nel calcestruzzo nelle zone dove \u00e8 necessario far fronte agli sforzi di trazione; l'armatura interna d\u00e0 al materiale complessivo il nome di calcestruzzo armato, classificabile come un materiale composito.\nLe barre hanno diametro variabile commercialmente da 5\u00a0mm a 32\u00a0mm e possono essere impiegate sia come \"armatura corrente\" o longitudinale, sia come \"staffe\", ovvero come barre che racchiudono altre barre (in genere di maggior diametro) a formare una sorta di \"gabbie\" opportunamente dimensionate secondo le necessit\u00e0 d'impiego. In generale, vengono prodotte barre fino a una lunghezza massima di 14\u00a0m a causa di problemi di trasporto. Per eseguire l'armatura sono disponibili anche reti elettro saldate (con filo nei diametri da 5, 6, 8, 10 e 12\u00a0mm) a maglia quadrata, con passi da 10 e 20\u00a0cm e le stesse vengono, in questo caso, impiegate soprattutto per armare solette inserite sotto pavimento o muri in elevazione.\nLa sinergia tra due materiali cos\u00ec eterogenei \u00e8 spiegata tenendo presenti due punti fondamentali:\nPer aumentare l'aderenza tra i due materiali da qualche decennio al posto delle barre lisce di acciaio vengono utilizzate barre ad aderenza migliorata, cio\u00e8 barre sulle quali sono presenti dei risalti.\nUn tempo, a causa dell'elevato costo del materiale e grazie alla disponibilit\u00e0 di manodopera a basso costo, si cercava di utilizzare meno barre possibili facendo svolgere a quelle utilizzate diverse funzioni strutturali. Di solito si sagomavano le barre longitudinali a 45\u00b0 per fornire alla trave in calcestruzzo armato anche resistenza al taglio oltre che a flessione. Oggi invece la situazione \u00e8 opposta, pertanto si cerca di snellire maggiormente le operazioni in cantiere utilizzando direttamente staffe e armature longitudinali.\nDurabilit\u00e0.\nInizialmente e per molti anni si pens\u00f2 che il calcestruzzo armato potesse avere una vita eterna; ci\u00f2 \u00e8 evidentemente falso, perch\u00e9 entrambi i materiali che lo costituiscono sono soggetti a problemi che ne compromettono la resistenza nel tempo.\nIl calcestruzzo, se non adeguatamente protetto, pu\u00f2 essere attaccato da sali presenti nell'acqua di mare e nell'aria in prossimit\u00e0 delle coste, da acidi dei fumi industriali, dal fenomeno della carbonatazione. Esso risente inoltre delle variazioni di temperatura, ed in particolare \u00e8 vulnerabile al gelo.\nL'acciaio, se non ben protetto da uno strato di calcestruzzo (copriferro), \u00e8 soggetto ad ossidazione, cio\u00e8 tende ad arrugginirsi. L'ossidazione oltre a compromettere del tutto la resistenza a flessione dell'acciaio (che tende quindi a rompersi molto pi\u00f9 facilmente) fa aumentare il volume dell'acciaio che pu\u00f2 cos\u00ec rompere il calcestruzzo che lo ricopre e lo porta di conseguenza a sbriciolarsi.\nL'ossidazione pu\u00f2 essere provocata da vari fattori, per esempio da infiltrazione di acqua o vapore acqueo attraverso le fessurazioni del calcestruzzo che si producono naturalmente quando l'elemento strutturale \u00e8 sollecitato a flessione: il calcestruzzo, non reagendo a trazione, nella parte tesa della sezione tende a fessurarsi, aprendo cos\u00ec la strada, quando tali fessure sono di entit\u00e0 rilevante, agli agenti ossidanti. L'entit\u00e0 e la pericolosit\u00e0 delle fessurazioni sono calcolabili attraverso semplici modelli matematici descritti nella scienza delle costruzioni e nelle norme UNI. \u00c8 virtualmente impossibile realizzare un calcestruzzo armato che non si fessura, perch\u00e9 il modulo di elasticit\u00e0 (o modulo di Young) dei due materiali (acciaio e calcestruzzo) differisce troppo per consentire un'omogeneit\u00e0 di dilatazione sotto sforzo. Tuttavia, rimanendo entro i limiti normativi per la fessurazione, l'ossidazione dell'acciaio pu\u00f2 essere considerata trascurabile, allungando di molto la durabilit\u00e0 del manufatto.\nNegli ultimi tempi alcune ditte hanno cominciato a proporre l'acciaio inossidabile per l'armatura del calcestruzzo. Tale materiale \u00e8 sensibilmente pi\u00f9 costoso dell'acciaio \"nero\" (semplice lega di ferro e carbonio), perch\u00e9 pi\u00f9 complesso da produrre, meno resistente e pi\u00f9 fragile. Ha per\u00f2 un vantaggio indiscusso: il fatto di non subire la ruggine e il conseguente aumento di volume. I costi proibitivi ne consentono l'utilizzo, per ora, solo in strutture in cui la manutenzione \u00e8 particolarmente gravosa o l'aggressivit\u00e0 degli agenti atmosferici particolarmente elevata, quali, per esempio: ponti, dighe, strutture portuali, infrastrutture viarie sospese e simili. In questi casi, il risparmio dovuto alle opere di manutenzione pu\u00f2 giustificare una maggiore spesa per la realizzazione del manufatto. Rimane il fatto, per\u00f2, che la struttura \u00e8 pi\u00f9 pesante perch\u00e9 necessita di una maggiore quantit\u00e0 di acciaio in quanto l'acciaio inossidabile \u00e8 meno resistente di quello al solo carbonio e ne serve dunque una maggiore quantit\u00e0 nella stessa sezione di calcestruzzo armato per garantire le medesime prestazioni del manufatto e ottemperare alle relative prescrizioni legislative.\nCaratteristiche meccaniche del calcestruzzo.\nOccorre innanzitutto specificare le ipotesi poste per il calcolo delle resistenze:\nResistenze di calcolo.\nSi distinguono due campi applicativi, quello elastico, sotto carichi modesti, e quello non lineare riscontrabile agli stati limite di rottura. Nel calcolo elastico delle sezioni si ipotizza che i legami elastici siano rappresentati dalla Legge di Hooke:\nIl termine formula_4, relativo al calcestruzzo e quindi valido limitatamente al campo delle compressione, e a parit\u00e0 di contrazione si ha\nQuindi in fase elastica l'acciaio \u00e8 \"m\" volte pi\u00f9 sollecitato del calcestruzzo, con \"m\" detto coefficiente di omogeneizzazione.\nNel calcolo non lineare delle sezioni si definiscono modelli analitici che rappresentano i reali legami \u03c3 - \u03b5 dei materiali.\nArte.\nIn ambito artistico questo materiale \u00e8 stato prediletto da Giuseppe Uncini per i suoi assemblaggi e installazioni. La sua prima opera \u00e8 stata \"Primocementoarmato\" (1958) e l'ultima \"Epistylium\" (2007, inaugurata postuma il 30 ottobre 2009) per il MART di Rovereto."}
{"id": "37533", "revid": "306856", "url": "https://it.wikipedia.org/wiki?curid=37533", "title": "Walter Benjamin", "text": "Biografia.\nBenjamin nasce a Berlino il 15 luglio 1892, in una famiglia ebraica. Il padre, Emil, era un ricco antiquario e la madre, Paula Sch\u00f6nflies, proveniva da un'agiata famiglia di commercianti. A Walter seguono altri due figli: Dora (che morir\u00e0 a Zurigo nel 1946) e Georg (futuro dirigente del Partito Comunista Tedesco, che morir\u00e0 nel 1942 nel campo di concentramento di Mauthausen).\nNel 1902 Walter frequenta a Berlino il \"Friedrich-Wilhelm Gymnasium\" dal quale verr\u00e0 trasferito per motivi di salute nel 1905 e presso il quale torner\u00e0 nuovamente nel 1907 per terminare gli studi liceali con la maturit\u00e0 nel 1912. Nello stesso anno si iscrive al corso di filosofia dell'Universit\u00e0 di Berlino. Alterna la frequenza a questi corsi con quella presso l'Universit\u00e0 di Friburgo in Brisgovia. Qui conosce il giovane poeta Christoph Friedrich Heinle, cui dedicher\u00e0 un cospicuo \"corpus\" di poesie, composte tra il 1915 e il 1925. In questi anni intensifica la sua attivit\u00e0 nella \"Jugendbewegung\", un'organizzazione universitaria giovanile con la quale aveva iniziato a collaborare fin dai primi mesi universitari. Degli anni 1914-1915 \u00e8 anche il manoscritto incompiuto di \"Metafisica della giovent\u00f9\".\nIl 21 luglio 1915, a Berlino, avviene il primo incontro con Gershom Scholem, col quale stringer\u00e0 una profonda amicizia e un saldo legame intellettuale. Scholem, che abbandoner\u00e0 poco dopo gli studi di matematica e filosofia per dedicarsi allo studio della mistica ebraica, favorir\u00e0 l'avvicinamento di Benjamin agli studi sull'ebraismo e un'analisi approfondita del rapporto tra l'ebraismo e la filosofia. A tale proposito si veda il libro di Gershom Sholem: \"Walter Benjamin. Storia di un'amicizia\", Adelphi, Milano, 1992.\nNel 1917 sposa Dora Kellner, gi\u00e0 sposata con Max Pollak e da questo divorziatasi per la relazione con Benjamin. Nel 1918 nasce il suo unico figlio, Stefan (che morir\u00e0 a Londra nel 1972).\nIl 27 giugno 1919 si laurea \"summa cum laude\" in filosofia discutendo una tesi su \"Il concetto di critica nel primo romanticismo tedesco\". Tutt'altro che opera immatura, questo lavoro legge in modo del tutto originale la critica letteraria dei fratelli Friedrich e August Wilhelm Schlegel, concentrandosi sul concetto di rispecchiamento (\"Wiederspiegelung\"), cio\u00e8 di un'opera letteraria che sia commento e riflessione sulla letteratura stessa, anticipando cos\u00ec temi propri della letteratura postmoderna.\nGli anni dal 1920 al 1927 sono anni di grande impegno intellettuale; scrive, in ordine cronologico, \"Per la critica della violenza\", \"Il compito del traduttore\", \"Saggio su Le affinit\u00e0 elettive di Goethe\" e la complessa opera \"Il dramma barocco tedesco\". In questi anni conosce Ernst Bloch, Franz Rosenzweig, Theodor W. Adorno, Erich Fromm. Nel 1924 aveva conosciuto Asja Lacis, una regista rivoluzionaria lettone con la quale inizier\u00e0 un rapporto intellettuale e sentimentale che sar\u00e0 determinante per la sua decisa svolta in senso marxista e comunista. Nello stesso anno fallisce il tentativo di ottenere l'abilitazione presso l'Universit\u00e0 di Francoforte ed entrare cos\u00ec nel mondo accademico. La dissertazione presentata da Benjamin in quest'occasione \u00e8 il fondamentale saggio che oggi conosciamo come \"Il dramma barocco tedesco\".\nSul fronte letterario si occupa anche di divulgare l'opera della cugina, la poetessa berlinese Gertrud Kolmar, che verr\u00e0 deportata ad Auschwitz nel marzo del 1943, alla quale, proprio in questi anni, dedica diversi articoli e recensioni su alcune riviste.\nNel 1928 stringe un'altra importante amicizia anch'essa determinante per la sua ulteriore evoluzione intellettuale: incontra e si lega a Bertolt Brecht. A partire dagli anni trenta si avvicina all'Istituto per la ricerca sociale diretto da Max Horkheimer, con il quale i rapporti si faranno pi\u00f9 intensi a partire dal 1934-1935. Negli stessi anni si impegna sempre pi\u00f9, oltre che in saggi letterari densi di riflessioni filosofiche (il \"Leskov\", il saggio su Kafka, quello su Baudelaire, di cui traduce anche le opere maggiori, e il saggio \"L'opera d'arte nell'epoca della sua riproducibilit\u00e0 tecnica\"), in un'opera filosofica che, contenuta nelle intenzioni, lo accompagner\u00e0, incompiuta ed estremamente vasta, fino alla morte: il \"Passagen-Werk\".\nOrmai stabilitosi a Parigi ove sar\u00e0 \"un ascoltatore assiduo delle conferenze del Coll\u00e8ge de sociologie\", nel settembre del 1939, allo scoppio della guerra, viene internato in un campo di lavori forzati in quanto cittadino tedesco. Tra la fine del 1939 e il maggio del 1940 scrive le \"Tesi sul concetto di storia\", il suo ultimo lavoro e testamento spirituale. Le \"Tesi\" avrebbero dovuto essere l'introduzione del \"Passagen-Werk\", che Benjamin non pot\u00e9 completare e che grazie a Georges Bataille fu nascosto e conservato alla Biblioth\u00e8que Nationale, gli abbozzi furono trovati da Giorgio Agamben nel 1981 alla Biblioth\u00e8que Nationale tra le carte di Bataille; essi furono pubblicati in Italia da Einaudi, prima nel 1986 col titolo \"Parigi, capitale del XIX secolo\" e poi nel 2000 col titolo \"I \u00abpassages\u00bb di Parigi\".\nIl 14 giugno 1940 Parigi \u00e8 occupata dai tedeschi. Benjamin fugge verso sud nel tentativo di varcare il confine spagnolo. Il suo piano prevede di raggiungere una localit\u00e0 di mare iberica e da l\u00ec imbarcarsi verso gli Stati Uniti dove gi\u00e0 si erano rifugiati i suoi amici dell'Istituto per la ricerca sociale, tra cui Theodor W. Adorno.\nGiunto nella localit\u00e0 catalana di Portbou il 25 settembre 1940, si vede per\u00f2 ritirare il visto di transito. Benjamin sente che la sua cattura da parte della polizia di frontiera spagnola \u00e8 probabile. Con la cattura, diverrebbe automatica l'espulsione dalla Spagna verso il territorio francese, ormai saldamente nelle mani dell'esercito nazista. Preso dal panico, la notte stessa lo scrittore si suicida con un'overdose di morfina. Aveva con s\u00e9 una valigia nera che custodiva gelosamente, in cui erano contenuti probabilmente dei manoscritti o delle pagine incompiute. Per tragica ironia, il visto che stava attendendo per imbarcarsi per gli Stati Uniti arriv\u00f2 il pomeriggio successivo al suo suicidio; ai suoi compagni di viaggio fu quindi permesso di proseguire per la loro destinazione. Altri suoi amici \u2014 tra cui Henny Gurland, futura moglie di Erich Fromm \u2014 provvidero alla sua tumulazione nel cimitero di Portbou, pagando l'affitto del loculo per soli cinque anni. Dopo tale periodo il suo corpo fu calato in una fossa comune, il che rese impossibile la sua identificazione; la sua valigia nera fu ritrovata alcuni decenni dopo presso il tribunale di Figueres, ma non conteneva il manoscritto cui Benjamin pare tenesse moltissimo.\nA Portbou esiste un memoriale che ricorda la figura di Walter Benjamin."}
{"id": "37540", "revid": "729019", "url": "https://it.wikipedia.org/wiki?curid=37540", "title": "Vallese (disambigua)", "text": ""}
{"id": "37541", "revid": "230", "url": "https://it.wikipedia.org/wiki?curid=37541", "title": "Zazaki", "text": ""}
{"id": "37545", "revid": "228587", "url": "https://it.wikipedia.org/wiki?curid=37545", "title": "Decadimento beta", "text": "In fisica nucleare, il decadimento \"\u03b2\" \u00e8 un tipo di decadimento radioattivo, ovvero una delle reazioni nucleari spontanee attraverso le quali elementi chimici radioattivi si trasformano in altri con diverso numero atomico. Il processo coinvolge le forze nucleari deboli e determina l'emissione di particelle subatomiche ionizzanti secondo il principio di conservazione della massa/energia.\nStoria.\nNegli anni successivi alla scoperta della radioattivit\u00e0, fu osservato un diverso comportamento delle particelle emesse dalle sostanze radioattive durante il decadimento. In molti casi, gli strumenti di rivelazione mostravano la presenza di tracce simili a scie: quando era applicato un campo magnetico, le tracce provenienti da alcune sostanze radioattive avevano la curvatura rivolta verso lati opposti. Ai raggi associati alle tracce deviate in modo opposto fu convenzionalmente dato il nome di raggi alfa (oggi si utilizza pi\u00f9 comunemente il termine radiazione alfa parlando delle particelle emesse in questo caso e dei loro effetti) e di raggi beta (oggi radiazione beta); i rimanenti presero il nome di raggi gamma (oggi radiazione gamma).\nLa natura delle particelle emesse e dei decadimenti \u00e8 radicalmente diversa nei tre casi. La scoperta dei processi che avvengono all'interno del nucleo e danno luogo a questi decadimenti ha richiesto notevoli ricerche agli inizi del XX secolo. Queste ricerche hanno portato al rilievo che la scia emessa nel caso dei raggi beta \u00e8 dovuta all'emissione di un elettrone. Il motivo per cui i tre tipi di raggi sono deviati in modo diverso dipende dalla diversa carica elettrica che hanno le particelle emesse: positive nel caso decadimento alfa (particelle alfa) e formula_1 (positroni), negative nel caso del decadimento formula_2 (elettroni), e neutre nel caso del decadimento gamma (se si tratta di fotoni).\nIl primo inquadramento teorico del decadimento formula_3 fu realizzato da Enrico Fermi che nel 1933 pubblic\u00f2 la sua teoria del decadimento beta.\nOggi il decadimento e la radiazione vengono classificati come beta (formula_3) non pi\u00f9 in base alla carica della particella emessa, bens\u00ec in base al particolare tipo di processo nucleare che avviene tramite interazione debole. Normalmente, il neutrone coinvolto si trova in un nucleo di un atomo e quello che si verifica, oltre all'emissione delle due particelle, \u00e8 che l'atomo si trasforma in quello di un altro elemento, ovvero in quello con numero atomico (Z) successivo. La somma dei protoni e dei neutroni (chiamata numero di massa A) all'interno del nucleo rimane invariata. A questo decadimento ci si riferisce con il nome di decadimento formula_2 (si parla di \"meno\" perch\u00e9 l'elettrone emesso ha carica negativa).\nViene osservato anche il decadimento:\nin cui un protone \"legato\" si trasforma in un neutrone legato, un positrone ed un neutrino. Il positrone, che \u00e8 l'antiparticella dell'elettrone, ha carica positiva; pertanto, questo decadimento viene indicato con il termine formula_1.\n\u00c8 importante sottolineare che il decadimento formula_1 pu\u00f2 avvenire, per motivi cinematici di conservazione dell'energia, solo per protoni legati; mai, quindi, per protoni liberi.\nDescrizione.\nSecondo le attuali teorie accettate, il decadimento formula_3 pu\u00f2 avvenire in due modi:\nDecadimento formula_2.\n\u00c8 un decadimento tipico dei nuclei aventi un eccesso di neutroni rispetto ai loro isobari stabili; il nucleo si trasforma in un suo isobaro con contestuale emissione di un elettrone e di un antineutrino elettronico secondo la legge\nCondizioni energetiche.\nPer il principio di conservazione dell'energia applicato a questo tipo di decadimento, \u00e8 possibile scrivere la seguente relazione\ndove:\nSpostando a sinistra dell'equazione le masse e tenendo a destra le energie, \u00e8 possibile ricavare la condizione energetica a cui avviene il decadimento formula_2:\nin cui formula_20 \u00e8 l'energia liberata.\nPertanto, affinch\u00e9 avvenga il decadimento, l'energia liberata deve essere positiva. Ci\u00f2 per esempio accade nel decadimento del neutrone: un neutrone, libero o meno, decade in una coppia protone-elettrone pi\u00f9 un antineutrino elettronico secondo la relazione:\nche \u00e8 possibile da un punto di vista energetico poich\u00e9 formula_22\nIl protone resta nel nucleo atomico, mentre le altre due particelle vengono emesse. Un esempio di decadimento formula_2 \u00e8 il decadimento del radionuclide cobalto-60 nel nuclide nichel-60, che segue questo schema:\nDecadimento formula_1.\n\u00c8 un decadimento tipico dei nuclei aventi un difetto di neutroni rispetto ai loro isobari stabili; il nucleo si trasforma in un suo isobaro con contestuale emissione di un positrone e di un neutrino elettronico secondo la legge\nCondizioni energetiche.\nSempre applicando il principio di conservazione dell'energia alle masse ed energie in gioco nel decadimento, \u00e8 possibile scrivere che"}
{"id": "37546", "revid": "125833461", "url": "https://it.wikipedia.org/wiki?curid=37546", "title": "Antonio Vivaldi", "text": "Sacerdote, pur non potendo celebrare la messa per motivi di salute, era detto \"il Prete rosso\" per il colore dei capelli. \nFu uno dei violinisti pi\u00f9 virtuosi del suo tempo e uno dei pi\u00f9 grandi compositori di musica barocca. Considerato il pi\u00f9 importante, influente e originale musicista italiano della sua epoca, Vivaldi contribu\u00ec significativamente allo sviluppo del concerto, soprattutto solistico (un genere iniziato da Giuseppe Torelli), e della tecnica del violino e dell'orchestrazione. Non trascur\u00f2 inoltre l'opera in musica e la sua opera compositiva vastissima comprende inoltre numerosi concerti, sonate e brani di musica sacra.\nLe sue opere influenzarono numerosi compositori del suo tempo tra cui il genio massimo del barocco Johann Sebastian Bach, ma anche Pisendel, Heinichen, Zelenka, Boismortier, Corrette, De Fesch, Quantz. Le sue composizioni pi\u00f9 note sono i quattro concerti per violino conosciuti come \"Le quattro stagioni\", celebre esempio di musica a soggetto. Come per molti compositori barocchi, dopo la sua morte il suo nome e la sua musica caddero nell'oblio. Solo grazie alla ricerca di alcuni musicologi del XX secolo, come Arnold Schering, Marc Pincherle, Alberto Gentili e Alfredo Casella, Gian Francesco Malipiero, il suo nome e le sue opere tornarono celebri, diventando uno dei compositori pi\u00f9 noti ed eseguiti.\nBiografia.\nLa vita di Vivaldi \u00e8 scarsamente documentata, poich\u00e9 prima del XX secolo nessun biografo si \u00e8 mai occupato di ricostruirla. Numerose lacune e inesattezze falsano ancora la sua biografia; alcuni periodi della sua vita rimangono completamente oscuri, come i molti viaggi supposti, o realmente intrapresi, in Italia e in Europa. Si \u00e8 fatto riferimento dunque alle rare testimonianze dirette dell'epoca, in particolare quelle di Charles de Brosses, di Carlo Goldoni, dell'architetto tedesco Johann Friedrich Armand von Uffenbach, che incontrarono il compositore. Altre notizie provengono da alcuni manoscritti e documenti di altra natura, ritrovati in diversi archivi in Italia e all'estero. Per dare due esempi concreti: \u00e8 soltanto nel 1938 che si \u00e8 potuta determinare con esattezza la data della sua morte, sull'atto ritrovato a Vienna, e nel 1963, quella della sua nascita identificando il suo atto di battesimo (prima, l'anno di nascita, il 1678, era soltanto una stima dedotta dalle tappe conosciute della sua carriera ecclesiastica).\nL'infanzia e la giovinezza.\nAntonio Vivaldi nacque venerd\u00ec 4 marzo 1678 a Venezia. Fu battezzato in casa da Margarita Veronese, sua levatrice, poich\u00e9 era in pericolo di vita. Il battesimo venne poi perfezionato con la liturgia di rito il 6 maggio, due mesi dopo, nella chiesa di San Giovanni in Bragora, non lontano dalla presunta abitazione dei Vivaldi, nello stabile di propriet\u00e0 della famiglia nobiliare Salamon, in parrocchia della Bragora, nel sestiere veneziano di Castello. Padrino di battesimo fu Giovanni Antonio Veccellio, titolare di una ricca farmacia sulla Riva degli Schiavoni, la spezieria \"all'Insegna del Doge\", da due anni vedovo della cugina della madre di Antonio.\nIl padre, Giovanni Battista Vivaldi (1655 circa-1736), (ma anche sulla paternita' ci sono poche prove, e circolarono per molti anni voci sulla sua presunta illeggittimita') figlio di un sarto bresciano dopo la cui morte la famiglia si era trasferita nel 1666 a Venezia. Abitante ai \"forni\" dell'Arsenale, in parrocchia di San Martino, aveva intrapreso l'attivit\u00e0 di barbiere e di violinista. La madre, Camilla Calicchio (1653-1728), era figlia di Camillo Calicchio, un sarto di Pomarico, provincia di Matera, trasferitosi ventiduenne a Venezia nel 1651, e di Zanetta Temporini, donna di grande volont\u00e0 e forte carattere, trentenne al momento del matrimonio che avvenne nello stesso anno 1651. Camilla e Giovanni Battista si sposarono l'11 giugno 1676 ed ebbero in tutto dieci figli, tre dei quali morirono in tenera et\u00e0. Questi furono: Gabriela Antonia (1676-1678), Antonio Lucio (1678-1741), Margarita Gabriella (1680-1750), Cecilia Maria (1683-1767), Bonaventura Tomaso (1685-post 1718), Zanetta Anna (1687-1762), Francesco Gaetano (1690-1752), Iseppo Santo (1692-1696), Gerolama Michela (1694-1696) e Iseppo Caetano (1697-post 1729). Di questi solo Antonio intraprese la carriera musicale.\nIl padre aveva probabilmente pi\u00f9 passione per la musica che per il lavoro di barbiere: infatti nel 1685 accett\u00f2 l'ingaggio, di notevole prestigio, come violinista della basilica di San Marco, a quel tempo Cappella privata del Doge e non sede vescovile, dove si celebrava solo in occasioni particolari; nello stesso anno fu assunto come Maestro il famoso Giovanni Legrenzi. Insieme a questo e al suo collega Antonio Lotti, Giovanni Battista Vivaldi fond\u00f2 il \"Sovvegno dei musicisti di S. Cecilia\", una confraternita di musicisti veneziani. A questo impegno, aggiunse dal 1689 quello di insegnante di violino all'Ospedale \"dei Mendicanti\".\nAntonio Vivaldi impar\u00f2 a suonare il violino forse dal padre, dimostrando precocemente grande talento. Fu presto ammesso a frequentare i musicisti della Cappella del Doge, avendo forse preso lezioni dal Maestro di Cappella Giovanni Legrenzi, i cui influssi devono tuttavia essere stati scarsi, dato che mor\u00ec nel 1690 quando Vivaldi aveva appena 12 anni. Non vi sono dubbi comunque che Vivaldi abbia tratto grande giovamento dal frequentare gi\u00e0 in et\u00e0 molto giovane l'ambiente musicale della cappella di San Marco, dove gradualmente sostitu\u00ec il padre, Giovanni Battista Vivaldi, violinista di discreta notoriet\u00e0, il cui ruolo nella vita e nella carriera del figlio dovette essere importante e prolungato, considerando che mor\u00ec appena cinque anni prima del figlio.\nLa carriera ecclesiastica del giovane Antonio ebbe inizio il 18 settembre 1693, quando raggiunse l'et\u00e0 minima della tonsura per mano del patriarca di Venezia, il futuro Cardinal Badoero. Prosegu\u00ec quindi i suoi studi presso la chiesa di San Geminiano e la chiesa di San Giovanni in Oleo, vivendo, come era allora la prassi, con la famiglia nella parrocchia di San Giovanni Battista in Bragora senza abbandonare la musica; anzi la sua abilit\u00e0 con il violino lo fece impiegare gi\u00e0 nel 1696 come violinista soprannumerario durante le funzioni natalizie presso la cappella della basilica di San Marco, apparendo per la prima volta in pubblico; contemporaneamente faceva parte del gruppo dell\"Arte dei sonadori\".\nIl 4 aprile 1699 ebbe gli ordini minori del suddiaconato nella chiesa di S. Giovanni in Oleo e, il 18 settembre 1700, il diaconato. Il 23 marzo 1703 fu ordinato sacerdote, continuando a vivere con la famiglia e a lavorare strettamente con il padre. Fu soprannominato \"il Prete Rosso\" per il colore della sua capigliatura, pur nascosta dalla parrucca di moda in quel periodo.\nDal 1704 smise di celebrare la messa, per motivi di salute: era probabilmente afflitto da una forma d'asma (\"strettezza di petto\") di cui aveva presentato i sintomi sin dalla nascita, e a causa della quale gli era impossibile condurre a compimento la funzione sacra senza assentarsi dall'altare.\nL'attivit\u00e0 presso il Pio Ospedale della Piet\u00e0.\nNonostante la giovane et\u00e0, la sua fama inizi\u00f2 presto ad andare avanti e, dal 1\u00ba settembre 1703, con uno stipendio di 60 ducati annui, fu ingaggiato come maestro di violino dalle autorit\u00e0 del Pio Ospedale della Piet\u00e0, dove rimase sino al 1720.\nFondato nel 1346, il Pio Ospedale della Piet\u00e0 era il pi\u00f9 prestigioso dei quattro ospedali femminili di Venezia (gli altri tre erano l'Ospedale degli Incurabili, l'Ospedale dei Mendicanti e l'Ospedale dei Derelitti ai SS. Giovanni e Paolo), in cui trovavano assistenza bambini orfani, o provenienti da famiglie molto povere, che imparavano un mestiere e lasciavano l'istituto all'et\u00e0 di 15 anni; le ragazze invece ricevevano un'educazione musicale e quelle di maggior talento diventavano membri dell'ospedale. In funzione delle differenti capacit\u00e0 dimostrate, esisteva tra queste una suddivisione gerarchica dalle \"figlie di coro\", alle pi\u00f9 esperte dette \"privilegiate di coro\", fino alle \"maestre di coro\" che insegnavano. Il cronista-musicofilo Charles de Brosses certificher\u00e0 ammirato: \nNell'agosto del 1704 il suo stipendio fu portato a 100 ducati, in quanto aggiunse anche la posizione di insegnante di viola all'inglese e nel 1705 ricevette l'incarico della composizione e dell'esecuzione dei concerti, con un salario aumentato a 150 ducati annui, somma assai modesta, alla quale si aggiungeva la remunerazione delle messe quotidiane dette per la Piet\u00e0 o per le ricche famiglie patrizie.\nNelle sue \"confessioni\", Jean-Jacques Rousseau offre un'altra testimonianza della qualit\u00e0 di queste ragazze orchestrali, che ebbe modo di apprezzare di persona durante il suo soggiorno a Venezia..\nDisporre a piacimento di queste strumentiste e cantanti esperte, senza preoccupazioni di numero, tempi o costi, era un vantaggio considerevole per un compositore che poteva cos\u00ec dar libero corso alla sua creativit\u00e0 e sperimentare ogni tipo di combinazione dell'organico strumentale. Ora, in quest'epoca, il giovane maestro di violino aveva certamente cominciato la sua carriera di compositore ed a farsi notare per le sue prime opere diffuse in manoscritto, e la sua nascente rinomanza poteva giustificare la scelta di affidargli questo posto importante.\nLa direzione musicale della Piet\u00e0 era affidata dal 1701 a Francesco Gasparini, \u00abmaestro di coro\u00bb. Costui, musicista di talento ed estremamente fecondo, dedic\u00f2 tuttavia una parte preponderante della sua attivit\u00e0 ad allestire opere al Teatro Sant'Angelo. Di conseguenza, egli scaric\u00f2 su Vivaldi un numero crescente di compiti, permettendo a quest'ultimo di diventare, di fatto, il principale animatore musicale dell'ospedale.\nIl suo rapporto con il consiglio direttivo dell'Ospedale, a giudicare dai pochi documenti rimasti, sembra essere stato altalenante. Ogni anno i vertici dell'istituto veneziano si riunivano per votare se tenere oppure no un insegnante. Anche se Vivaldi fu raramente sottoposto al voto, nel 1709 perse il suo posto per 7 voti contro 6 a favore. Per\u00f2 dopo aver esercitato la libera professione di musicista per oltre un anno fu riassunto nel 1711 alla Piet\u00e0, sempre a seguito di una votazione del consiglio dell'istituto. Questo probabilmente perch\u00e9 la direzione aveva ben compreso la sua importanza all'interno della scuola. Nel 1713 divenne il responsabile per l'attivit\u00e0 musicale dell'istituto e nel 1716 \"maestro de' concerti\". A giudicare dalla lacunosit\u00e0 degli atti, comunque, studiosi come Michael Talbot e Micky White dubitano che Vivaldi avesse rotto formalmente ogni impegno con la Piet\u00e0 durante gli anni di (apparente) vacanza dall'insegnamento. Con molta probabilit\u00e0 Vivaldi continu\u00f2 a rifornire la Piet\u00e0 di concerti e composizioni varie durante tutta la sua vita, anche in forma privata.\n\u00c8 durante questi anni che Vivaldi scrisse gran parte della sua musica, comprese molte opere e anche numerosi concerti. Nel 1705 venne pubblicata la sua prima raccolta, l'Opus 1, una collezione di dodici sonate a tre dedicata al nobile veneto Annibale Gambara, ancora in uno stile neocorelliano. Nel 1708 apparve una seconda raccolta di 12 sonate per violino e basso continuo (Opus 2), ma la rinomanza a livello internazionale fu raggiunta con la sua prima collezione di 12 concerti per uno, due e quattro violini con archi, \"L'estro armonico\" (Opus 3), la quale fu data alle stampe ad Amsterdam nel 1711, grazie alla mano dell'editore Estienne Roger, all'avanguardia con le nuove tecniche di stampa rispetto agli editori veneziani Sala e Bortoli. La sua uscita fu pubblicizzata con un annuncio sul \"The Post Man\" di Londra. Questi concerti ebbero uno strepitoso successo in tutta Europa e furono seguiti nel 1714 da \"La stravaganza\" (Opus 4), una raccolta di concerti per solo violino e archi.\nNel febbraio 1711 Vivaldi, accompagnato dal padre, si rec\u00f2 a Brescia, dove consegn\u00f2 il suo \"Stabat Mater\" RV 621 al committente, la Congregazione dell'Oratorio di S. Filippo Neri. Nel 1718 inizi\u00f2 un periodo di frequenti spostamenti, ma sembra non aver mai rotto i legami con la Piet\u00e0. Dagli atti registrati \u00e8 possibile constatare che tra il 1723 e il 1729 fu pagato per comporre almeno 140 concerti.\nImpresario d'opera al Teatro Sant'Angelo.\nNella Venezia del primo XVIII secolo l'opera era l'intrattenimento musicale pi\u00f9 popolare e pi\u00f9 redditizio per i compositori. C'erano parecchi teatri in concorrenza fra loro. Quello che fino a pochi anni fa si credeva il primo lavoro teatrale vivaldiano, \"Ottone in villa\" (RV 729), fu rappresentato al Teatro delle Grazie di Vicenza nel maggio del 1713. Nuove ricerche, comunque, spostano l'esordio operistico di Vivaldi almeno al 1705, anno in cui Vivaldi complet\u00f2 il \"Creso tolto alle fiamme\" (RV Anh. 138) di Girolamo Polani per il Teatro Sant'Angelo di Venezia. Nel 1714 divenne sia impresario che \"direttore delle musiche\" presso tale teatro, dove allest\u00ec la sua terza opera, l\"Orlando finto pazzo\" (RV 727). Tuttavia non sembra che il dramma riscuotesse il successo sperato, e, per \"salvare\" la stagione, l\"impresario\" Vivaldi si risolse a riallestire, con ritocchi e aggiunte di propria mano, l\"Orlando\" di Giovanni Alberto Ristori, gi\u00e0 presentato l'anno precedente. Nel 1715 mise in scena un pasticcio, il \"Nerone fatto Cesare\" (RV 724, perduto), con le musiche di vari compositori e 11 arie dello stesso Vivaldi.\nIl 1716 vide la rappresentazione di \"Arsilda, regina di Ponto\" (RV 700), molto probabilmente un successo, visto che dopo l'opera seguente (L'incoronazione di Dario, RV 719), furono proposte delle repliche con lo stesso, giovanissimo cast (in primis le future star Annibale Pio Fabri, Anna Vicenza Dotti e Maria Teresa Cotte o Cotti). Lo stesso anno fu rappresentata La costanza trionfante degli amori e degl'odii (RV 706), nel piccolo Teatro San Mois\u00e8.\nNello stesso periodo, la Piet\u00e0 gli commission\u00f2 diversi lavori liturgici. I pi\u00f9 importanti furono due orator\u00ee: il primo, \"Moyses Deus Pharaonis\" (RV 643), risulta sfortunatamente perduto e il secondo, \"Juditha triumphans devicta Holofernis barbarie\" (RV 644), composto nel 1716, \u00e8 uno dei lavori sacri pi\u00f9 noti di Vivaldi. Fu commissionato per celebrare la vittoria della Repubblica di Venezia contro i Turchi e la riconquista dell'isola di Corf\u00f9. Tutte le undici parti, sia maschili che femminili, furono interpretate dalle ragazze della Piet\u00e0 e molte arie comprendevano parti per strumenti solisti come flauti dolci, oboi, clarinetti, viola d'amore, mandolini, che servivano per mettere in evidenza il talento delle ragazze anche in strumenti particolarmente rari e di non facile reperibilit\u00e0 per l'epoca.\nIn quanto rappresentante pi\u00f9 in vista del moderno stile operistico, Vivaldi fu uno dei bersagli del pamphlet satirico \"Il teatro alla moda\", pubblicato anonimo nel 1720, ma notoriamente scritto dal musicista e letterato Benedetto Marcello. Benedetto Marcello, patrizio e magistrato veneziano, nonch\u00e9 musicista stimato da molti suoi contemporanei (incluso Johann Sebastian Bach), era sostenitore di una visione aristocratica ed elitaria della musica, ed era poco incline ad apprezzare gli aspetti pi\u00f9 \"popolari\" della produzione operistica della sua epoca. L'unico riferimento esplicito a Vivaldi nel \"Teatro alla moda\", peraltro, \u00e8 nascosto nel frontespizio, dove una serie di anagrammi celano i nomi di personaggi ben noti all'epoca: fra questi, \"ALDIVIVA\" si riferisce chiaramente a Vivaldi. Nello stesso frontespizio \u00e8 rappresentato un gruppo di personaggi su una peata e la figuretta alata che indossa un cappello da prete e suona il violino potrebbe essere una caricatura di Vivaldi. Per il resto, l'opera si propone di criticare e ridicolizzare aspetti del teatro musicale che erano estremamente diffusi all'epoca (come attestato, ad esempio, dalle \"Memorie\" di Carlo Goldoni) e non sono specificamente riconducibili all'attivit\u00e0 di Vivaldi.\nGli anni della maturit\u00e0.\nNel 1718 fu offerto a Vivaldi il prestigioso incarico di Maestro di cappella da camera alla corte del principe Filippo d'Assia-Darmstadt, governatore di Mantova e noto appassionato di musica. Egli si trasfer\u00ec dunque nella citt\u00e0 lombarda e vi rimase per circa tre anni. Di questo periodo, e precisamente della stagione 1720-1721, ci rimangono testimonianze di almeno tre opere tra le quali il \"Tito Manlio\" (RV 738, vedi Opere) e varie cantate e serenate. Successivamente Vivaldi fu a Milano, dove present\u00f2 nel 1721 il suo dramma pastorale \"La Silvia\" (RV 734) e nel 1722 l'oratorio \"L'adorazione delli tre re magi al bambino Ges\u00f9\" (RV 645, perduto). Sempre nel 1722 il compositore veneziano si rec\u00f2 a Roma, dove era stato invitato da papa Benedetto XIII a suonare per lui. Nel 1725 torn\u00f2 a Venezia, dove nello stesso anno produsse quattro lavori teatrali.\nQuesto \u00e8 anche il periodo in cui egli scrisse \"Le quattro stagioni\", quattro concerti per violino che rappresentano le scene della natura in musica; probabilmente l'idea di comporre questi concerti gli venne mentre stava nelle campagne attorno Mantova e furono una rivoluzione nella concezione musicale: in essi Vivaldi rappresenta lo scorrere dei ruscelli, il canto degli uccelli, il latrato dei cani, il ronzio delle zanzare, il pianto dei pastori, la tempesta, i danzatori ubriachi, le notti silenziose, le feste di caccia (sia dal punto di vista del cacciatore che della preda), il paesaggio ghiacciato, i bambini che slittano sul ghiaccio e il bruciare dei fuochi. Ogni concerto \u00e8 associato a un sonetto scritto dallo stesso Vivaldi, che descrive la scena raffigurata in musica. Furono pubblicati come i primi quattro concerti di una raccolta di dodici: \"Il cimento dell'armonia e dell'inventione\" Opus 8, pubblicata ad Amsterdam, nel 1725, da Michel-Charles Le C\u00e8ne, che era succeduto ad Estienne Roger nell'attivit\u00e0 editoriale.\nProbabilmente durante il suo periodo a Mantova Vivaldi conobbe Anna Gir\u00f2, all'epoca ancora bambina (la sua data di nascita \u00e8 collocabile intorno al 1710), che era destinata a diventare sua allieva e protetta e ad acquistare gran fama come cantante lirica. Vivaldi allest\u00ec almeno 15 rappresentazioni operistiche con la partecipazione della Gir\u00f2 tra il 1723 e il 1740. Nonostante molta letteratura non scientifica abbia costruito delle fantasiose ipotesi su una possibile relazione amorosa tra i due, al momento essa non risulta comprovata da alcuna documentazione storica.\nGli ultimi anni e la morte.\nAll'apice della sua carriera, Vivaldi ricevette numerose commissioni dalle famiglie nobiliari e reali d'Europa. La serenata \"La Gloria, Imeneo\" (RV 687) fu scritta per il matrimonio di Luigi XV. L'Opus 9, \"La cetra\", fu dedicata all'imperatore Carlo VI. Vivaldi ebbe occasione d'incontrare l'imperatore in persona nel 1728, quando questi si rec\u00f2 a Trieste per supervisionare la costruzione di un nuovo porto. Carlo ammir\u00f2 cos\u00ec tanto la musica del Prete Rosso, che, come egli stesso ebbe poi modo di riferire, si intrattenne pi\u00f9 a lungo con il compositore in questa occasione, che non con i suoi ministri nell'arco di due anni. A Vivaldi egli confer\u00ec il titolo di cavaliere, attribu\u00ec una medaglia d'oro e avanz\u00f2 un invito a corte a Vienna. Dal canto suo il musicista present\u00f2 all'imperatore una presunta copia del manoscritto de \"La cetra\". Sennonch\u00e9, questa raccolta di concerti \u00e8 quasi completamente differente da quella pubblicata con lo stesso titolo, come Opus 9: probabilmente un ritardo di stampa aveva costretto Vivaldi a confezionare alla meglio una collezione improvvisata di concerti.\nNel 1730, accompagnato da suo padre, viaggi\u00f2 a Vienna e a Praga, dove fu rappresentata, tra le altre, la sua opera \"Farnace\" (RV 711). Alcuni altri lavori di questo periodo segnarono il suo incontro con due dei maggiori librettisti italiani dell'epoca: \"L'Olimpiade\" e \"Catone in Utica\" furono scritte su libretto del gi\u00e0 affermato Pietro Metastasio, che era divenuto nel 1730 poeta cesareo alla corte di Vienna, mentre il libretto della \"Griselda\" costituiva un adattamento, da parte della giovine speranza Carlo Goldoni, di un vecchio libretto del predecessore di Metastasio, Apostolo Zeno.\nLa vita di Vivaldi, come quella di molti compositori del suo tempo, si concluse infelicemente tra non indifferenti traversie di ordine economico ed umano. Le sue composizioni non venivano pi\u00f9 particolarmente apprezzate a Venezia: i rapidi cambiamenti dei gusti musicali e l'affermazione dell'opera napoletana lo avevano messo fuori moda, e lui, in tutta risposta, decise di trasferirsi a Vienna, dove era stato invitato da Carlo VI e dove sperava forse di occupare qualche posizione ufficiale a corte. \u00c8 inoltre alquanto probabile che Vivaldi avesse in mente di mettere in scena alcune sue opere al K\u00e4rntnertortheater. Per finanziare il suo trasferimento Vivaldi non esit\u00f2 a svendere un considerevole numero di manoscritti. A concorrere alla sua determinazione di trasferirsi nella capitale asburgica, e di lasciare quindi per sempre l'Italia, era intervenuto, nel 1737, uno spiacevole episodio che aveva segnato profondamente l'animo del musicista.\nAlla vigilia dell'inizio della stagione d'opera a Ferrara, con la quale Vivaldi sperava di rifarsi dalle difficolt\u00e0 incontrate in patria, egli era stato convocato dal nunzio apostolico a Venezia che gli aveva notificato la proibizione di recarsi nella citt\u00e0 emiliana, decisa nei suoi confronti dal cardinale arcivescovo della stessa, Tommaso Ruffo. Tale decisione, catastrofica a fronte dello stato d'avanzamento del progetto e degli impegni finanziari gi\u00e0 assunti da Vivaldi, era motivata dal fatto che il Prete Rosso non diceva messa ed aveva l'abitudine di accompagnarsi con la Gir\u00f3 ed altre donne, oltre che dall'avversione in via di principio da parte dell'arcivescovo nei confronti del coinvolgimento dei preti negli affari dello spettacolo. Ci\u00f2 \u00e8, almeno, quanto emerge da una lettera inviata da Vivaldi al suo protettore ferrarese, marchese Guido Bentivoglio, per cercare il suo appoggio nel tentativo di ottenere la revoca dell'interdizione vescovile. In essa Vivaldi esponeva le ragioni di salute per le quali non officiava pi\u00f9 da tantissimi anni il servizio divino, e proclamava la perfetta correttezza dei suoi rapporti con le dame che lo accompagnavano, tutte di specchiate, e comprovabili, devozione ed onest\u00e0. Malgrado tutti i suoi sforzi Vivaldi non riusc\u00ec per\u00f2 ad ottenere alcunch\u00e9 e, al di l\u00e0 degli ingenti danni economici, ci\u00f2 fu da lui considerato un affronto tale da spingerlo a chiudere definitivamente con l'Italia.\nDisgraziatamente, poco dopo il suo arrivo a Vienna, nell'ottobre del 1740, Carlo VI mor\u00ec. Ne segu\u00ec una guerra di dimensioni europee, la Guerra di successione austriaca che costrinse la figlia, la futura imperatrice Maria Teresa d'Austria, a fuggire in Ungheria. Questo tragico colpo della sorte, oltre ad aver portato all'immediata chiusura di tutti i teatri viennesi sino all'anno successivo, lasci\u00f2 il compositore senza protezione imperiale e senza fonti di reddito. Cionondimeno, a Vivaldi, forse perch\u00e9 troppo malato o troppo povero, non rest\u00f2 altro che rimanere a Vienna, svendendo, per tirare avanti, altri suoi manoscritti, finch\u00e9, nella notte tra il 27 e il 28 luglio 1741, egli mor\u00ec di infezione intestinale (o forse anche a causa di quell'asma bronchiale di cui soffriva fin dalla nascita) nell'appartamento affittato presso la vedova Maria Agate Wahlerin. La casa, che era strategicamente adiacente al K\u00e4rntnertortheater ed era conosciuta anche come \"Satlerisch Haus\", fu distrutta nel XIX secolo, cos\u00ec come il teatro stesso, e al suo posto fu edificato l'Hotel Sacher. Il 28 luglio Vivaldi fu sepolto in una fossa comune al \"Spitaller Gottsacker\" di Vienna, con un funerale semplice detto \"dei poveri\". Il luogo della sepoltura si trova a fianco della Karlskirche, nell'area attualmente occupata dalla sede centrale del Politecnico di Vienna, dato che il cimitero non esiste pi\u00f9. Targhe in sua memoria sono posizionate in entrambi i luoghi, come anche sono presenti una \"Vivaldi star\" nella \"Musikmeile\" viennese, un monumento nella \"Rooseveltsplatz\" e un memoriale nella \"Karlsplatz\".\nAll'inizio egualmente sfortunata, anche la sua musica cadde nell'oscurit\u00e0, dove rimase fin quasi alla met\u00e0 del XX secolo, quando la figura di Vivaldi \u00e8 tornata a stagliarsi prepotentemente nel panorama della storia della musica europea.\nNon si ha conoscenza dettagliata degli strumenti appartenuti a Vivaldi; tuttavia \u00e8 venuta alla luce una vicenda riguardante il violino fabbricato da Nicola Amati nel 1646 e donato negli anni '30 del 900, al dittatore fascista Benito Mussolini, che ricollega tale strumento a Vivaldi stesso.. Le vicende della vita del violino sono plurime e tutte legate dal fatto che esso fu uno degli strumenti abbandonati da Vivaldi a Venezia prima della sua ultima partenza per il nord negli anni antecedenti alla sua morte.\nReputazione postuma.\nVivaldi rimase sconosciuto per i suoi concerti pubblicati e largamente ignorato sino a dopo la rinascita dell'interesse per la musica di Bach, iniziata grazie a Felix Mendelssohn-Bartholdy. Perfino il suo lavoro pi\u00f9 famoso, \"Le quattro stagioni\", non fu noto nella sua edizione originale. \nAgli inizi del XX secolo il concerto in stile vivaldiano composto nel 1913 da Fritz Kreisler, e fatto passare dallo stesso autore come un lavoro originale del Prete Rosso (RV Anh. 62), concorse al risorgere delle fortune di Vivaldi. Questo spinse lo studioso francese Marc Pincherle ad iniziare un lavoro accademico sull'opera del compositore veneziano. \nLa scoperta di numerosi manoscritti di Vivaldi e la loro acquisizione da parte della Biblioteca Nazionale Universitaria di Torino port\u00f2 a un rinnovato interesse per Vivaldi.\nLa rinascita dei lavori non pubblicati di Vivaldi nel XX secolo si ebbe grazie soprattutto all'impegno di Alfredo Casella, che nel 1939 organizz\u00f2 l'ormai storica \"Settimana di Vivaldi\", nella quale vennero riscoperti il \"Gloria RV 589\" e \"L'Olimpiade\" (RV 725). \nDalla seconda guerra mondiale in poi le composizioni di Vivaldi furono oggetto di un successo universale e con l'avvento delle esecuzioni filologiche increment\u00f2 ulteriormente la sua fama. \nNel 1947 l'uomo d'affari veneziano Antonio Fanna fond\u00f2 l'Istituto Italiano Antonio Vivaldi, con il compositore Gian Francesco Malipiero come direttore artistico, con l'intento di promuovere la musica di Vivaldi e la pubblicazione di nuove edizioni dei suoi lavori.\n\"Renaissance\" vivaldiana: il fondo Fo\u00e0-Giordano.\nLa Biblioteca Nazionale Universitaria di Torino possiede la pi\u00f9 importante collezione di partiture autografe di Vivaldi.\nQuando, nell'autunno 1926, il direttore del \"Collegio Salesiano San Carlo\" di Borgo San Martino (Casale Monferrato), don Federico Emanuel, intraprese alcuni lavori di manutenzione ebbe l'idea, per raccogliere i fondi necessari, di mettere in vendita gli antichi manoscritti musicali che possedeva la biblioteca del Collegio. Al fine di conoscere il prezzo da proporre agli antiquari, sottopose gli spartiti al musicologo e direttore della Biblioteca Nazionale di Torino, Luigi Torri (1863-1932), che affid\u00f2 questo lavoro ad Alberto Gentili, professore di storia della musica dell'universit\u00e0.\nI grossi volumi della collezione contenevano quattordici opere di Antonio Vivaldi, musicista allora poco conosciuto al grande pubblico; c'erano anche opere di altri compositori, in particolare di Alessandro Stradella. Interessati a non voler disperdere una raccolta cos\u00ec eccezionale, gli esperti cercarono una soluzione per farla acquisire dalla Biblioteca di Torino, che non disponeva del bilancio necessario.\nUna soluzione fin\u00ec per essere trovata da Alberto Gentili: riusc\u00ec a persuadere un ricco agente di cambio, Roberto Fo\u00e0, ad acquisire la raccolta e di farne dono alla biblioteca in memoria del suo giovane figlio Mauro, morto prematuramente alcuni mesi prima e il cui fondo doveva perpetuarne il nome. Tuttavia, avendo esaminato i manoscritti vivaldiani, Gentili scopr\u00ec che questi facevano parte di una raccolta pi\u00f9 importante di cui si mise in testa di scoprire la parte mancante. Le opere cedute dai salesiani erano un lascito del marchese Marcello Durazzo (1842-1922): grazie all'aiuto di esperti di genealogia, s'identific\u00f2 nel 1930 il proprietario degli altri volumi della collezione iniziale, figlio del fratello dell'altro proprietario, Flavio Ignazio (1849-1925), che abitava a Genova. Occorse tutta la pazienza e l'abilit\u00e0 del marchese genovese Faustino Curlo (1867-1935) per ottenere dal detentore che questa seconda raccolta fosse ceduta per ricostituire definitivamente l'insieme iniziale.\nPoich\u00e9 anche in questo caso la Biblioteca di Torino non disponeva dei fondi per l'acquisto, Alberto Gentili trov\u00f2 un altro mecenate, l'industriale Filippo Giordano che accett\u00f2 di comprare la raccolta e di farne dono alla Biblioteca di Torino in ricordo del figlio Renzo, morto da poco all'et\u00e0 di 4 anni. I due fondi cos\u00ec riuniti rimasero comunque distinti, sotto il nome rispettivamente di Raccolta Mauro Fo\u00e0 e Raccolta Renzo Giordano; i 27 volumi di manoscritti vivaldiani (quasi tutti autografi) comprendono 80 cantate, 42 opere sacre, 20 opere, 307 brani strumentali e l'oratorio \"Juditha triumphans\".\nDalle ricerche eseguite risult\u00f2 che l'intera collezione era appartenuta al conte Giacomo Durazzo, ambasciatore d'Austria a Venezia dal 1764 al 1784, ed era stata trasmessa per successione nell'illustre famiglia genovese.\nI musicologi non poterono sfruttare rapidamente questa scoperta eccezionale poich\u00e9 Alberto Gentili, al quale i diritti di studio e di pubblicazione erano stati espressamente riservati, era ebreo e come tale fu bloccato a causa delle leggi razziali del fascismo italiano. Fu solamente dopo la seconda guerra mondiale che lo studio e la pubblicazione poterono essere condotti al loro termine.\nLa musica di Vivaldi.\nInnovando dal profondo la musica dell'epoca, Vivaldi diede pi\u00f9 evidenza alla struttura formale e ritmica del concerto, cercando ripetutamente contrasti armonici e inventando temi e melodie inconsuete. Il suo talento consisteva nel comporre una musica non accademica, chiara ed espressiva, tale da poter essere apprezzata dal grande pubblico e non solo da una minoranza di specialisti. Vivaldi fu favorevolmente oggetto d'interesse della critica tedesca sua contemporanea. Tra i tedeschi si ricordano in particolare, Johann Adam Hiller, Ernst Ludwig Gerber e il flautista e compositore Johann Joachim Quantz. Costui rifer\u00ec di aver ascoltato alcuni concerti (probabilmente de \"L'estro armonico\") del Prete Rosso a Pirna nel 1714 e lui stesso li defin\u00ec \"un nuovo genere di pezzi musicali dai magnifici ritornelli\" (questo fu uno dei maggiori riconoscimenti a Vivaldi da parte di personalit\u00e0 coeve). La sua musica ebbe infatti un notevole influsso sullo stile di diversi compositori sia austriaci che tedeschi. Tra questi il pi\u00f9 noto fu il celebre Johann Sebastian Bach, il quale fu grandemente influenzato dalla forma del concerto vivaldiano: egli interiorizz\u00f2 a tal punto alcuni concerti vivaldiani da volerli trascrivere per organo, per clavicembalo solista o per uno o pi\u00f9 clavicembali e orchestra, tra questi il famoso \"Concerto per quattro violini, archi e clavicembalo op. 3 n. 10\" (RV 580). Bach non si limit\u00f2 alla pura trascrizione, ma arricch\u00ec sistematicamente la trama vivaldiana dal punto di vista contrappuntistico.\nFu apprezzato anche dall'ambiente musicale francese, nel quale spiccano l'organista Michel Corrette e Pierre Gavini\u00e8s. La sua notoriet\u00e0 in Francia continu\u00f2 per un certo periodo anche dopo la morte: si ricorda infatti che Jean-Jacques Rousseau nel 1775 fece un riarrangiamento per flauto della \"Primavera\".\nFu invece attaccato duramente dagli inglesi: ad esempio Charles Avison sosteneva che la sua musica era adatta a far \"divertire i fanciulli\". Nonostante questo, in vita la sua musica strumentale ebbe successo in tutta Europa e fu oggetto di numerose ristampe sia francesi che inglesi.\nIn Italia, nonostante avesse fortemente influenzato e rinnovato la musica strumentale dell'epoca, fu praticamente ignorato dagli studiosi coevi e i suoi lavori teatrali dopo la sua morte caddero nell'oblio pi\u00f9 totale; questo a causa della moda in voga nell'Italia del Settecento, dove si esigevano sempre nuovi autori e nuove musiche.\nVivaldi \u00e8 considerato uno dei maestri della scuola barocca italiana, basata sui forti contrasti sonori e sulle armonie semplici e suggestive.\nPraticamente dimenticato durante la stagione del Classicismo, incontr\u00f2 il gusto dei musicisti del tardo Romanticismo e dei primi del Novecento. Dopo la riscoperta della sua opera nel secondo dopoguerra (grazie anche alla nascita di enti come l'Istituto Italiano Antonio Vivaldi dediti allo studio e alla diffusione della musica vivaldiana), Vivaldi divenne uno dei compositori pi\u00f9 amati e ascoltati del Barocco, anche se non tutti i musicisti del XX secolo mostrarono tuttavia lo stesso entusiasmo: Luigi Dallapiccola disse provocatoriamente che Vivaldi non aveva scritto 400 concerti, \u00abma quattrocento volte lo stesso concerto\u00bb. La battuta, ripresa a suo tempo da Igor' F\u00ebdorovi\u010d Stravinskij, \u00e8 ormai diventata proverbiale.\nGrande scalpore ha suscitato nell'ottobre 2010 il rinvenimento, segnalato dal \"The Guardian\", di un concerto per flauto di Vivaldi negli archivi di famiglia di un nobile scozzese, Lord Robert Kerr, caduto nella battaglia di Culloden nel 1746. Il manoscritto del concerto, rinvenuto nell'Archivio Nazionale di Scozia da Andrew Wolley, ricercatore dell'Universit\u00e0 di Southampton e specialista di Vivaldi, porta il titolo di \"Il Gran Mogol\" ed \u00e8 stato composto tra la fine degli anni venti e gli inizi degli anni trenta del Settecento. Si crede che esso, rappresentante l'India (l'impero del Mogul), facesse parte di un quartetto di concerti nazionali, di cui facevano parte anche \"L'Inghilterra\", \"La Francia\" e \"La Spagna\" (tutti perduti). Essi, secondo alcuni studiosi, avrebbero costituito l'equivalente \"geografico\" de \"Le quattro stagioni\". La prima mondiale di questo concerto perduto del compositore ha avuto luogo, nell'esecuzione dell'ensemble barocco inglese La Serenissima, nella Concert Hall di Perth (Australia) il 26 gennaio 2011.\nCatalogo delle opere.\nIl catalogo delle opere di Vivaldi \u00e8 particolarmente vasto e complesso. La grande fama di cui godette in tutta Europa port\u00f2 alla dispersione dei suoi manoscritti fino agli angoli pi\u00f9 remoti del vecchio continente. Non \u00e8 quindi raro che, in seguito al riordino delle collezioni di manoscritti di una biblioteca si rintraccino composizioni inedite delle quali si era persa notizia da secoli, come accaduto recentemente a Dresda. Altro elemento di confusione \u00e8 l'esistenza di diversi cataloghi delle sue opere, del tutto discordanti fra loro per ci\u00f2 che riguarda la numerazione e la cronologia delle opere, fra i quali, solo di recente il Catalogo Ryom (contraddistinto dalla sigla RV) sembra aver raggiunto lo status di riferimento universale. Non \u00e8 tuttavia raro imbattersi tuttora in pubblicazioni musicali che fanno riferimento ad una catalogazione diversa. Il \"corpus\" delle composizioni vivaldiane consta di circa 600 fra concerti e sonate, quasi 300 dei quali per uno o pi\u00f9 violini, 30 circa per violoncello, 39 per fagotto, 25 per flauto e 25 per oboe, fino a toccare strumenti come il liuto, il mandolino e altri strumenti molto raramente utilizzati in funzione concertistica, all'epoca.\nAlle composizioni strumentali, si affianca una notevole produzione di musica sacra, che consta di poco meno di un centinaio di composizioni; notevole anche la produzione di musica vocale, comprendente oltre cento cantate e arie. Infine la sua attivit\u00e0 di operista \u00e8 stata recentemente riscoperta. Essa si compone di circa 45 titoli, di molti dei quali si \u00e8 perduta la parte musicale.\nLa musica strumentale.\nSe il concerto solistico, derivato dal concerto grosso, vede Giuseppe Torelli come iniziatore, \u00e8 tuttavia a Vivaldi che si deve attribuire l'elaborazione di una forma che venne utilizzata come modello fino alla nascita del concerto classico. Una buona parte dei suoi concerti \u00e8 caratterizzata, nei due movimenti veloci, da un'alternanza di \"tutti\" basati su un ritornello, che viene riproposto in varie tonalit\u00e0 e di soli modulanti di carattere tematico libero. Questa forma, che non fu invenzione vivaldiana, fu utilizzata dal compositore veneziano con grande libert\u00e0; ad esempio contraendo nel corso del movimento la lunghezza del ritornello mentre viene parallelamente ampliata la lunghezza dei soli, oppure ripetendo due volte il ritornello finale nella tonalit\u00e0 d'impianto con l'inserzione di un breve episodio solistico che utilizza materiale musicale del primo solo. Nei movimenti lenti, egli utilizza talvolta una forma a ritornello semplificata, altre volte una forma monotematica bipartita attinta dalla sonata.\nCi sono pervenuti 329 suoi concerti per uno strumento solista e archi, 220 dei quali sono per violino, 37 per fagotto, 27 per violoncello, 19 per oboe, 13 per flauto traverso, 2 per flauto diritto, 3 per \"flautino\" (flauto diritto sopranino), uno per mandolino e 7 per viola d'amore. Oltre a questi, vi sono una quarantina di concerti per due strumenti e archi, per lo pi\u00f9 dedicati a due strumenti uguali (due violini e due oboi), ma che comprende anche il famoso concerto per viola d'amore e liuto, e pi\u00f9 di una trentina di concerti multipli, per pi\u00f9 di tre solisti. A questi va aggiunta una sessantina di \"concerti ripieni\" (concerti per archi senza solista), del tutto affini alle sinfonie d'opera, nei quali talvolta troviamo un'attenzione all'elaborazione contrappuntistica lontana dall'immagine stereotipata di un Vivaldi compositore \"facile\" e superficiale. Un piccolo numero di concerti con solista \u00e8 scritto per 2 orchestre: si tratta di fatto di una divisione dell'orchestra in due gruppi separati, nel solco della tradizione della policoralit\u00e0 sacra veneziana fiorita tra la fine del Cinquecento e l'inizio del Seicento. Infine, vi \u00e8 una ventina di \"concerti senza orchestra\": scritti per un gruppo da due a sei strumenti accompagnati dal basso continuo, non si presentano nella forma abituale in cui venivano trattati questi gruppi, cio\u00e8 la forma della sonata da camera o da chiesa, ma in quella del concerto \"a ritornelli\".\nMolti concerti sono programmatici od onomatopeici: tra questi, ad esempio, figurano le celeberrime \"Stagioni\" (RV269, 315, 293, 297) che costituiscono i primi quattro numeri dell'opera 8, \"Il Gardellino\" (RV90, 428), \"La Tempesta di Mare\" (RV98, 433, 570), \"Il cornet[t]o da posta\" (RV363), \"La Caccia\" (RV 362), \"La notte\" (RV104, 501). Tuttavia, molti altri concerti portano un titolo, il quale si pu\u00f2 riferire allo stile musicale, come il \"Concerto madrigalesco\" (RV129) o il \"Concerto alla rustica\" (RV151), all'affetto generale del brano, come \"L'inquietudine\" (RV23) o \"L'amoroso\" (RV271), a una particolare modalit\u00e0 di esecuzione, come \"L'ottavina\" (RV763), in cui tutti i soli vanno suonati all'ottava superiore, o il concerto senza \"cantin\" (RV243), in cui il violino solista suona senza la corda pi\u00f9 alta (detta appunto \"cantino\"), o ancora all'esecutore a cui era destinato, come \"Il Carbonelli\" (RV366, per Giovanni Stefano Carbonelli) o all'occasione per cui era stato composto, come i concerti \"per la solennit\u00e0 di S Lorenzo\" (RV286, 556, 562).\nSono giunte fino a noi circa 90 sonate, che presentano uno stile meno innovativo rispetto ai concerti; sia nella sonata solistica (per uno strumento e basso continuo) che in quella \"a tre\" (per due strumenti e basso continuo) viene utilizzato un impianto formale e una scrittura legate ai principali modelli condivisi della musica da camera (Arcangelo Corelli, Tomaso Albinoni, la scuola bolognese e quella veneziana). Le sonate a tre, raccolte nell'opera 1 e nell'opera 5, risentono fortemente dell'influsso dei lavori da camera di Arcangelo Corelli, anche se vengono \"dinamizzate\" dalla vitalit\u00e0 della scrittura strumentale veneziana, mentre le sonate per uno strumento, scritte per lo pi\u00f9 per il violino, o per il violoncello, o per uno strumento a fiato, presentano uno stile tipicamente da camera personalizzato da un particolare sviluppo della cantabilit\u00e0 nei movimenti lenti e da un progressivo distacco dai modelli di danza nell'andamento ritmico.\nTra le sue sonate, vanno anche ricordate le RV 68, RV 70, RV 71 e RV 77, scritte per due violini e basso \"ad libitum\", che probabilmente furono composte prima dei duetti per due violini op. 3 di Jean-Marie Leclair e sono quindi tra i primi e pi\u00f9 interessanti esempi di sonate per due violini senza accompagnamento di basso continuo.\nRaccolte a stampa.\nEsaminando le opere pubblicate da Vivaldi mentre era in vita, salta immediatamente all'occhio il fatto che vi \u00e8 una prevalenza di sonate nei primi anni della sua carriera, e un'assoluta maggioranza di concerti nella seconda parte della vita, quando ha ormai raggiunto uno stato di compositore affermato. Le ultime pubblicazioni di sonate, recanti il numero d'opera 13 e 14, rappresentano casi particolari: la prima \u00e8 con tutta evidenza un falso di mano francese, nel quale si utilizzano elementi tematici di origine vivaldiana; la seconda, invece, \u00e8 una pubblicazione fatta senza il controllo del compositore, come risulta chiaro dal fatto che \u00e8 mancante di numero d'opera, e secondo Kolneder contiene probabilmente musica composta molti anni addietro. Va da s\u00e9 che la pubblicazione di un'opera di musica per ampio organico era assai pi\u00f9 costosa di una di musica da camera, e quindi costituisca un'operazione commerciale alquanto rischiosa per un giovane compositore; ci\u00f2 non esclude che Vivaldi non avesse gi\u00e0 intrapreso la composizione dei suoi concerti nei primi anni di servizio presso l'Ospedale della Piet\u00e0, come parrebbe confermare il riconoscimento alla sua attivit\u00e0 sancito dall'allargamento delle sue mansioni nel 1705, dall'aumento di stipendio ottenuto nel 1708 e da varie affinit\u00e0 stilistiche tra le sonate per violino e cembalo dell'opera II (1708) e alcuni concerti dell\"Estro Armonico\" (opera III, 1711).\nLa musica vocale.\nOpere.\nVivaldi sosteneva di aver composto 94 opere. In realt\u00e0, sono stati identificati meno di 50 titoli, e solo una ventina di queste opere \u00e8 giunta fino a noi. D'altra parte, il calcolo delle composizioni \u00e8 reso pi\u00f9 complesso dalla consuetudine dell'epoca di riprendere vecchie opere cambiandone il titolo e di comporre dei pasticci, comprendenti musica di vari autori, sia scritta per l'occasione che adattata da opere precedenti.\nInoltre, non sempre le parti dell'opera o del pasticcio venivano adattate coerentemente al libretto o alla logica della trama; d'altro canto, il pubblico non veniva a teatro tanto per ascoltare una storia, ma piuttosto per le prodezze vocali dei castrati o delle \"prime donne\", sulle cui esigenze le opere erano di fatto strutturate, come testimonia il gi\u00e0 citato \"Teatro alla moda\" di Benedetto Marcello.\nDi Vivaldi ci giungono, parziali o complete, 21 opere, tutti drammi per musica, le quali dal punto di vista drammatico seguono i tipici canoni dell'opera seria dell'epoca. La musica \u00e8 tuttavia vitale e ricca di inventiva. Inoltre non \u00e8 raro trovare in alcuni pasticci della tarda maturit\u00e0 del Prete Rosso arie di altri compositori contemporanei, come Leonardo Leo, Geminiano Giacomelli, Johann Adolf Hasse e Giovanni Battista Pergolesi. Per i pasticci allestiti da altri compositori con arie di Vivaldi, consultare la sezione degli Anhang relativa.\nCantate e serenate.\nVivaldi compose le sue cantate basandosi principalmente sulla maniera napoletana tipica dei compositori successivi ad Alessandro Scarlatti e Benedetto Marcello: sono costituite da una serie di due o pi\u00f9 \"arie da capo\" che si alternano con recitativi. Lo scenario \u00e8 costituito invariabilmente dai temi dell'Arcadia: pastori in preda ai tormenti dell'amore e da ninfe incostanti (gli attributi sono reversibili) dei cui cuori vulnerabili Cupido fa strage.\nSono state trovate di Vivaldi:\nParagonabile alla cantata nel fatto che generalmente non dava luogo ad un'azione scenica, la serenata era un'opera di dimensioni pi\u00f9 importanti, con un'ouverture orchestrale, arie solistiche, recitativi e talvolta perfino dei cori. Molte sono andate perdute e ne rimangono solamente tre: la \"Serenata a tre\" RV 690, la serenata nuziale \"Gloria e Himeneo\" RV 687 e soprattutto \"La Sena festeggiante\" RV 693, commissionata a Vivaldi nel 1726 da Jean-Vincent Languet, conte di Cergy e ambasciatore della Francia presso la Serenissima, per un'occasione su cui ancora non si \u00e8 fatto luce; forse per le cerimonie d'insediamento dell'ambasciatore stesso, forse per la visita a Venezia del cardinale Pietro Ottoboni, protettore ufficiale degli interessi della Francia presso la Santa Sede.\nMusica sacra.\nLa musica sacra di Vivaldi fu poco conosciuta fuori dall'Italia e, come tutti i suoi lavori, dopo la sua morte cadde nell'oblio e man mano torn\u00f2 completamente in auge a partire dalla fine degli anni trenta del XX secolo. Ci sono pervenute circa cinquanta opere di musica sacra di genere differente: parti della Messa e loro introduzione su testo libero (Kyrie, Gloria, Credo), salmi, inni, antifone, mottetti. L'impegno del Prete Rosso nel repertorio sacro ebbe un carattere sostanzialmente occasionale, poich\u00e9 il musicista non ebbe n\u00e9 commissioni n\u00e9 ricopr\u00ec mai stabilmente l'incarico prestigioso di maestro in San Marco. La sua produzione appartiene al cosiddetto \"stile moderno\" (ossia concertato, tipico della musica veneziana, che si contrappone al severo \"stile antico\" della musica di Palestrina), anche se molti movimenti dei suoi lavori rimangono comunque legati allo \"stile osservato\". Si attengono alla produzione concertata anche i suoi lavori a cappella, come il \"Lauda Jerusalem\" a 4 voci e il \"Credidi\" a 5 voci, dove gli strumenti man mano si staccano dai gruppi del coro. Questo repertorio fu inoltre soggetto alle influenze operistiche dell'epoca. Questo lo si pu\u00f2 soprattutto osservare nei suoi mottetti per voce solista, descritti da Denis Arnold come \u00abconcerti per voce\u00bb, che presentano parti di pure esibizioni vocali.\nVivaldi compose inoltre otto mottetti di \u00abintroduzione\u00bb, i quali dovevano servire come premessa ai lavori in larga scala (\"Gloria\", \"Dixit Dominus\", \"Miserere\"); questo sottogenere fu scarsamente utilizzato da altri compositori. Un'altra particolarit\u00e0 che contraddistingue la musica sacra del Prete Rosso \u00e8 la frequente assegnazione della parte melodica al violino nei movimenti corali, lasciando quindi il coro cantare in omofonia di sottofondo (ad es. nel movimento iniziale e finale del \"Credo\" RV 591). In questo modo Vivaldi anticip\u00f2 le messe sinfoniche della generazione di Haydn. Anche le influenze del concerto non esitano a manifestarsi. Basti notare il \"Beatus vir\" RV 598, il quale presenta un ampio intervallo di 420 battute nella forma del ritornello. Tra i suoi lavori sacri pi\u00f9 noti si ricordano il \"Gloria\" RV 589, i \"Magnificat\" RV 610 e RV 611, lo \"Stabat Mater\" RV 621 e l'oratorio \"Juditha triumphans\".\nInfluenze nella cultura popolare e di massa.\nDelle vicissitudini della riscoperta della musica vivaldiana e della creazione dei fondi Fo\u00e0 e Giordano si occupa il romanzo \"L'affare Vivaldi\" (2015) di Federico Maria Sardelli, musicista e direttore d'orchestra nonch\u00e9 esperto del musicista veneziano.\nVivaldi \u00e8 uno dei personaggi che appaiono nel romanzo \"Stabat Mater\" di Tiziano Scarpa che ha come protagonista Cecilia, una violinista orfana cresciuta ed educata presso l'Ospitale di Piet\u00e0 dove \u00e8 certificato che Vivaldi abbia lavorato e diretto.\nIl romanzo \"Il respiro degli angeli\" di Emanuela Fontana (Mondadori, 2021) narra l\u2019intera vita di Vivaldi, dall\u2019infanzia a Venezia agli ultimi mesi a Vienna.\nA Vivaldi \u00e8 intitolato il cratere Vivaldi su Mercurio.\nVivaldi al cinema.\nIn ambito cinematografico, Vivaldi \u00e8 apparso come personaggio principale in \"Rosso veneziano\", film francese del 1989, un giallo avente per protagonista un giovane Carlo Goldoni alle prese con un'intricata e brutale serie di delitti a Venezia, diretto da \u00c9tienne P\u00e9rier, dove \u00e8 interpretato dall'attore polacco Wojciech Pszoniak. \nNel 2006 venne poi realizzato un film di produzione franco-italiana, \"Antonio Vivaldi, un prince \u00e0 Venise\", diretto da Jean-Louis Guillermou e interpretato da Stefano Dionisi, nei panni di Vivaldi, Michel Serrault, nel ruolo del vescovo di Venezia, Christian Vadim, nel ruolo di Carlo Goldoni, e Michel Galabru, nel ruolo del papa Benedetto XIII. \nUn'ulteriore pellicola incentrata sulla biografia del celebre compositore veneziano \u00e8 in preparazione, con il titolo provvisorio \"Vivaldi\", prodotto da Boris Damast e con Max Irons, figlio dell'attore Jeremy Irons, nelle vesti del musicista; il cast vede inoltre la partecipazione di Malcolm McDowell, Jacqueline Bisset e G\u00e9rard Depardieu."}
{"id": "37548", "revid": "919135", "url": "https://it.wikipedia.org/wiki?curid=37548", "title": "Iperbole (geometria)", "text": "In matematica, e in particolare in geometria, l'iperbole () \u00e8 una delle sezioni coniche. \nDefinizioni.\ntale che formula_8, dove tutti i coefficienti sono reali, e dove esiste pi\u00f9 di una soluzione che definisce una coppia formula_9 di punti dell'iperbole.\nL'equazione generale dell'iperbole si specializza e si semplifica in alcuni casi particolari.\nSe l'iperbole soddisfa le seguenti condizioni:\nallora la sua equazione \u00e8 del tipo:\nSe invece l'iperbole soddisfa le prime due condizioni sopracitate, ma interseca l'asse delle ordinate, ha un'equazione del tipo:\nIn entrambi i casi gli asintoti dell'iperbole hanno equazione formula_12.\nSe gli asintoti sono perpendicolari (e quindi, nel caso dell'iperbole avente gli assi coincidenti con gli assi cartesiani, se formula_13), l'iperbole si dice iperbole equilatera. Se l'iperbole ha asintoti perpendicolari, ma non coincidenti con gli assi, allora essa sar\u00e0 definita da una funzione omografica. Data un'iperbole equilatera, di asintoti formula_14 e formula_15, il limite della sua funzione per formula_16 che tende ad formula_17 e formula_18 che tende a formula_19, sar\u00e0 infinito, graficamente cio\u00e8, l'iperbole non ha nessun punto di intersezione con i suoi asintoti, se non all'infinito.\nSe un'iperbole equilatera viene riferita ai propri asintoti (e cio\u00e8 se gli asintoti dell'iperbole coincidono con gli assi cartesiani), allora la sua equazione assume una forma molto semplice:\nSe formula_21 \u00e8 diverso da zero, a tale curva \u00e8 associata la \"funzione di proporzionalit\u00e0 inversa\" formula_22. \nSe formula_23 la curva degenera nell'insieme formato dai due assi cartesiani, individuati dall'equazione formula_24.\nI vari elementi associati a un'iperbole sono:\nEquazioni.\nEquazioni cartesiane.\nNel riferimento i cui assi coordinati sono paralleli agli assi di simmetria della curva, l'iperbole che interseca l'asse delle formula_16 e avente centro nel punto formula_26, ha equazione\nSe si applica una rotazione degli assi di 90 gradi, si ottiene l'equazione:\nIn entrambe le formule formula_17 \u00e8 detto semiasse trasverso o semiasse maggiore; \u00e8 la met\u00e0 della distanza tra i due rami; formula_19 \u00e8 chiamato semiasse non trasverso o semiasse minore. Si noti che, qualora si faccia uso dei secondi nomi, formula_19 pu\u00f2 essere maggiore di formula_17; questa incongruenza viene risolta da alcuni testi invertendo le costanti formula_17 e formula_19. In questo caso l'equazione dell'iperbole che interseca l'asse delle formula_18 viene scritta come:\nLa distanza tra i due fuochi \u00e8 pari a formula_37 dove:\nL'eccentricit\u00e0 dell'iperbole pu\u00f2 essere definita da:\nTangenti a un'iperbole.\nI coefficienti angolari delle tangenti a un'iperbole formula_40 condotte da un punto formula_41 a essa esterno si ricavano dalla risoluzione della seguente equazione di secondo grado:\ncon formula_43 e formula_44.\nIperbole equilatera riferita agli asintoti.\nNel riferimento i cui assi cartesiani coincidono con gli asintoti dell'iperbole equilatera con centro in formula_45, essa ha equazione formula_46. Il caso generale, di un'iperbole equilatera con assi di riferimento paralleli agli asintoti dell'iperbole, \u00e8 descritta da un caso particolare della cosiddetta funzione omografica di equazione formula_47. Essa ha il centro in formula_48 (centro della funzione omografica). Inoltre gli asintoti di tale curva hanno equazione formula_49 (per quanto riguarda l'asintoto verticale) e formula_50 per l'asintoto orizzontale.\nEquazioni parametriche iperboliche.\nIl ramo destro ha equazioni:\nIl ramo sinistro ha equazioni:\nIn entrambe formula_57 e rappresenta il settore iperbolico.\nQueste due parametrizzazioni possono essere ricavate geometricamente nel seguente modo: consideriamo tutte le rette parallele all'asintoto formula_58, ad esclusione di esso. Ogni retta di questo fascio intersecher\u00e0 l'altro asintoto in un punto generico di coordinate formula_59. Tale fascio di rette improprio avr\u00e0 equazione formula_60, con formula_61. Intersecando esso con l'iperbole canonica formula_62 si ottiene il punto formula_63.\nScegliendo formula_64 otteniamo formula_65, mentre ponendo formula_66 si trova la seconda formula_67\nEquazione parametrica trigonometrica.\nCome l'ellisse anche l'iperbole ha funzioni parametriche trigonometriche. Per un punto formula_68 dell'iperbole esse sono:\nPer formula_70 abbiamo il ramo destro dell'iperbole, mentre per formula_71 abbiamo quello sinistro.\nDimostrazione.\nquadrando e sommando:\ndove l'ultima espressione \u00e8 l'equazione canonica dell'iperbole.\nA differenza delle equazioni parametriche iperboliche (che necessitano di due differenti parametrizzazioni per rappresentare entrambi i rami), utilizzando quella trigonometrica basta una sola parametrizzazione per poter disegnare l'intera iperbole.\nGli angoli dell'equazione conica e quella parametrica hanno legame:\nEquazione generale delle iperboli.\nL'equazione generale delle iperboli con semiasse maggiore formula_17 dove i fuochi sono posti in posizione generica nel piano e siano formula_76 ed formula_77 \u00e8 rappresentata dalla seguente equazione delle coniche:\nI parametri sono dati dai seguenti valori:\nQueste equazioni si ricavano dalla definizione metrica dell'iperbole: il luogo geometrico dei punti del piano tale che il valore assoluto della differenza delle distanze da due punti fissi (formula_85 e formula_86) \u00e8 costante e uguale a formula_87.\nDalla precedente equazione si eliminano le due radici con due elevamenti al quadrato e infine si uguagliano i coefficienti a quelli dell'equazione generale delle coniche. In tale definizione, per ottenere effettivamente un'iperbole non degenere bisogna richiedere che formula_89. Per formula_90 si ottiene l'asse del segmento formula_91, mentre per formula_92 si individua l'insieme del piano costituito dalla retta passante per formula_91 meno il segmento privato degli estremi formula_91."}
{"id": "37551", "revid": "1371684", "url": "https://it.wikipedia.org/wiki?curid=37551", "title": "Ecuba (disambigua)", "text": ""}
{"id": "37555", "revid": "298229", "url": "https://it.wikipedia.org/wiki?curid=37555", "title": "Record mondiali di atletica leggera", "text": "I record mondiali di atletica leggera rappresentano le migliori prestazioni di atletica leggera stabilite a livello mondiale e ratificate ufficialmente dalla World Athletics, la federazione internazionale di atletica leggera.\nRecord mondiali.\nDal 1998, secondo la regola 260 della federazione internazionale, i record mondiali (al contrario dei record mondiali indoor) possono essere stabiliti in impianti con o senza copertura, motivo per cui una prestazione realizzata indoor pu\u00f2 essere ratificata come record mondiale. La regola non \u00e8 stata applicata retroattivamente.\nA partire dal 1\u00ba gennaio 2004 la federazione internazionale ha ratificato ufficialmente i record ottenuti nelle gare di corsa e di marcia su strada.\nMaschili.\n\"Statistiche aggiornate al 31 dicembre 2021.\"\nFemminili.\n\"Statistiche aggiornate al 31 dicembre 2021.\"\nMisti.\n\"Statistiche aggiornate al 10 dicembre 2019.\"\nRecord mondiali indoor.\nMaschili.\n\"Statistiche aggiornate al 17 febbraio 2022.\"\nFemminili.\n\"Statistiche aggiornate al 9 febbraio 2021.\"\nMigliori prestazioni mondiali.\nAlcune specialit\u00e0 dell'atletica leggera non vengono ufficialmente ratificate dalla World Athletics. Per questo motivo le migliori prestazioni di tali specialit\u00e0 non sono denominate record mondiali, ma vengono chiamate con il termine \"migliori prestazioni mondiali\"."}
{"id": "37556", "revid": "2043126", "url": "https://it.wikipedia.org/wiki?curid=37556", "title": "Emergency", "text": "Emergency \u2013 Life Support for Civilian War Victims, meglio nota con la denominazione breve Emergency, \u00e8 un'associazione umanitaria italiana, fondata il 15 maggio 1994 a Milano da Gino Strada e dalla moglie Teresa Sarti, insieme a Carlo Garbagnati e Giulio Cristoffanini. Essa ha ottenuto il riconoscimento giuridico di organizzazione non lucrativa di utilit\u00e0 sociale (ONLUS) nel 1998 e di organizzazione non governativa (ONG) nel 1999. Dal 2015 ha uno stato consultivo speciale presso il Consiglio Economico e Sociale delle Nazioni Unite (ECOSOC).\nGli obiettivi dichiarati di Emergency sono offrire cure mediche e chirurgiche gratuite e di alta qualit\u00e0 alle vittime della guerra, delle mine antiuomo e della povert\u00e0; anche grazie al coordinamento e all'attivit\u00e0 dei volontari sul territorio, l'associazione promuove attivamente i valori di pace, solidariet\u00e0 e rispetto dei diritti umani.\nNata per fornire soccorso chirurgico nei paesi in guerra, l'associazione ha nel tempo esteso il raggio delle sue attivit\u00e0 alla cura delle vittime della povert\u00e0 in paesi in cui non esistono strutture sanitarie gratuite. Dal 2005 Emergency opera anche in Italia, per garantire a tutti il rispetto del diritto a essere curati sancito anche dalla Costituzione.\nL'attuale presidente della ONG \u00e8 Rossella Miccio, chiamata a ricoprire la carica nel luglio del 2017; Alessandro Bertani ricopre la carica di vicepresidente. In precedenza, hanno ricoperto la carica di presidente Teresa Sarti Strada (dal 1994 al 2009) e Cecilia Strada (dal 2009 al 2017).\nPresenza operativa.\nEmergency gestisce strutture sanitarie in Afghanistan, Iraq, Repubblica Centroafricana, Sierra Leone, Sudan e Italia. Sono invece stati portati a termine i programmi in Ruanda, in Eritrea, a Jenin in Palestina, a Medea in Algeria, in Kosovo, in Angola, in Libia, in Nicaragua, in Sri Lanka e in Cambogia.\nTra i vari interventi realizzati, l'associazione ha costruito e ancora adesso gestisce ospedali dedicati alle vittime di guerra e alle emergenze chirurgiche, centri di riabilitazione fisica e sociale, posti di primo soccorso per il trattamento delle emergenze, centri sanitari per l'assistenza medica di base, centri pediatrici, centri di maternit\u00e0, poliambulatori e ambulatori mobili per migranti e persone disagiate, centri di eccellenza. Oltre alla realizzazione dei nuovi centri sanitari, l'ONG italiana ha collaborato, in concerto con le autorit\u00e0 locali e con altre organizzazioni, all'ammodernamento e all'equipaggiamento di strutture gi\u00e0 esistenti.\nParticolarmente importante e innovativo \u00e8 il Centro \"Salam\" di cardiochirurgia in Sudan, attivo dal 2007: una struttura di eccellenza a vocazione regionale in cui l'associazione opera gratuitamente pazienti provenienti da tutta l'Africa (e non solo). Il Centro \"Salam\" \u00e8 il fulcro del \"Programma regionale di pediatria e cardiochirurgia\" che Emergency sta costruendo in Africa: una rete di strutture dove i cardiologi dell'associazione effettuano gli \"screening\" di pazienti cardiopatici da operare presso il \"Salam\" di Khartoum ed effettuano i necessari controlli post-operatori. Laddove Emergency non \u00e8 presente con sue strutture, queste missioni di \"screening\" hanno luogo in ospedali locali.\nCon lo scopo di realizzare in Africa nuovi ospedali modellati sull'esperienza del Centro \"Salam\", Emergency ha promosso nel 2009 l'istituzione dell\"ANME\" (\"African Network of Medical Excellence\" - Rete sanitaria d'eccellenza in Africa), a cui hanno aderito i governi di 11 paesi africani.\nIn Italia, a Palermo, dall'aprile 2006 Emergency ha reso operativo e gestisce un poliambulatorio, che fornisce assistenza sanitaria gratuita agli immigrati e ad altri bisognosi; successivamente ha aperto strutture analoghe a Marghera, Polistena, Castel Volturno e Ponticelli. Sono inoltre presenti nel territorio italiano ambulatori mobili, che lavorano principalmente nelle zone agricole dell'Italia del sud per offrire assistenza ai migranti impiegati come stagionali nell'agricoltura. Tra il 2005 e il 2007 l'associazione ha portato avanti un programma di assistenza sanitaria in alcune carceri laziali.\n\"Programma Italia\" \u00e8 il nome con cui Emergency si riferisce al complesso dei suoi interventi nel paese.\nInterventi umanitari.\nEmergency dichiara di essere intervenuta, dal 1994, in 17 paesi, curando oltre 11 milioni di persone.\nProgrammi in corso.\nDa Aprile 2021 Emergency opera in Uganda con il centro di chirurgia pediatrica.\nEmergency \u00e8 presente in Afghanistan con 3 centri chirurgici (a Kabul, Anabah e Lashkar Gah), un centro di maternit\u00e0 con reparto pediatrico (ad Anabah) e una rete di 30 Posti di primo soccorso e Centri sanitari collegati ai suoi ospedali. Inoltre, Emergency garantisce assistenza medica ai detenuti delle principali carceri della capitale Kabul.\nIn Iraq, Emergency gestisce un centro di produzione protesi, riabilitazione e reintegrazione sociale a Sulaymaniyya (Kurdistan iracheno), aperto nel 1998. Inoltre, organizza dei corsi di formazione professionale per i pazienti e li aiuta nell'avvio di botteghe e piccole cooperative artigiane.\nIn Italia, Emergency gestisce 3 poliambulatori, 3 ambulatori, 3 ambulatori mobili, 2 unit\u00e0 mobili e uno sportello di orientamento socio-sanitario:\nIn Repubblica Centrafricana, Emergency dal 2009 gestisce un Centro pediatrico nella capitale Bangui; il centro offre assistenza di base e di emergenza ai bambini fino ai 14 anni, assistenza prenatale e attivit\u00e0 di educazione igienico-sanitaria rivolta alle famiglie.\nInoltre dal 2013, a seguito delle violenze dopo il colpo di stato, \u00e8 attivo un team per la chirurgia di guerra e di emergenza, che ha riattivato le sale operatorie dell'ospedale pediatrico cittadino.\nIn Sierra Leone, Emergency gestisce un Centro chirurgico (dal 2001) e un Centro pediatrico (dal 2002) a Goderich, nei sobborghi della capitale Freetown. A settembre 2014, per far fronte all'epidemia di Ebola nel Paese ha aperto un Centro per la cura dei malati di Ebola a Lakka, a pochi chilometri da Freetown, realizzato in collaborazione col DFID, l'agenzia per la cooperazione internazionale del Regno Unito. Nei mesi successivi sono stati aperti un Posto di primo soccorso a Waterloo e un Centro di cura da 100 posti a Goderich.\nIn Sudan Emergency gestisce dal 2007 il Centro \"Salam\" di cardiochirurgia a Khartum (nei pressi di Soba Hilla) e 2 centri pediatrici: uno (dal 2005) nel campo profughi di Mayo, nei sobborghi della capitale, e uno a Port Sudan, sul mar Rosso (dal 2011).\nProgrammi completati.\nProgramma di aiuti alle vedove di guerra con la distribuzione di bestiame per l'allevamento a 400 famiglie della Valle del Panshir (2001).\nAvvio di un laboratorio di produzione di tappeti per favorire l'autonomia economica di donne, vedove o indigenti, della Valle del Panshir (2003-2007).\nAvvio di un Centro di riabilitazione e produzione protesi a Medea (2003) trasferito alle autorit\u00e0 locali nel 2004.\nRistrutturazione, equipaggiamento e gestione per oltre un anno di due centri sanitari; formazione del personale nazionale (2003).\nCostruzione e gestione di un Centro chirurgico a Battambang e di 5 Posti di primo soccorso nel distretto di Samlot (1998). Nel 2012, con la consegna in gestione del centro di Battambang alle autorit\u00e0 locali, Emergency ha concluso il suo intervento in Cambogia. I posti di primo soccorso erano stati anch'essi consegnati alle autorit\u00e0 locali negli anni precedenti.\nInvio di un \"team\" chirurgico nell'ospedale \"Mekane Hiwet\" di Asmara, su richiesta della Cooperazione Italiana. Il personale di Emergency ha curato le vittime del conflitto tra Etiopia ed Eritrea (2000).\nCostruzione e gestione di due centri chirurgici per vittime di guerra a Sulaymaniyya (1996) ed Erbil (1998) e di 22 posti di primo soccorso. Nel 2005 queste strutture sono state date in consegna alle autorit\u00e0 locali.\nCostruzione di un Centro di riabilitazione e produzione protesi a Diana (2000), dato in consegna alle autorit\u00e0 sanitarie locali.\nFornitura di farmaci, materiali di consumo e combustibile per i generatori all'ospedale \"Al-Kindi\" di Bagdad e di farmaci e materiale sanitario all'ospedale di Karbala, a sud di Baghdad (2001).\nCostruzione di un Centro di riabilitazione e produzione protesi a Dohuk (2003), ora gestito dalle autorit\u00e0 sanitarie locali.\nSostegno alla popolazione di Fallujah durante l'assedio della citt\u00e0, con distribuzione di generi di prima necessit\u00e0, acqua e farmaci ai rappresentanti della comunit\u00e0 e all'ospedale cittadino (2004).\nAssistenza sanitaria in alcune carceri laziali (2005-2007).\nNell'ambito del progetto \"Sviluppo di percorsi di salute e percorsi di integrazione\" del Fondo Europeo per l'Integrazione sono stati aperti cinque sportelli informativi: uno a Catania, uno a Messina e tre in provincia di Ragusa (Scicli, Santa Croce Camerina, Vittoria). L'obiettivo del programma, attivo tra il 2013 e il 2014, era quello di facilitare l'accesso ai servizi sanitari pubblici da parte dei migranti\nDal 2013 al 2015 due ambulatori mobili (\"minivan\") prestavano cure gratuite e servizi di orientamento socio sanitario nelle campagne pugliesi e in particolare nell'area di Capitanata.\nDal 1\u00ba giugno 2016 e per 2 mesi uno staff dell'associazione ha garantito assistenza medica a bordo della nave Topaz Responder dell'associazione MOAS (Migrant Offshore Aid Station) per il soccorso e salvataggio dei migranti in mare.\nProgramma di chirurgia di guerra nella citt\u00e0 di Misurata sotto assedio (2011).\nDall'ottobre 2015 all'agosto 2016 Emergency ha attivato un Centro chirurgico per vittime di guerra a Gernada, su richiesta del ministero della Sanit\u00e0 del governo di Tobruk. Il programma \u00e8 stato interrotto per la mancata assicurazione da parte della autorit\u00e0 sui requisiti minimi di sicurezza dell'ospedale.\nFornitura di farmaci alla \"Casa de la mujer\", una rete di dispensari che presta assistenza alle donne malate di tumore e diabete (2003-2004).\nInvio di un team chirurgico presso l'unit\u00e0 ortopedica dell'ospedale pubblico di Jenin (2003-2004).\nPrimo intervento di Emergency (1994) - Ristrutturazione e riapertura dei reparti di chirurgia e di ostetricia e ginecologia dell'ospedale di Kigali.\nSostegno all'orfanotrofio \"Jova Jovanovic Zmaj\" di Belgrado (1999).\nIn seguito allo tsunami del 2004, forniture di materiale all'ospedale di Kalutara (2005), distribuzione di barche a motore, canoe e reti da pesca ai pescatori del villaggio di Punochchimunai e di kit scolastici agli studenti (2005), ricostruzione di 91 abitazioni (2005-2008).\nRicostruito e allestito il reparto di Chirurgia d'urgenza dell'ospedale di Al Fashir in Nord Darfur (2004). Il reparto \u00e8 stato trasferito al ministero della Sanit\u00e0 nell'agosto 2005.\nPersonale impiegato negli interventi umanitari.\nPersonale internazionale.\nEmergency compie un'attenta selezione del personale destinato agli interventi umanitari, a cui vengono poi garantite retribuzione, rimborso spese di viaggio, copertura assicurativa, vitto e alloggio. Viene impiegato personale specializzato nelle seguenti categorie:\nOltre che per il normale svolgimento del lavoro, tali figure sono responsabili per la formazione professionale e la supervisione del personale locale.\nDal 2015 Emergency organizza corsi ECM rivolti ai professionisti della sanit\u00e0 che vogliano partecipare alle sue attivit\u00e0 umanitarie nel mondo.\nPersonale nazionale.\nIn tutti i suoi progetti, Emergency impiega numerose persone del posto per coprire sia posizioni mediche che non mediche. La formazione del personale locale, teorica e pratica, \u00e8 uno dei punti fermi dell'attivit\u00e0 dell'associazione: scopo ultimo dei suoi interventi umanitari, infatti, \u00e8 di lasciare la gestione degli ospedali alle autorit\u00e0 sanitarie dei paesi in cui si trovano, purch\u00e9 sia garantito il rispetto dell'elevata qualit\u00e0 delle cure e della loro gratuit\u00e0 per i pazienti, le due caratteristiche distintive dell'attivit\u00e0 medica di Emergency.\nCampagne di comunicazione, sensibilizzazione e raccolta fondi.\nParallelamente agli interventi umanitari nelle zone di grave emergenza sanitaria e sociale, numerose sono le attivit\u00e0 di Emergency finalizzate alla creazione e diffusione di una cultura di pace, solidariet\u00e0 e di rispetto per i diritti umani. Alla diffusione dei principi di Emergency e al reperimento di fondi per finanziarne gli interventi contribuiscono in maniera fondamentale i volontari presenti in Italia e all'estero.\nIn Italia.\nNel territorio italiano, sono presenti circa 160 gruppi locali legati a Emergency, per un totale di circa 4.000 volontari. Ogni gruppo territoriale organizza nella propria zona incontri e iniziative con lo scopo di sensibilizzare e informare l'opinione pubblica sui temi della pace e della solidariet\u00e0: interventi nelle scuole di ogni ordine e grado, presenza con banchetti informativi e di raccolta fondi a mostre, concerti, spettacoli, incontri e dibattiti in cui vengono fornite testimonianze dirette dell'esperienza dell'associazione.\nOgni anno i volontari di Emergency si ritrovano per un incontro nazionale, che consta di una parte di formazione e aggiornamento per gli stessi e una parte, aperta al pubblico e gratuita, nella quale rientrano dibattiti, mostre, concerti, ecc.\nTeatro.\nAttraverso il teatro, Emergency si propone di informare e far riflettere sui temi della guerra e della povert\u00e0, ma anche sulla possibilit\u00e0 di intervenire per promuovere e affermare i diritti umani e i valori della solidariet\u00e0 e della pace.\nAttualmente Emergency propone tre spettacoli originali e prodotti dall'associazione, nella forma di monologhi di Mario Spallino, scritti e diretti da Patrizia Pasqui:\nAll'estero.\nGruppi di volontari di Emergency promuovono campagne di informazione, sensibilizzazione e raccolta fondi in altri paesi. Alcuni di tali gruppi hanno costituito delle associazioni legalmente registrate negli Stati Uniti, nel Regno Unito, in Giappone, a Hong Kong, in Belgio e in Svizzera.\nI primi gruppi di volontari Emergency negli Stati Uniti d'America si sono formati nel 2005. Nel 2008, si \u00e8 ufficialmente costituita \"EMERGENCY USA - Life Support for Civilian Victims of War and Poverty\", organizzazione no-profit registrata a Washington.\nEmergency UK si \u00e8 formata nel 2007 e si \u00e8 ufficialmente costituita in Inghilterra e Galles come \"Registred Charity\" il 16 marzo del 2009.\nIl 21 dicembre del 2010, si \u00e8 costituita l'ONG Emergency Japan, con sede nella citt\u00e0 di Sasayama, nella prefettura di Hy\u014dgo.\nIl primo gruppo di volontari svizzeri nasce nel 2005 nel Cantone Ticino. L'ONG \"Emergency - Life Support for the Victims of War, Landmines and Poverty - CH\" si \u00e8 legalmente costituita il 14 gennaio 2011 a Lugano.\nAltri paesi.\nDal 2013 sono attive anche Emergency Belgium e Emergency Hong Kong.\nControversie.\nSostenibilit\u00e0 del modello di sviluppo sanitario di Emergency.\nIl modello di sviluppo sanitario proposto e applicato da Emergency \u00e8 stato considerato privo di sostenibilit\u00e0 a lungo termine, poich\u00e9 non collegato ai servizi sanitari di base locali e in grado di fornire solo risultati marginali a fronte di alte spese di mantenimento.\nSecondo tali critiche, il Centro \"Salam\" di cardiochirurgia in Sudan costituirebbe un intervento scarsamente integrato in una realt\u00e0 in cui mancano le strutture sanitarie pi\u00f9 elementari e dove la cardiologia non rappresenterebbe la prima delle priorit\u00e0. Creare un ospedale di questo tipo comporterebbe, oltre che uno spreco di investimenti, una fonte di ingenti spese di mantenimento future a fronte di risultati marginali nel livello generale di benessere sanitario di questi paesi, dove anche i benefici di cure cardiache di buon livello rischiano di essere vanificati in gran parte da altri tipi di emergenza sanitaria non attualmente affrontati.\nTuttavia, riguardo al fatto che la ricostruzione e la sostituzione di valvole cardiache non sarebbero un'urgenza in contesti di tale povert\u00e0, Emergency annota che, dal 2005, l'organizzazione mondiale della sanit\u00e0 definisce le patologie cardiache come la prima causa di morte infantile in Asia e Africa per malattie non trasmissibili, la seconda in assoluto dopo l'AIDS. Questo accade perch\u00e9 circa il 50% delle persone colpite da febbri reumatiche e simili, un tipo di malattia diffusamente riscontrabile in tutto il mondo, pu\u00f2 sviluppare a causa di questa un'infiammazione al muscolo cardiaco in grado di provocare insufficienza cardiaca anche a lungo periodo.\nLa febbre reumatica \u00e8 un'infezione organica, avviata da un processo infettivo prevalente delle prime vie aeree, che colpisce soprattutto giovani tra i quattro e i diciotto anni; potrebbe essere facilmente curabile con antibiotici elementari, che la maggior parte della popolazione di Africa e Asia non riesce a procurarsi a causa dei costi insostenibili di tali farmaci e dell'inaccessibilit\u00e0 delle strutture di cura, difficilmente raggiungibili.\nPosizione politica e mancanza di neutralit\u00e0.\nCritiche generali.\nEmergency \u00e8 stata criticata dal giornalista Sergio Romano e da Massimo Barra, presidente della Commissione Permanente della federazione internazionale delle societ\u00e0 di Croce Rossa e Mezzaluna Rossa per mancanza di neutralit\u00e0 in politica estera.\nIl caso Sudan.\nIn Sudan Emergency ha istituito un centro di cardiochirurgia a Soba (20\u00a0km da Khartoum) e due centri pediatrici. Le spese sostenute, 10 milioni di euro, sono state pagate con i contributi dell'attuale Presidente del Sudan Omar Hasan Ahmad al-Bashir, ex colonnello dell'esercito sudanese, salito al potere nel 1989 con un colpo di stato (94,5% di suffragi a suo favore nelle ultime elezioni del 2015, con le quali \u00e8 stato rinnovato il suo mandato), il quale pare ricambi la predilezione di Emergency: nel 2009 infatti sono stati espulsi dal Sudan tutti gli operatori umanitari stranieri con l'accusa di aver violato, in Darfur, il regolamento sulle attivit\u00e0 di cooperazione, mentre tredici di queste sono state accusate di aver fornito informazioni al Tribunale Internazionale dell'Aja (o Corte penale internazionale) sulle violenze perpetrate contro i civili: unica ONG autorizzata a rimanere in Sudan \u00e8 stata Emergency. Nel 2010 Emergency ha speso 13 milioni di Euro per interventi in Sudan. Il presidente sudanese, nel luglio 2008, \u00e8 stato accusato dal procuratore della Corte penale internazionale, Luis Moreno-Ocampo, di genocidio, crimini contro l'umanit\u00e0 e crimini di guerra nel Darfur. Il tribunale ha emesso il 4 marzo 2009 un mandato d'arresto per al-Bashir per crimini di guerra e crimini contro l'umanit\u00e0, ma ha stabilito che non vi erano prove sufficienti per perseguirlo per genocidio. Al-Bashir \u00e8 il primo capo di Stato incriminato dalla Corte. Secondo la Corte Al-Bashir sarebbe responsabile del massacro di mezzo milione di persone e di aver provocato la fuga come profughi di 10 milioni di persone nel Darfur.\nAlle accuse non solo di violazione della neutralit\u00e0 ed indipendenza proclamata da Emergency (Il governo di Al-Bashir finanzia Emergency con circa 3\u00a0milioni di Euro, come da bilancio,) Gino Strada difende Al-Bashir e contesta il diritto della Corte penale internazionale a giudicare il presidente sudanese in quanto il suo paese non riconosce ufficialmente tale tribunale. Anche Cecilia Strada, figlia del fondatore e gi\u00e0 presidente di Emergency, difende il comportamento dell'organizzazione da lei presieduta, sostenendo che non si deve guardare solo ad Al-Bashir, ma anche agli stati confinanti, che il suo compito non \u00e8 quello di giudicare i governanti nei paesi in cui opera, ma quello di assistere le vittime.\nRuolo di negoziazione nel caso Mastrogiacomo.\nNel marzo 2007, durante il sequestro in Afghanistan del giornalista de \"la Repubblica\", Daniele Mastrogiacomo, Emergency ha assunto una posizione di rilievo nelle trattative per la sua liberazione.\nArresto di tre operatori a Lashkar Gah.\nIl 10 aprile 2010, tre operatori di Emergency (Marco Garatti, Matteo Dell'Aira e Matteo Pagani) sono stati arrestati a Lashkar Gah, nella provincia afghana di Helmand, con l'accusa - poi rivelatasi infondata - di aver complottato per uccidere il governatore della provincia. Nel corso delle operazioni della polizia afghana, coadiuvata da truppe ISAF, sono state trovate all'interno dell'ospedale gestito da Emergency cinture esplosive, granate e pistole. L'arresto dei tre ha suscitato particolare clamore. Gino Strada ha ricondotto l'operazione a un tentativo di screditare quello che ha definito un \"testimone scomodo\", riferendosi alla sua organizzazione.\nDomenica 18 aprile 2010, i tre cooperanti di Emergency sono stati ritenuti innocenti e liberati. Non \u00e8 ancora chiaro quando, come e da chi siano state introdotte le armi rinvenute nell'ospedale e le indagini sono tuttora in corso.\nIl 23 aprile 2010 Gino Strada ha annunciato di aver querelato i quotidiani \"il Giornale\" e \"Libero\", con l'accusa di aver scritto che i tre operatori arrestati avrebbero confessato.\nL'organizzazione aveva nel frattempo sospeso le attivit\u00e0 dell'ospedale di Lashkar Gah.\nIl 29 luglio 2010, Gino Strada ha reso noto che il governatore della provincia di Helmand ha autorizzato la riapertura dell'ospedale di Emergency a Lashkar Gah. L'attivit\u00e0 \u00e8 ripresa il giorno stesso."}
{"id": "37563", "revid": "133557", "url": "https://it.wikipedia.org/wiki?curid=37563", "title": "Edipo (disambigua)", "text": ""}
{"id": "37565", "revid": "124587699", "url": "https://it.wikipedia.org/wiki?curid=37565", "title": "Quadrato perfetto", "text": "In matematica un quadrato perfetto o numero quadrato \u00e8 un numero intero che pu\u00f2 essere espresso come il quadrato di un altro numero intero, ovvero un numero la cui radice quadrata principale \u00e8 anch'essa un numero intero. Ad esempio, 9 \u00e8 un quadrato perfetto in quanto pu\u00f2 essere scritto come 3 \u00d7 3. Un numero \u00e8 un quadrato perfetto quando, scomposto, presenta tutti esponenti pari: scrivendo il numero come prodotto di potenze di numeri primi ottenuti dalla scomposizione si ha che la radice quadrata di tale prodotto \u00e8 intera se tutti i fattori si estraggono di radice, ci\u00f2 pu\u00f2 accadere solo se l'esponente di ogni fattore \u00e8 pari.\nTalora da questi numeri si esclude lo zero, cio\u00e8 per quadrato perfetto si intende un intero positivo che \u00e8 il quadrato di un altro intero positivo.\nEsempi.\nI primi 100 quadrati perfetti sono:\nPropriet\u00e0.\nUn numero \"m\" \u00e8 un quadrato perfetto soltanto se \u00e8 possibile disporre \"m\" punti per formare un quadrato geometrico, per questo l'elevamento alla seconda potenza \u00e8 chiamato anche elevamento al quadrato.\nLa formula dell\"'n\"-esimo quadrato perfetto \u00e8 \"n\"2.\nSi osserva inoltre che la successione delle differenze fra due quadrati perfetti consecutivi \u00e8 la successione dei numeri dispari positivi:\nL\"'n\"-esimo quadrato perfetto \u00e8 perci\u00f2 equivalente alla somma dei primi \"n\" numeri dispari, come si pu\u00f2 vedere dalle figure sopra, dove un quadrato viene ottenuto dal precedente aggiungendo un numero dispari di punti. Ad esempio:\nLa somma dei numeri dispari si pu\u00f2 scrivere sotto forma di sommatoria: formula_1.\nL\"'n\"-esimo quadrato perfetto pu\u00f2 essere calcolato dal precedente nel seguente modo:\nAd esempio:\nL\"'n\"-esimo quadrato perfetto pu\u00f2 essere calcolato dai precedenti due nel seguente modo:\nAd esempio:\nL\"'n\"-esimo quadrato perfetto pu\u00f2 essere calcolato dai precedenti tre nel seguente modo:\nAd esempio:\nUn quadrato perfetto equivale anche alla somma di due numeri triangolari consecutivi. La somma di due numeri quadrati consecutivi \u00e8 un numero quadrato centrato. Ogni numero quadrato dispari \u00e8 anche un numero ottagonale centrato.\nIl teorema dei quattro quadrati dice che ogni intero positivo pu\u00f2 essere scritto come somma di 4 quadrati perfetti. 3 quadrati perfetti non sono sufficienti per i numeri nella forma 4\"m\"(8\"h\" + 7). Un intero positivo pu\u00f2 essere scritto come somma di due quadrati se e solo se la sua fattorizzazione non contiene potenze dispari di numeri primi nella forma 4\"k\"+3.\nQuesto risultato \u00e8 generalizzato nel problema di Waring.\nUn intero positivo che non ha come divisore nessun quadrato perfetto ad eccezione di 1 si chiama privo di quadrati.\nPoich\u00e9 il prodotto di due numeri negativi \u00e8 positivo, cos\u00ec come quello di due numeri positivi, nessun numero quadrato \u00e8 negativo. Ci\u00f2 ha conseguenze importanti. Ne deriva, in particolare, che non si possa estrarre la radice quadrata di un numero negativo all'interno dei numeri reali. Questo lascia una lacuna nell'insieme dei reali che i matematici hanno riempito creando i numeri immaginari, a cominciare da i, che \u00e8 per convenzione la radice quadrata di -1.\nUn modo per trovare il quadrato di un numero \"n\" \u00e8 quello di prendere due numeri che abbiano \"n\" per media, moltiplicarli fra loro e sommare il quadrato dello scostamento dalla media. Ad esempio:\nQuesto funziona come conseguenza dell'identit\u00e0:\nconosciuta come differenza di quadrati.\nQuadrati perfetti razionali.\nLa definizione di quadrato perfetto pu\u00f2 essere estesa all'ambito dei numeri razionali. Si introduce cos\u00ec il concetto di quadrato perfetto razionale, cio\u00e8 un numero razionale non negativo esprimibile come frazione che in forma ridotta ha come numeratore e come denominatore due quadrati perfetti, il secondo dei quali diverso da 0.\nPer esempio 4/9 = 2/3 \u00d7 2/3.\nI quadrati perfetti razionali sono i soli numeri razionali non negativi la cui radice quadratica principale \u00e8 anch'essa un numero razionale (non negativo); le radici quadrate di tutti gli altri numeri razionali sono numeri irrazionali, cio\u00e8 non si possono esprimere come frazioni."}
{"id": "37570", "revid": "1318658", "url": "https://it.wikipedia.org/wiki?curid=37570", "title": "Valle dell'Alcantara", "text": "La dizione valle dell'Alcantara si riferisce ad un territorio che, in ambito turistico o sociale, ha limiti mal definiti; di contro in campo naturalistico essa indica un'area geografica ben precisa: il \"bacino imbrifero\" del fiume Alcantara; cio\u00e8 a dire quella superficie della Sicilia orientale che raccoglie le acque piovane (e le precipitazioni nevose) che alimentano il deflusso del fiume appena citato. I confini fisici (spartiacque) di questo bacino scorrono: a nord, sulle creste dei Peloritani, ad ovest, sui crinali dei Nebrodi, a sud, sui terreni vulcanici dell'Etna e, ad est, sulla costa del mar Ionio.\nL'estensione della sua superficie \u00e8 di circa 550\u00a0km\u00b2, abbastanza ampia nel panorama dei bacini imbriferi siciliani. La sua massima altitudine coincide con la sommit\u00e0 dell'Etna, cio\u00e8 3.330\u00a0m, mentre quella media \u00e8 sui 900\u00a0m. Altri punti elevati sono: il Monte Colla con 1.611\u00a0m e la Montagna Grande con 1.374\u00a0m; quest'ultima \u00e8 la cima pi\u00f9 alta dei Peloritani. I terreni del bacino, da un punto di vista amministrativo, ricadono nei territori delle citt\u00e0 metropolitane di Messina (12 comuni) e di Catania (3 comuni), in cui insistono i territori (non i capoluoghi) di quindici comuni.\nNella citt\u00e0 metropolitana di Messina:\nNella citt\u00e0 metropolitana di Catania:\nGeologia.\nIl substrato geologico che forma il fondo del bacino in questione \u00e8 costituito, per la massima parte (60%), da rocce sedimentarie di et\u00e0 quaternaria, cenozoica e mesozoica, per un'altra parte (35%), dalle vulcaniti etnee e, per un'esigua porzione (5%), da quelle rocce metamorfiche che sono proprie della catena dei Peloritani. Sotto il profilo geomorfologico il bacino del fiume Alcantara ha una tipologia collinare-montuosa, con paesaggi spesso aspri e brulli; solo verso la foce del fiume si ha un'area pianeggiante (Trappitello, Chianchitta ecc.) e qui il rivestimento vegetale si arricchisce delle colture agricole. Tuttavia in esso non mancano aree boscate (Pineta di Graniti, Bosco di Malabotta, querceti di Pittari e di Voture, faggeta della Colla e di Monte Spagnolo, Bosco Camisa, ecc.); pur se, generalmente, confinate in distretti montani.\nLe gole del fiume Alcantara, note ormai in tutto il mondo, sono meta di migliaia di turisti ogni anno. Questa parte di fiume attraversa il piccolo comune di Motta Camastra, in localit\u00e0 Fondaco Motta.\nIdrografia.\nL'idrografia del bacino, ovviamente, \u00e8 dominata dal fiume Alcantara; per\u00f2 vi sono alcuni suoi affluenti, come il Flascio o il San Paolo, che mostrano una presenza significativa. L'Alcantara, come gli altri fiumi, presenta affluenti di destra e di sinistra (nel senso idrografico, cio\u00e8 spalle alla sorgente); per\u00f2 quelli della sponda sinistra, fra cui i due appena citati, sono pi\u00f9 numerosi (Favoscuro, Roccella, Fortina, Petrolo, S. Cataldo, ecc.) ed hanno una maggiore portata di quelli della sponda destra; essi formano una idrografia articolata che \u00e8 orientata da nord a sud e che si distacca a pettine dallo spartiacque dei Peloritani. Di contro gli affluenti della sponda destra (Sciambro, Sobrera, San Zito ecc.) sono pochi ed hanno un breve percorso.\nNella confluenza fra il Flascio e l'Alcantara si \u00e8 formato uno specchio d'acqua (l'unico esistente nel bacino), il cosiddetto lago Gurrida, rarissimo esempio di lago da sbarramento lavico, in cui stazionano numerosi uccelli migratori durante il passo. Nessun lago artificiale \u00e8 stato realizzato nel bacino dell'Alcantara.\nSono invece presenti tre serbatoi, denominati: Flascio (nell'omonimo fiume), Alcantara (nel corso principale) e Rocche Palazzolo (nel fiume Roccella). Questi serbatoi sono utilizzati per scopi idroelettrici, irrigui ed industriali. Particolarmente importante \u00e8 l'utilizzazione idroelettrica che ne ha fatto l'Enel. A tale scopo sono state installate due centrali per la produzione di energia elettrica nella parte bassa del bacino; in esse sono stati collocati, complessivamente, 7 gruppi generatori che riescono a produrre circa 30 milioni di kWh annui.\nGi\u00e0 nel 1896 il Comune di Francavilla di Sicilia utilizz\u00f2 l'acqua del fiume come alimentazione di un generatore di energia elettrica installato in un vecchio mulino abbandonato.\nIn seno al bacino dell'Alcantara vi sono elementi paesistici assai rilevanti sotto il profilo naturalistico; fra di essi sono di particolare attenzione: il percorso del fiume, il Monte Moio, le Gole dell'Alcantara in localit\u00e0 Fondaco Motta, il lago Gurrida, le grotte vulcaniche del settore settentrionale dell'Etna e le aree boscate."}
{"id": "37571", "revid": "287204", "url": "https://it.wikipedia.org/wiki?curid=37571", "title": "Edipo a Colono (Martin)", "text": "Edipo a Colono \u00e8 una composizione dello svizzero Frank Martin (1890-1974), scritta nel 1923 per essere eseguita come musiche di scena dell\"Edipo a Colono\" di Sofocle. \u00c8 stata rappresentata per la prima volta alla \"Com\u00e9die\" di Ginevra il 21 novembre 1922, diretta dal compositore stesso.\nL'organico prevede soprano, baritono, piccolo coro e piccola orchestra.\nFa parte di una trilogia tratta dal teatro di Sofocle, nella quale segue l\"Edipo Re\", composta nell'anno precedente."}
{"id": "37572", "revid": "599013", "url": "https://it.wikipedia.org/wiki?curid=37572", "title": "Edipo a Colono (disambigua)", "text": ""}
{"id": "37573", "revid": "21583", "url": "https://it.wikipedia.org/wiki?curid=37573", "title": "Istituto di radioastronomia di Bologna", "text": "L'Istituto di radioastronomia di Bologna \u00e8 uno degli istituti gi\u00e0 parte del Consiglio nazionale delle ricerche oggi parte dell'Istituto nazionale di astrofisica.\nVi lavorano diversi ricercatori formatisi nei campi dell'astronomia, della fisica, dell'ingegneria e dell'informatica.\nL'Istituto gestisce 3 strumenti: due antenne paraboliche realizzate dal CNR ed il radiotelescopio \"Croce del Nord\" costruito dall'Universit\u00e0 di Bologna e inaugurato nel 1964.\nL'Istituto gestisce:"}
{"id": "37574", "revid": "38120", "url": "https://it.wikipedia.org/wiki?curid=37574", "title": "Kolonos (Alpaerts)", "text": "Kolonos \u00e8 una cantata per solisti (soprano, tenore, basso), coro e orchestra composta nel 1901 da Flor Alpaerts su testo di Pol de Mont (1857-1931).\nLa composizione, che dura all'incirca 24\", riprende il tema dell'\"Edipo a Colono\" di Sofocle."}
{"id": "37576", "revid": "1711424", "url": "https://it.wikipedia.org/wiki?curid=37576", "title": "Numero irrazionale", "text": "In matematica, un numero irrazionale \u00e8 un numero reale che non \u00e8 un numero razionale, cio\u00e8 non pu\u00f2 essere scritto come una frazione \"a / b\" con \"a\" e \"b\" interi e \"b\" diverso da 0. I numeri irrazionali sono esattamente quei numeri la cui espansione in qualunque base (decimale, binaria, ecc.) non termina mai e non forma una sequenza periodica.\nL'introduzione di questi numeri nel panorama matematico \u00e8 iniziata con la scoperta da parte dei greci delle grandezze incommensurabili, ossia prive di un sottomultiplo comune.\nAlcuni numeri irrazionali sono numeri algebrici come formula_1 (la radice quadrata di 2) e formula_2 (la radice cubica di 5); altri sono numeri trascendenti come \u03c0 ed e.\nStoria.\nLa scoperta dei numeri irrazionali viene tradizionalmente attribuita a Pitagora, o pi\u00f9 precisamente al pitagorico Ippaso di Metaponto, che produsse una argomentazione (probabilmente con considerazioni geometriche) dell'irrazionalit\u00e0 della radice quadrata di 2. Secondo la tradizione Ippaso scopr\u00ec i numeri irrazionali mentre tentava di rappresentare la radice quadrata di 2 come frazione (vedi la dimostrazione sotto). Tuttavia Pitagora credeva nell'assolutezza dei numeri, e non poteva accettare l'esistenza dei numeri irrazionali. Egli non era in grado di confutare la loro esistenza con la logica, ma le sue credenze non potevano tollerarne l'esistenza e, secondo una leggenda, per questo condann\u00f2 Ippaso a morire annegato.\nIl XVI secolo vide infine l'accoglienza favorevole da parte della comunit\u00e0 matematica dei numeri negativi, interi e frazionari. Nel XVII secolo vi fu, da parte dei matematici, l'uso sempre pi\u00f9 frequente delle frazioni decimali con la notazione moderna. I successivi cento anni videro i numeri immaginari diventare un potente strumento nelle mani di Abraham de Moivre, e specialmente di Leonhard Euler. Per il XIX secolo rimase da completare la teoria dei numeri complessi, dimostrare l'esistenza dei numeri trascendenti, dividere gli irrazionali in algebrici e trascendenti, e compiere uno studio scientifico su un argomento che era rimasto quasi in letargo dai tempi di Euclide, la teoria degli irrazionali. Nel 1872 vi fu la pubblicazione delle teorie di Karl Weierstrass (tramite il suo allievo Kossak), Eduard Heine (Crelle, 74), Georg Cantor (Annalen, 5), e Richard Dedekind. M\u00e9ray aveva preso nel 1869 lo stesso punto di partenza di Heine, ma generalmente si attribuisce tale teoria all'anno 1872. Il metodo di Weierstrass fu completamente avviato da Pincherle (1880), e quello di Dedekind ricevette maggiore risalto tramite il successivo lavoro dell'autore (1888) e il pi\u00f9 recente appoggio di Tannery (1894). Weierstrass, Cantor, e Heine basarono le loro teorie sulle serie infinite, mentre Dedekind, riallacciandosi a Euclide, fond\u00f2 la sua sull'idea di un taglio (Schnitt) nel sistema dei numeri razionali, cio\u00e8 nella bipartizione della totalit\u00e0 dei numeri razionali in due classi caratterizzate da propriet\u00e0 contrastanti. L'argomento ricevette successivi contributi per mano di Weierstrass, Kronecker (Crelle, 101), e M\u00e9ray.\nLe frazioni continue, strettamente collegate ai numeri irrazionali (e dovute a Cataldi, 1613), furono prese in considerazione da Eulero, e all'inizio del XIX secolo ebbero maggior rilievo grazie agli scritti di Joseph Louis Lagrange. Altri notevoli contributi furono dati da Druckenm\u00fcller (1837), Kunze (1857), Lemke (1870) e G\u00fcnther (1872). Peter Ramus (1855) per la prima volta colleg\u00f2 l'argomento con i determinanti, dando vita, con i successivi contributi di Heine, August Ferdinand M\u00f6bius e G\u00fcnther, alla teoria dei determinanti delle frazioni continue. Anche Dirichlet contribu\u00ec alla teoria generale.\nI numeri trascendenti furono per la prima volta distinti dagli irrazionali algebrici da Kronecker. Lambert prov\u00f2 (1761) che formula_3 non pu\u00f2 essere razionale, e che \"e\"\"n\" \u00e8 irrazionale se \"n\" \u00e8 razionale (eccetto \"n\" = 0), dimostrazione, comunque, che lasci\u00f2 molto a desiderare. Legendre (1794) complet\u00f2 la dimostrazione di Lambert, e mostr\u00f2 che formula_3 non \u00e8 la radice quadrata di un numero razionale. Joseph Liouville (1840) mostr\u00f2 che n\u00e9 \"e\" n\u00e9 \"e\"\u00b2 possono essere radici di un'equazione quadratica intera. Ma l'esistenza di numeri trascendenti fu per la prima volta stabilita da Liouville (1844, 1851); una proposizione pi\u00f9 forte, che afferma che gli irrazionali e i trascendenti hanno cardinalit\u00e0 maggiore di quella degli algebrici, fu trovata da Georg Cantor nel 1873. Charles Hermite (1873) prov\u00f2 per primo la trascendenza di \"e\", e Ferdinand von Lindemann (1882), partendo dalle conclusioni di Hermite, mostr\u00f2 lo stesso per formula_3. La dimostrazione di Lindemann fu molto semplificata da Weierstrass (1885), e ulteriormente da David Hilbert (1893); infine fu resa quasi elementare da Hurwitz e Gordan.\nEsempi.\nIrrazionalit\u00e0 della radice quadrata di 2.\nUna dimostrazione dell'irrazionalit\u00e0 della radice quadrata di due (trasmessa da Archita) \u00e8 la seguente, che procede per assurdo. La proposizione \u00e8 provata assumendo l'opposto e mostrando che \u00e8 falso, che implica che la proposizione iniziale debba essere vera.\nSupponiamo che formula_1 sia un numero razionale. Ci\u00f2 comporta che esistono due interi \"a\" e \"b\" privi di fattori comuni tali che formula_7. Elevando al quadrato si ha formula_8, cio\u00e8 formula_9.\nQuesto implica che \"a\"\u00b2 \u00e8 pari.\nPoich\u00e9 il quadrato di un numero pari \u00e8 pari (formula_10), mentre il quadrato di un numero dispari \u00e8 dispari (formula_11), ne deriva che \"a\" \u00e8 pari, ossia esiste \"k\" intero tale che \"a\"=2\"k\".\nSostituendo abbiamo\ncio\u00e8 anche \"b\" \u00e8 pari, e quindi \"a\" e \"b\" hanno in comune un fattore 2, il che \u00e8 impossibile perch\u00e9 li avevamo assunti privi di fattori comuni.\nPoich\u00e9 abbiamo ottenuto una contraddizione con l'assunzione che formula_13 sia un numero razionale, essa deve essere falsa. Dunque abbiamo dimostrato l'opposto, cio\u00e8 che formula_1 \u00e8 irrazionale.\nQuesta dimostrazione si pu\u00f2 generalizzare per dimostrare che qualunque radice di qualunque numero naturale \u00e8 un numero naturale o \u00e8 irrazionale.\nUn'altra dimostrazione per assurdo che dimostra l'irrazionalit\u00e0 di formula_13 \u00e8 meno conosciuta ma interessante. Essa procede osservando che se formula_16 allora sfruttando il fatto che formula_17 si ottiene formula_18, quindi una frazione ai minimi termini viene ridotta in termini ancora minori. Questa \u00e8 una contraddizione se formula_19 e formula_20 sono interi positivi, dunque l'assunzione che formula_13 sia razionale deve essere falsa. Da un triangolo rettangolo isoscele di cui i cateti e l'ipotenusa abbiano rispettivamente lunghezze formula_19 e formula_20, tramite una classica costruzione con riga e compasso, \u00e8 possibile costruire un triangolo isoscele rettangolo pi\u00f9 piccolo tale che i cateti e l'ipotenusa abbiano rispettivamente lunghezze formula_24 e formula_25. Questa costruzione dimostra l'irrazionalit\u00e0 di formula_13 con lo stesso tipo di metodo che fu impiegato dagli antichi geometri greci.\nIrrazionalit\u00e0 dei logaritmi.\nAltri numeri di cui si dimostra facilmente l'irrazionalit\u00e0 sono i logaritmi con base ed argomento interi, tali che esista un numero primo che divide la base ma non l'argomento (o viceversa). La dimostrazione procede per assurdo: assumendo che formula_27, si ha\novvero, elevando alla \"n\",\nSe ora ad esempio il numero primo \"p\" divide \"a\" ma non \"b\", allora divide \"am\" ma non \"bn\", e quindi i due numeri non possono essere uguali, e il logaritmo non \u00e8 razionale.\nUn esempio pu\u00f2 essere log23: se fosse uguale a \"m/n\" si avrebbe 2m = 3n, il che \u00e8 impossibile perch\u00e9 il primo \u00e8 pari (ossia divisibile per 2) e il secondo no.\nAltri irrazionali.\nAltri esempi notevoli di numeri irrazionali sono e, pi greco e i valori delle funzioni seno e coseno di numeri razionali. L'irrazionalit\u00e0 di \"e\" \u00e8 facile da dimostrare per assurdo usando le serie di Taylor: infatti\ndove \"n\"! indica il fattoriale di \"n\"; se \"e\" fosse razionale sarebbe possibile scriverlo come \"e\"=\"a/b\". Troncando la serie dopo \"b\" termini si avrebbe\ndove \"Rb\" comprende la somma per n che va da \"b\"+1 a infinito, ed \u00e8 compreso tra 0 e 1/\"b\"!. Moltiplicando per \"b\"! si ha\nUn altro modo di costruire numeri irrazionali \u00e8 come numeri algebrici irrazionali, cio\u00e8 zeri di polinomi a coefficienti interi: iniziamo con un'equazione polinomiale:\ndove i coefficienti \"a\"\"i\" sono interi. Supponiamo di sapere che esistono numeri reali \"x\" tali che \"p\"(\"x\") = 0 (per esempio se il polinomio \u00e8 di grado dispari). Le uniche possibile radici razionali di quest'equazione polinomiale sono della forma \"r\"/\"s\" dove \"r\" \u00e8 un divisore di \"a\"0 ed \"s\" \u00e8 un divisore di \"a\"\"n\"; c'\u00e8 solo un numero finito di questi candidati che \u00e8 facile controllare a mano. Se nessuno di loro \u00e8 una radice di \"p\", allora \"x\" deve essere irrazionale. Per esempio, questa tecnica pu\u00f2 essere usata per mostrare che \"x\" = (21/2 + 1)1/3 \u00e8 irrazionale: abbiamo (x\u00b3 \u2212 1)\u00b2 = 2 e quindi x6 \u2212 2x\u00b3 \u2212 1 = 0, e quest'ultimo polinomio non ha alcuna radice razionale (gli unici candidati possibili sono \u00b11).\nPoich\u00e9 i numeri razionali formano un campo, molti numeri irrazionali possono essere costruiti combinando razionali e irrazionali. Numeri come formula_34, formula_35, formula_36 non possono essere razionali, perch\u00e9 altrimenti lo sarebbero, rispettivamente, \"e\", \u03c0 e formula_37.\nIrrazionali e trascendenti.\nI numeri trascendenti sono quei numeri che non sono zeri di alcun polinomio a coefficienti interi (o razionali: le due affermazioni sono equivalenti). Poich\u00e9 ogni razionale formula_38 \u00e8 la soluzione di formula_39, tutti i trascendenti sono anche irrazionali. Esistono, tuttavia, irrazionali che non sono trascendenti: \u00e8 il caso delle radici (ad esempio formula_1 \u00e8 soluzione di formula_41). Solitamente provare l'irrazionalit\u00e0 di un numero \u00e8 pi\u00f9 facile che provare la sua trascendenza; ad esempio la cosiddetta costante di Ap\u00e9ry, ovvero il numero\n\u00e8 stata dimostrata essere irrazionale, ma nessuno ha ancora trovato una prova della sua trascendenza.\nL'insieme di tutti i numeri irrazionali non \u00e8 numerabile (infatti i razionali sono numerabili, ma i reali non lo sono): questo vuol dire che \"quasi tutti\" i numeri reali sono irrazionali. Inoltre, poich\u00e9 anche gli algebrici sono numerabili, ne segue che anche gli irrazionali algebrici sono numerabili: di conseguenza \"quasi tutti\" gli irrazionali sono trascendenti.\nNumeri irrazionali ed espansioni decimali.\nSpesso si crede che i matematici definiscano \"numero irrazionale\" in termini di espansione decimale, chiamando un numero \"irrazionale\" se la sua espansione decimale non si ripete n\u00e9 termina. Nessun matematico utilizza tale definizione, in quanto la scelta della base 10 sarebbe arbitraria e la definizione tipica \u00e8 pi\u00f9 semplice e pi\u00f9 motivata. Tuttavia \u00e8 vero che un numero razionale si pu\u00f2 esprimere nella forma formula_43, dove formula_19 ed formula_20 sono interi, se e solo se la sua espansione decimale si ripete o \u00e8 finita. Quando l'algoritmo di divisione (\"in colonna\") viene applicato alla divisione di formula_19 per formula_20, sono possibili solo formula_20 resti. Se formula_49 appare come resto, l'espansione decimale si conclude. Se formula_49 non compare, allora l'algoritmo pu\u00f2 richiedere al massimo formula_51 passi senza usare ogni resto pi\u00f9 di una volta. Dopodich\u00e9, un resto deve ricomparire, e quindi l'espansione decimale si ripete. Al contrario, supponiamo di essere di fronte ad un decimale periodico, ad esempio:\nPoich\u00e9 la dimensione del periodo \u00e8 formula_53, moltiplichiamo per formula_54:\ne sottraiamo A da entrambi i membri:\nAllora\nIrrazionali e frazioni continue.\nL'espansione degli irrazionali in frazione continua semplice \u00e8 infinita. In particolare, gli irrazionali quadratici, ovvero le soluzioni irrazionali di equazioni di secondo grado, hanno una frazione continua periodica, mentre tutti gli altri ne hanno una aperiodica. Ad esempio\nmentre\nTopologia.\nUsando il valore assoluto per misurare le distanze, i numeri irrazionali diventano uno spazio metrico che non \u00e8 completo. Tuttavia, questo spazio metrico \u00e8 omeomorfo allo spazio metrico completo di tutte le sequenze di interi positivi; l'omomorfismo \u00e8 dato dall'espansione in frazione continua infinita. Questo dimostra che il teorema delle categorie di Baire vale per lo spazio dei numeri irrazionali.\nOperazioni tra razionali e irrazionali.\nLa somma di un razionale pi\u00f9 un irrazionale \u00e8 irrazionale.\nIl prodotto di un razionale per un irrazionale \u00e8 irrazionale, a meno che il razionale sia formula_49."}
{"id": "37586", "revid": "287204", "url": "https://it.wikipedia.org/wiki?curid=37586", "title": "Edipo a Colono (Ropartz)", "text": "Edipo a Colono (\u0152dipe \u00e0 Colone) \u00e8 una composizione di musiche di scena di Joseph Guy Ropartz (1864-1955) per l\"Edipo a Colono\" di Sofocle.\nLa partitura fu pubblicata a Parigi nel 1914 dall'editore Durand.\nLo stesso Ropartz ne ricav\u00f2 una suite per orchestra in 5 parti che includeva i preludi che aprivano i primi tre atti, l\"Entr\u00e9e de Th\u00e9s\u00e9e\" e il \"Lamento\" per la morte del padre di Antigone e Ismene.\nLa scrittura di Ropartz si muove nell'ambito della modalit\u00e0, con una particolare predilezione per il modo lidio."}
{"id": "37588", "revid": "37401", "url": "https://it.wikipedia.org/wiki?curid=37588", "title": "Edipo a Colono (Zingarelli)", "text": "Edipo a Colono \u00e8 un'opera lirica di Nicola Antonio Zingarelli su libretto di Simeone Antonio Sografi.\nFu rappresentata per la prima volta il 26 dicembre 1802 al Teatro La Fenice di Venezia.\nRicalca gli stilemi della scuola napoletana, di cui l'autore fu uno dei principali esponenti."}
{"id": "37589", "revid": "73936", "url": "https://it.wikipedia.org/wiki?curid=37589", "title": "Modello Standard", "text": ""}
{"id": "37591", "revid": "1318658", "url": "https://it.wikipedia.org/wiki?curid=37591", "title": "Stagno", "text": ""}
{"id": "37595", "revid": "148107", "url": "https://it.wikipedia.org/wiki?curid=37595", "title": "Fonone", "text": "In fisica il fonone \u00e8 una quasiparticella che descrive un quanto di vibrazione in un reticolo cristallino rigido.\nLo studio dei fononi \u00e8 importante nella fisica dello stato solido, poich\u00e9 essi giocano un ruolo importante nella comprensione di molte propriet\u00e0 dei solidi, quali il calore specifico, la conduzione termica, la conduzione elettrica e la propagazione del suono. Il nome fonone deriva dal greco \u03c6\u03c9\u03bd\u03ae (phon\u00e9: suono).\nI fononi sono la controparte quantistica di quello che in meccanica classica \u00e8 noto come\n\"sviluppo in modi normali\", ovvero la scomposizione delle vibrazioni in \"vibrazioni elementari\", dette modi normali.\nIn quest'ottica, tutte le vibrazioni possono essere viste e descritte formalmente come una sovrapposizione dei modi normali.\nLe vibrazioni elementari, nel seguito descritte nel caso unidimensionale, da un punto di vista classico sono delle onde.\nDal punto di vista della meccanica quantistica, anche nei fononi si pu\u00f2 osservare il cosiddetto dualismo onda-particella,\novvero la presenza contemporanea di propriet\u00e0 delle onde e delle particelle. La manifestazione pi\u00f9 evidente del comportamento di particella \u00e8 data dallo scattering Brillouin e Raman, in cui l'interazione tra fotoni e fononi viene matematicamente descritta come un semplice processo d'urto.\nStoria.\nI fononi furono introdotti all'inizio del Novecento da Debye ed Einstein,\nall'interno dei rispettivi modelli per il calore specifico dei solidi, quando videro che il calcolo della\nfunzione di partizione (e quindi delle quantit\u00e0 caratteristiche della meccanica statistica,\ncome l'energia media ed i numeri d'occupazione medi) relativa alle oscillazioni del reticolo cristallino portava a risultati\nanaloghi a quelli ottenuti nell'ambito della teoria statistica delle particelle identiche di spin intero: i bosoni.\nFu appunto questa analogia di base con i bosoni, che port\u00f2 ad identificare i modi normali del reticolo cristallino con i fononi.\nCome i fotoni sono quanti di onde elettromagnetiche, nel modello di Debye i fononi sono quanti di onde sonore, che si propagano all'interno del solido.\nLa spiegazione microscopica della superconduttivit\u00e0 si basa sullo scambio tra elettroni di fononi, che danno luogo alle cosiddette coppie di Cooper.\nNel seguito viene descritto il modello classico delle vibrazioni elementari.\nLa catena monoatomica.\nIl modello pi\u00f9 semplice in cui compaiono i fononi \u00e8 la catena monoatomica. Notiamo che l'equazione in questa forma \u00e8 puramente classica. Consideriamo formula_1 masse formula_2 disposte linearmente, a distanza di riposo formula_3, che interagiscano elasticamente con i loro primi vicini con una costante di richiamo elastica formula_4. La posizione della massa formula_5sima sar\u00e0:\ndetto formula_7 l'allontanamento dalla posizione di equilibrio della massa formula_8-sima.\nData la seconda legge della dinamica l'equazione del moto dell'formula_8-esima massa (di coordinate formula_10) pu\u00f2 essere scritta come:\nDefinendo con formula_12 si ha che:\nQueste sono formula_1 equazioni differenziali accoppiate e sono, in pratica, impossibili da risolvere non appena formula_1 \u00e8 superiore a formula_16 o formula_17. \u00c8 quindi necessario disaccoppiare le equazioni tramite un cambiamento di sistema di riferimento, ovvero applicare una trasformazione alle variabili formula_7 in modo da passare nella rappresentazione dei modi normali, operando dunque la sostituzione\ndove abbiamo introdotto le variabili fittizie formula_20 e formula_21, corrispondenti alle posizioni delle pareti, che imporremo successivamente essere nulle.\nVediamo ora come formula_22 non sia una variabile continua, ma possa assumere solo valori discreti; per questo \u00e8 dato il pedice formula_23, che va da formula_24 a formula_1 (si dimostra che, grazie alla periodicit\u00e0 delle soluzioni, tutti gli altri valori che pu\u00f2 assumere si riducono a soluzioni non indipendenti del sistema), ed \u00e8 chiamato indice dei modi normali. Infatti dalla condizione di onda stazionaria (ovvero imponendo che le variabili fittizie si annullino, visto che le pareti sono ferme) segue che:\nQuindi le formula_1 formula_22 sono le nuove variabili, che sostituiscono le formula_1 formula_7 variabili. Con questa sostituzione di variabili si ha che il sistema di equazioni viene diagonalizzato e si ottiene che, per ogni modo normale formula_23 vale la seguente relazione di dispersione fra formula_32 e formula_33:\nNotare l'esistenza di una pulsazione massima di oscillazione delle vibrazioni pari a formula_35. Inoltre per formula_36 quindi per lunghezze d'onda (formula_37) molto minori della dimensione della catena di atomi (formula_38) la relazione di dispersione sia lineare:\ncon formula_40, costante di proporzionalit\u00e0 tra formula_22 ed formula_42, che viene comunemente chiamata velocit\u00e0 del suono.\nPer formula_43si ha che formula_44, quindi l'onda che ne deriva \u00e8 un'onda stazionaria, ovvero la cui velocit\u00e0 di gruppo \u00e8 nulla.\nLa catena diatomica.\nImmaginiamo di avere una catena di formula_45 atomi di massa formula_46 ed formula_47 alternati regolarmente.\nDefinendo formula_8 un intero compreso tra formula_24 e formula_45, si avr\u00e0 che gli atomi sono disposte nelle posizioni:\navendo definito formula_7 l'allontanamento dalla posizione di equilibrio della massa formula_8-esima.\nQuindi, procedendo come nel caso monoatomico, le leggi della dinamica per le due masse diventano:\navendo definito con formula_56 e formula_57.\nLe equazioni rappresentano sinteticamente le formula_45 equazioni accoppiate che possono essere diagonalizzate facendo il cambiamento\ndi variabile:\ncon formula_22 nuovo parametro definito dall'indice di modo formula_23 che assume i valori:\nCon semplici passaggi matematici si ha quindi:\nLe due soluzioni possibili sono schematizzate nella figura a fianco ed indicate rispettivamente come banda acustica, simile\na quella del reticolo monoatomico con formula_32 sempre inferiore ad formula_68.\nFononi ottici e acustici.\nCome ottenuto dalle derivazioni precedenti, 1D, nel caso di atomi della stessa specie si ottiene una relazione di dispersione con una sola banda fononica, quella acustica, mentre quando gli atomi sono differenti le bande fononiche sono due, quella acustica e quella ottica. In realt\u00e0 non \u00e8 la specie atomica in s\u00e9 a determinare la presenza o meno di entrambe le bande, ma le caratteristiche del reticolo cristallino, cio\u00e8 la possibilit\u00e0 o meno di compiere alcune oscillazioni. In particolare si distinguono oscillazioni in fase e in controfase rispettivamente attribuibili ai fononi acustici ed ottici. Le diverse configurazioni che portano alla compresenza delle due tipologie di fononi sono: cristallo con cella primitiva con base (come nel caso del silicio) e cristallo formato da specie atomiche differenti. \nNel caso del silicio la dispersione che si ottiene \u00e8 peculiare; la banda acustica e quella ottica si \"toccano\". Seguendo la derivazione la motivazione \u00e8 immediata, i gradi di libert\u00e0 aggiuntivi non risentono di alcuna differenza di massa fra i due atomi della catena biatomica. In generale, invece, \u00e8 proprio la differenza fra le masse delle due specie atomiche coinvolte che determina la separazione fra le bande.\nL'origine del nome delle bande risiede in alcuni dei risvolti sperimentali che si sono osservati. I fononi acustici, nell'approssimazione di onda lunga, e quindi nella zona di regime lineare attorno al punto \u0393, sono caratterizzati da un coefficiente angolare coincidente con la velocit\u00e0 del suono nel mezzo.\nI fononi ottici sono coinvolti nell'interazione con la radiazione elettromagnetica e quindi nell'accoppiamento fonone-fotone. La presenza di asimmetria nella struttura cristallina rende possibile l'instaurarsi di dipoli elettrici, che interagiscono quindi con il campo incidente. La trattazione fisico-matematica segue quelle dell'oscillatore armonico in presenza di una forzante esterna e dell'accoppiamento forte. Il fenomeno dell'accoppiamento dipolo-fotone, e quindi della formazione di un polaritone fononico, \u00e8 assai evidente nei cristalli ionici dove la differenza di elettronegativit\u00e0 delle specie rende l'accoppiamento particolarmente forte. \nIn 3D la trattazione si generalizza naturalmente, si hanno 3 bande acustiche e 3 bande ottiche, divise in una longitudinale e due trasversali. Nel caso delle bande ottiche esiste una relazione, di Lyddane-Sachs-Teller, che associa il rapporto dei quadrati delle frequenze dei LO (fononi ottici longitudinali) e dei TO (fononi ottici trasversali), al rapporto fra le costanti dielettriche statica e dinamica:\nformula_69.\nAttraverso la relazione di LST viene identificata una connessione fra le dinamiche ioniche (pi\u00f9 lente) e quelle elettroniche (pi\u00f9 veloci) nei fenomeni di polarizzazione e interazione elettro-ottica, base per la definizione e la rilevazione dei polaritoni fononici, argomenti attualmente di grande interesse teorico e sperimentale.\nApplicazioni.\nNel novembre 2013 sulla rivista \"Nature\" sono stati presentati i primi diodi acustici e termici basandosi sullo studio e la manipolazione dei fononi."}
{"id": "37597", "revid": "827882", "url": "https://it.wikipedia.org/wiki?curid=37597", "title": "Magnetone nucleare", "text": "Il magnetone nucleare (simbolo formula_1), \u00e8 una costante fisica relativa al momento magnetico intrinseco delle particelle fondamentali. I momenti magnetici delle particelle pesanti, come i nucleoni e i nuclei atomici sono espresse in unit\u00e0 di magnetone nucleare.\nIl magnetone nucleare \u00e8 definito come:\ndove:\nNel Sistema Internazionale di unit\u00e0 di misura vale: \nSignificato fisico.\nNel 1928 il fisico inglese Paul Adrien Maurice Dirac formul\u00f2 l'equazione di Dirac, che descrive le particelle elementari a spin \u00bd. All'epoca erano poche le particelle conosciute, in particolare l'elettrone e il protone erano considerate le particelle elementari che componevano l'atomo.\nLe particelle descritte dall'equazione di Dirac soddisfano determinate propriet\u00e0 tra cui la seguente: il valore del loro momento magnetico \u00e8:\ndove:\nSperimentalmente venne verificato che il momento magnetico dell'elettrone misurato corrispondeva al valore predetto dall'equazione di Dirac: l'elettrone \u00e8 una particella elementare. Il momento magnetico dell'elettrone \u00e8 anche usato come unit\u00e0 di riferimento e viene indicato col nome di magnetone di Bohr. \nAnalogamente era previsto che il momento magnetico del protone misurato corrispondesse al valore del magnetone nucleare (il momento magnetico di una \"particella di Dirac\" con la massa del protone), in quanto si pensava che il protone fosse una particella elementare. Tuttavia il valore misurato corrispondeva a 2.793 formula_1 e per decenni nessuno fu in grado di spiegare il cosiddetto \"momento magnetico anomalo del protone\".\nQuando negli anni '60 venne proposto il Modello a quark costituenti, fu possibile spiegare il valore \"anomalo\" del momento magnetico del protone e del neutrone in termini dei momenti magnetici dei quark. Il protone e il neutrone non sono particelle elementari, ma sono composti da quark e gluoni, i quali sono particelle elementari.\nMomento magnetico anomalo del protone.\nIl valore \"anomalo\" del momento magnetico del protone \u00e8 pari a: \nConsiderando che il protone \u00e8 costituito da 2 quark up e un quark down, il suo momento magnetico pu\u00f2 essere calcolato tramite i coefficienti di Clebsch-Gordan. Espresso in funzione dei momenti magnetici dei quark risulta essere pari a:\nMomento magnetico anomalo del neutrone.\nAnalogamente il valore \"anomalo\" del momento magnetico del neutrone \u00e8 pari a: \nConsiderando che il neutrone \u00e8 costituito da 2 quark down e un quark up, il suo momento magnetico pu\u00f2 essere calcolato tramite i coefficienti di Clebsch-Gordan. Espresso in funzione dei momenti magnetici dei quark risulta essere pari a:\nLe relazioni precedenti sono espresse in termini dei momenti magnetici dei quark, dove:"}
{"id": "37601", "revid": "4", "url": "https://it.wikipedia.org/wiki?curid=37601", "title": "Paracelsus", "text": ""}
{"id": "37605", "revid": "4", "url": "https://it.wikipedia.org/wiki?curid=37605", "title": "Philippus Theophrastus Bombast von Hohenheim", "text": ""}
{"id": "37607", "revid": "37401", "url": "https://it.wikipedia.org/wiki?curid=37607", "title": "Iperbole", "text": ""}
{"id": "37608", "revid": "715366", "url": "https://it.wikipedia.org/wiki?curid=37608", "title": "Edipo ad Atene (Musorgskij)", "text": "Edipo ad Atene \u00e8 un'opera abbozzata e rimasta incompiuta di Modest Petrovi\u010d Musorgskij.\nStoria della composizione.\nMusorgskij lavor\u00f2 all'opera tra il 1858 e il 1860, basandosi sul dramma omonimo di Vladislav Ozerov. L'unico pezzo superstite di quell'attivit\u00e0 \u00e8 il brano \"Scena nel tempio: coro del popolo\", che venne successivamente rielaborato dal compositore, per diventare il \"Coro delle sacerdotesse e dei soldati\" per il successivo tentativo, anch'esso non portato a termine, di comporre un'opera, Salammb\u00f4. Sia il brano originale, sia la successiva rielaborazione, vennero poi orchestrati da Nikolaj Rimskij-Korsakov.\nEsecuzioni.\nL'episodio superstite per coro e orchestra \u00e8 entrato in una selezione di pezzi di Musorgskij che vengono rappresentati in spettacoli e registrati su album discografici. Il pezzo viene eseguito spesso in serate sinfoniche dedicate a Musorgskij, specialmente in Russia e nel nord dell'Europa. Nella stagione 2004-05 il maestro Patrick Fournillier, alla guida dell'orchestra e del coro dell'Arena di Verona al teatro Filarmonico, lo ha incluso in una raccolta di quattro pezzi per coro ed orchestra."}
{"id": "37610", "revid": "287204", "url": "https://it.wikipedia.org/wiki?curid=37610", "title": "Edipo re (Stanford)", "text": "Edipo re (\"Oedipus Tyrannus\") \u00e8 una composizione musicale di Sir Charles Villiers Stanford, concepita per essere eseguita come musiche di scena per l\"Edipo re\" di Sofocle. La prima rappresentazione ebbe luogo nel 1887.\nCome l'intera produzione musicale di Stanford anche quest'opera, classificata come opus 29 nella sua produzione, \u00e8 al centro di osservazioni da parte dei critici per l'abitudine dell'autore di riutilizzare brani di sue opere precedenti in altri lavori, in una sorta di \"autoplagio\".\nDa questa opera sono, infatti, stati ripresi due pezzi nella sua \"Quarta sinfonia\" (opera 31) dell'anno successivo: in una prima versione dell'opera 31 era infatti inserito - nell'ambito del secondo movimento - un intermezzo ripreso dall'opera 29, ed inoltre, nell'esecuzione - risalente al 1889 - della \"prima\" di tale opera (da parte della Filarmonica di Berlino) era inserito anche il preludio dell\"Oedipus Tyrannus\".\nLa disputa fra i critici relativa al riutilizzo dei medesimi brani in opere diverse di Stanford verte su due ipotesi: da un lato la necessit\u00e0 di produrre per tempo le opere commissionate o, in antitesi, la visione dell'autore che considerava come un \"unicum\" la sua produzione musicale."}
{"id": "37611", "revid": "110157", "url": "https://it.wikipedia.org/wiki?curid=37611", "title": "Edipo re (Schillings)", "text": "Edipo re (K\u00f6nig Oedipus) \u00e8 una composizione di Max von Schillings del 1900, destinata ad essere eseguita come musiche di scena per l\"Edipo re\" di Sofocle. L'autore, pi\u00f9 noto come direttore d'orchestra, lasci\u00f2 molte opere, eseguite per la prima volta sotto la sua direzione.\nDi queste musiche di scena ha avuto in seguito vita autonoma il preludio, ovvero il pezzo pi\u00f9 conosciuto e suonato, che ha trovato poi numerose registrazioni fonografiche. Questo brano - con testo in lingua inglese - \u00e8 stato catalogato come \"Symphonic Prologue to King Oedipus\", op. 11."}
{"id": "37613", "revid": "1371684", "url": "https://it.wikipedia.org/wiki?curid=37613", "title": "Oedipus rex", "text": ""}
{"id": "37614", "revid": "287204", "url": "https://it.wikipedia.org/wiki?curid=37614", "title": "Edipo re (Leoncavallo)", "text": "Edipo re \u00e8 l'ultima opera di Ruggero Leoncavallo, su libretto di Giovacchino Forzano, tratto dall\"Edipo re\" di Sofocle. L'opera, lasciata incompiuta da Leoncavallo, venne completata da Giovanni Pennacchio.\nFu rappresentata postuma nell'Auditorium Theatre di Chicago il 13 dicembre 1920. La prima rappresentazione europea in forma scenica si ebbe invece solo nel 1958, a Siena, come manifestazione finale dell'Accademia Musicale Chigiana.\nInterpreti della prima rappresentazione.\nDirettore: Gino Marinuzzi (1882-1945).\nTrama.\nL'opera segue fedelmente l'omonima tragedia di Sofocle da cui trae ispirazione.\nEdipo, re di Tebe, ha sposato Giocasta, vedova del precedente sovrano, Laio, che si pensa essere stato ucciso da alcuni briganti mentre si recava a Delfi. Edipo crede di essere figlio del re di Corinto, Polibo, ma scopre di esserne solo figlio adottivo, poich\u00e9 il vero padre lo aveva abbandonato, a causa di una profezia secondo la quale il bambino era destinato ad uccidere il proprio genitore. Edipo era poi fuggito da Corinto, terrorizzato da una profezia dell'oracolo di Delfi, che gli prediceva che avrebbe ucciso il proprio padre e sposato la propria madre, e durante la fuga, sulla strada tra Delfi e Tebe, aveva avuto un alterco con un uomo e l'aveva ucciso. Edipo comincia a intuire che la sua vittima \u00e8 proprio Laio. Alla morte di Polibo, un servo che lo aveva accudito da bambino rivela a Edipo la sua vera identit\u00e0: Edipo \u00e8 figlio di Laio. La profezia dell'oracolo di Delfi si \u00e8 cos\u00ec avverata. Giocasta si impicca ed Edipo si acceca."}
{"id": "37615", "revid": "1632387", "url": "https://it.wikipedia.org/wiki?curid=37615", "title": "Oedipus Rex (Stravinskij)", "text": "Oedipus Rex (\"Edipo re\") \u00e8 un'opera-oratorio in due atti con musica di Igor' F\u00ebdorovi\u010d Stravinskij composta tra il 1926 e il 1927. Il testo in francese \u00e8 di Jean Cocteau tradotto in latino da Jean Dani\u00e9lou ed \u00e8 ispirato alla tragedia di Sofocle.\nStoria.\nTerminata la Serenata in La per pianoforte nel 1925, Stravinskij sent\u00ec la necessit\u00e0 di dedicarsi ad un lavoro di pi\u00f9 ampio respiro; l'idea era quella di ispirarsi ad un soggetto di vasta notoriet\u00e0 in modo che il pubblico dovesse concentrarsi solo sulla musica e non sulla trama. Tornando da Venezia a Nizza alla fine del 1925, Stravinskij si ferm\u00f2 a Genova dove trov\u00f2, su una bancarella, un volume su San Francesco; leggendolo fu colpito dal fatto che il santo adoperasse nelle occasioni solenni non l'italiano, ma il provenzale, la lingua per lui pi\u00f9 vicina alla preghiera. Per questo Stravinskij ebbe l'idea di usare non la propria lingua, il russo, n\u00e9 il francese bens\u00ec il latino, idioma che preservava un senso di sacra ritualit\u00e0. La vicenda che sembr\u00f2 corrispondere al meglio all'idea del musicista fu quella di Edipo, scelta che egli fece di comune accordo con Jean Cocteau, suo amico di vecchia data. Ci\u00f2 che interessava a Stravinskij era l'essenza della tragedia al di l\u00e0 di ogni azione scenica, per questo l'argomento tratto da un mito greco era l'ideale. Il compositore inizi\u00f2 a lavorare all'Oedipus Rex a Nizza l'undici gennaio 1926 sul testo tradotto da Dani\u00e9lou; l'opera fu interrotta pi\u00f9 volte per una serie di concerti che Stravinskij dovette tenere in diverse citt\u00e0 europee e fu terminata il 14 maggio dell'anno seguente. L'intenzione era quella di far eseguire questo lavoro a Parigi nell'ambito degli spettacoli di Sergej Djagilev in occasione del ventennale della sua attivit\u00e0. Poich\u00e9 Stravinskij e Cocteau non avevano i mezzi materiali per una realizzazione scenica, la scelta cadde sul concerto e in questo furono aiutati finanziariamente dalla Principessa di Polignac. La prima esecuzione ebbe luogo a Parigi al Th\u00e9\u00e2tre Sarah Bernhardt il 30 maggio 1927 con la direzione dell'autore. L'Oedipus per\u00f2 venne inserito tra due balletti ed il pubblico, che si aspettava solo uno spettacolo di danza, ne rimase sconcertato. La prima esecuzione in forma scenica avvenne al Wiener Staatsoper il 23 febbraio 1928; il 25 dello stesso mese vi fu un'altra rappresentazione al Teatro Kroll di Berlino diretta da Otto Klemperer. \"Oedipus Rex\" fu pubblicato per la prima volta dalle \u00c9dition Russe de Musique di Parigi nel 1927.\nRealizzazione.\nIl termine Opera-oratorio sta ad indicare il fatto che l'Oedipus, seppure fosse stato ideato come opera, difficilmente sarebbe stato riconosciuto come tale, per cui Stravinskij decise di scriverlo in modo che potesse essere eseguito anche in ambito concertistico. Il musicista diede indicazioni precise sulla realizzazione del lavoro; per focalizzare tutta l'attenzione sul dramma elimin\u00f2 ci\u00f2 che fa parte di una normale azione di scena. I componenti del coro, con un cappuccio in testa, dovevano stare seduti in una fila sola e in parte essere nascosti da pannelli scultorei. I cantanti erano disposti, ad altezze diverse, su pedane, apparendo o scomparendo tramite botole sottostanti. Stravinskij stesso scrisse sulla partitura: \"Tranne Tiresia, il Pastore e il Messaggero, i personaggi restano nei loro costumi e nelle maschere costruite. Si muovono solo le teste e le braccia. Essi devono avere l'aspetto di statue viventi.\" La quasi immobilit\u00e0 di questi personaggi sta a simboleggiare la ieratica staticit\u00e0 dei tempi antichi. Edipo \u00e8 l'unico a dover essere sempre presente e l'accecamento nel finale dell'opera \u00e8 sottolineato da una semplice sostituzione della maschera con una insanguinata. All'aspetto di statue dei personaggi corrisponde una scenografia senza prospettiva, totalmente priva di profondit\u00e0. L'elemento di distacco da questa pietrificazione quasi mitica, fuori dal tempo, \u00e8 il narratore che, in perfetto abito da sera moderno, espone nel Prologo la vicenda, parlando in francese, quasi un passivo annunciatore che anticipa poi di volta in volta lo svolgersi delle scene narrandole al pubblico.\nMusica.\nL'opera \u00e8 uno dei lavori chiave del periodo neoclassico stravinskiano. La struttura sonora dell'Oedipus \u00e8 monumentale ed ha un aspetto di pietrificata staticit\u00e0. L'articolazione del tessuto musicale si svolge con giustapposizioni di forme chiuse: arie, duetti e cori, rivelando riferimenti all'oratorio barocco, in particolare h\u00e4ndeliano, a Beethoven e al melodramma romantico, specialmente verdiano. Qui per\u00f2 Stravinskij non cita esplicitamente, come in precedenti lavori, brani di altri autori; difficilmente si possono riconoscere le fonti di ispirazione; si tratta semplicemente di una sorta di mediazione tra passato e presente, un dare alla musica un valore universale che abbatte le barriere temporali. Il musicista nell'Oedipus utilizza quasi sempre il Modo minore in sintonia con il clima dolente e luttuoso dell'opera; tuttavia, a tratti, il Modo maggiore riappare, nel canto del coro che esalta Giocasta o quando Edipo prende finalmente coscienza di ci\u00f2 che ha fatto. Caratteristico della composizione \u00e8 l'uso del ritmo; Stravinskij qui riprende elementi gi\u00e0 presenti ne \"Les noces\", semplificandoli al massimo e adattandoli al carattere statuario dell'opera, L'uso particolare del ritmo basato sull'ostinato in 6/8 fa da filo conduttore a tutta la composizione, fino alla conclusione, quasi un continuo rammentare l'implacabilit\u00e0 del destino.\nLa vicenda.\nAntefatto.\nEdipo, figlio del re di Tebe Laio e di sua moglie Giocasta \u00e8 stato abbandonato dai genitori (esposto sul monte Citerone) poich\u00e9 l'oracolo ha predetto a Laio che perir\u00e0 per mano del figlio. Il fanciullo viene allevato dal re Polibo, ma, quando gli viene predetto che sposer\u00e0 la sua stessa madre, abbandona la casa di quelli che crede essere i suoi genitori naturali. Sulla strada per Tebe ha un diverbio con un ignoto straniero che uccide. A Tebe libera i cittadini dalla Sfinge e riceve in premio da Creonte, fratello di Giocasta, la mano della regina rimasta vedova di recente.\nAtto I.\nEdipo (tenore) annuncia al coro l'arrivo di Creonte (baritono) che si \u00e8 recato dall'oracolo per apprendere un modo per liberare Tebe dalla terribile peste che flagella la popolazione. Il responso \u00e8 che occorre trovare l'assassino di Laio. Edipo interroga allora Tiresia (basso), indovino cieco, che gli d\u00e0 risposte vaghe. Mentre Edipo si infuria giunge Giocasta (mezzosoprano), salutata dal coro con un Gloria.\nAtto II.\nLa regina racconta di come Laio fu ucciso ad un trivio da uno straniero ed Edipo ricorda dell'omicidio da lui commesso sulla strada per Tebe. Un pastore (tenore) ed un messaggero (baritono recitante) giunti per annunciare la morte di Polibo, svelano in un climax drammatico le origini di Edipo. Giocasta comprende quanto \u00e8 accaduto e si allontana, seguita da Edipo. In seguito il pastore ed il messaggero narrano del suicidio di Giocasta e del terribile gesto di Edipo, che si \u00e8 accecato. Edipo si mostra con il volto coperto di sangue ed il coro, in lutto, gli dice addio pietosamente (\"Addio, triste Edipo, ti abbiamo amato!\").\nOrganico orchestrale.\nTre flauti, due oboi, corno inglese, tre clarinetti, due fagotti, controfagotto, quattro corni, quattro trombe, tre tromboni, basso tuba, timpani, tamburo militare, tamburo basco, grancassa, piatti, pianoforte, arpa, archi."}
{"id": "37617", "revid": "5", "url": "https://it.wikipedia.org/wiki?curid=37617", "title": "Oedipus", "text": ""}
{"id": "37619", "revid": "5", "url": "https://it.wikipedia.org/wiki?curid=37619", "title": "Oedipe", "text": ""}
{"id": "37621", "revid": "287204", "url": "https://it.wikipedia.org/wiki?curid=37621", "title": "Edipo (Dryden)", "text": "La tragedia Edipo (\"Oedipus\") \u00e8 un adattamento dell\"Edipo re\" di Sofocle, scritto da John Dryden e Nathaniel Lee. Pubblicato nel 1679, ottenne un enorme successo nelle sue rappresentazioni durante il periodo della Restaurazione della corona Inglese.\nGli autori dell'Edipo, una tragedia.\nDa un punto di vista moderno questo dramma potrebbe apparire come un'opera comica, probabilmente per l'ampio uso di un linguaggio molto drammatico ed il finale sanguinolento del dramma, che richiama alla mente un massacro da film horror. Gli studiosi contemporanei della Letteratura inglese sono generalmente indifferenti verso l'opera, mentre, nei secoli scorsi la stessa \u00e8 stata accolta alternativamente con entusiasmo e condanna.\nLa tragedia fu scritta da Dryden e Nathaniel Lee, ma si \u00e8 incerti su quale parte abbia scritto il primo e quale il secondo autore. Secondo The London Stage, Dryden scrisse i primi due atti, Lee gli ultimi tre. Nella sua introduzione all'opera del 1808, Walter Scott dice che il primo e il terzo atto furono scritti da Dryden, mostrando una decisa superiorit\u00e0 sul resto. Ma, per la presenza di vari passaggi eccellenti nelle scene scritte da Lee, e per la sua uniformit\u00e0 generale, Scott suppone che tutta l'opera sia stata, alla fine, corretta da Dryden.\nComposizione e ispirazione dell'opera.\nL'Edipo fu originariamente scritta da Sofocle nel 430 a.C. e, in seguito, adattata da Seneca e successivamente da Corneille nel 1659. Nella prefazione alla tragedia Dryden fa riferimento a questi autori rivelando la sua opinione sulle versioni in latino e francese del dramma, entrambe inferiori all'opera originale di Sofocle.\nDryden riepiloga le caratteristiche salienti del teatro Greco. Una tragedia \u00e8 composta da tre atti, ogni atto comprende generalmente una scena o due che sviluppano il dramma. Le unit\u00e0 di azione, spazio e tempo sono i tratti distintivi del teatro ateniese. Quello che Dryden disapprova del teatro Greco \u00e8 che solo il personaggio principale appare costantemente in tutto lo spettacolo, mentre i personaggi secondari spesso appaiono una volta soltanto in tutta la tragedia.\nL'adattamento di Dryden e Lee estende la trama dell'Edipo di Sofocle in due aspetti: aggiungendo due atti e introducendo una trama secondaria con altri personaggi, si tratta della storia d'amore tra Euridice e Adrasto. Nella prefazione al dramma, Dryden giustifica questa seconda storia come una concessione necessaria al gusto Inglese.\nPersonaggi.\nEdipo.\nEdipo \u00e8 il protagonista della tragedia. Nella sua anima c'\u00e8 intelligenza e autorit\u00e0. \u00c8 un mortale che ha svelato il segreto della Sfinge e chiama se stesso \"figlio della Fortuna\". In lui esiste il germe del peccato originale per il quale la sua sapienza diventa follia. Il destino travolge gli uomini e gli dei puniscono i peccatori. Sofocle vede il problema solo nel suo attenuarsi e lo sente vivo nel dramma eterno dell'umanit\u00e0. Il suo Edipo \u00e8 un uomo nel quale nascono tutte le contraddizioni, nel quale la vittoria \u00e8 sconfitta e la sconfitta trasfigurazione. La stessa cecit\u00e0 di Edipo \u00e8, al tempo stesso, una metafora ed una realt\u00e0 che sommerge, nella stessa poesia, mondi lontani e fantastici. Il poeta Sofocle ha portato l'uomo al suo grado pi\u00f9 basso di degradazione e poi lo ha innalzato e purificato. Distruggendolo lo ha ricreato.\nAdrasto.\nIl principe Adrasto di Dryden \u00e8 un eroe positivo, rispetto al personaggio nell'Edipo di Sofocle colpevole di omicidio. Il principe di Argo ama sinceramente Euridice e non esita ad accusare se stesso di aver ucciso Laio per poterla riscattare, mettendo la sua vita in pericolo.\nEuridice.\nCome Adrasto, Euridice \u00e8 un personaggio presentato solo con tratti positivi. Preferirebbe morire invece di sposare Creonte, e come tutte le donne coraggiose, non \u00e8 spaventata dalla morte. La morte infatti non pu\u00f2 dividere il fortissimo amore di Adraso ed Euridice. \nQuando Creonte la uccide davanti agli occhi di Adrasto, questi immediatamente uccide Creonte, ma venendo a sua volta ucciso dai soldati di Creonte. \nCos\u00ec la storia d'amore della giovane coppia finisce tragicamente, ma neppure la morte pu\u00f2 dividerli. Invece di provare piet\u00e0 per Edipo e Giocasta che alla fine si suicidano, \u00e8 il fato di Adrasto ed Euridice che commuove e coinvolge spettatori e lettori dell'opera."}
{"id": "37623", "revid": "5", "url": "https://it.wikipedia.org/wiki?curid=37623", "title": "Fran\u00e7oise-Marie Arouet", "text": ""}
{"id": "37626", "revid": "2373", "url": "https://it.wikipedia.org/wiki?curid=37626", "title": "Alcantara", "text": "Il termine Alcantara (, \u00abl'arco\u00bb, e normalmente accentuato sulla terzultima sillaba) pu\u00f2 riferirsi a:"}
{"id": "37627", "revid": "729019", "url": "https://it.wikipedia.org/wiki?curid=37627", "title": "Edipo (De La Rosa)", "text": "Edipo \u00e8 una tragedia di Francisco Mart\u00ednez de la Rosa del 1829, .\nL'autore cerca soprattutto il significato umano dell'argomento tragico, ma mostra quanto gusto della classicit\u00e0 fosse rimasto inconsapevolmente in lui, che pure viene considerato l'iniziatore del movimento romantico in Spagna.\nCritica.\n\"Di tutte le imitazioni moderne \u00e8 la meno infedele alla lettera se non allo spirito di Sofocle; la pi\u00f9 scevra di accessori estranei, la pi\u00f9 semplice e, pertanto, la migliore. Fu un gran trionfo commuovere un pubblico come quello spagnolo con l'eco delle trombe di Tebe... In nessun'altra opera Mart\u00ednez De La Rosa mise tanto impegno di dedizione come nell'Edipo ne torn\u00f2 a fare in sua vita versi cos\u00ec pieni e numerosi come questi.\" (Men\u00e9ndez y Pelayo)."}
{"id": "37631", "revid": "132266", "url": "https://it.wikipedia.org/wiki?curid=37631", "title": "Maggiore", "text": "Il maggiore, nella gran parte degli eserciti, \u00e8 il primo grado degli ufficiali superiori, pi\u00f9 in alto del capitano e subordinato al tenente colonnello. Deriva dalla contrazione di \"capitano maggiore\".\nIn alcuni paesi, in particolare in Francia, il \"maggiore\" \u00e8 invece il grado pi\u00f9 elevato di sottufficiale, derivato dalla contrazione di \"aiutante maggiore\". In questi paesi il grado corrispondente al maggiore degli altri paesi \u00e8 denominato \"comandante\" (in francese: \"commandant\"). La denominazione di comandante, invece che maggiore, \u00e8 usata anche in altri paesi: Spagna, taluni paesi latinoamericani e Irlanda.\nIl codice di corrispondenza, nella scala gerarchica delle forze armate dei paesi membri della NATO, \u00e8 .\nItalia.\nForze armate.\nIl grado di maggiore, abbreviato Magg., \u00e8 impiegato da Esercito Italiano, Carabinieri, Guardia di Finanza e Aeronautica Militare. Nella Marina Militare il grado omologo \u00e8 capitano di corvetta.\nIl distintivo di grado del maggiore dell'Esercito Italiano della Guardia di Finanza e dell'Arma dei Carabinieri \u00e8 costituito da una corona turrita e da una stelletta di colore argento. Il distintivo di grado del maggiore dell'Aeronautica Militare \u00e8 costituito da una losanga e un \"doppio binario\". Per la Marina Militare, il cui grado omologo \u00e8 capitano di corvetta, da un \"giro di bitta\" e da un \"doppio binario\".\nNell'Esercito Italiano il distintivo di grado per controspallina di maggiore \u00e8 costituito da una corona turrita dorata e da una stelletta dorata. Il maggiore comandante di battaglione ha la stelletta bordata di rosso. Il maggiore con incarichi di comando/staff del grado superiore ha una stelletta aggiuntiva di colore argento bordata di rosso.\nComparazione con le qualifiche dei corpi a ordinamento civile.\nNei corpi di polizia i \"gradi\" sono stati sostituiti dalle \"qualifiche\" solo in parte corrispondenti ai gradi militari vigenti nell'Esercito italiano, nell'Arma dei carabinieri e nella Guardia di finanza. L'art. 32 del decreto legislativo n. 298 del 2000 \"Riordino del reclutamento, dello stato giuridico e dell'avanzamento degli ufficiali dell'Arma dei carabinieri, a norma dell'articolo 1 della legge 31 marzo 2000, n. 78\", ha fissato la seguente equiparazione tra gradi e qualifiche:\nRegno delle Due Sicilie.\nNel Real Esercito del Regno delle Due Sicilie il grado di Maggiore era superiore ai gradi di Capitano aiutante e Capitano comandante e inferiore al grado di Tenente colonnello. Il distintivo di grado era costituito da due spalline con corona e un giglio.\nFrancia.\nIn Francia il grado di maggiore (\"major\") nelle forze armate francesi corrisponde al grado di primo maresciallo delle forze armate italiane mentre il grado corrispondente al maggiore dell'Esercito Italiano e dell'Aeronautica Italiana nell'Arm\u00e9e de l'air \u00e8 quello di \"commandant\", usato anche nell'Arm\u00e9e de terre accanto al grado di \"chef de bataillon\", usato per i comandanti di battaglioni di fanteria, mentre le unit\u00e0 di cavalleria, blindate o di artiglieria utilizzano l'equivalente grado di \"Chef d'escadron\" (\"caposquadrone\"); nella Marine nationale il grado omologo \u00e8 \"capitaine de corvette\".\nSan Marino.\nCorpo della Gendarmeria.\nIl grado di maggiore \u00e8, nella Gendarmeria di San Marino, un grado degli ufficiali superiori.\nEsercito svizzero.\nNell'Esercito svizzero, il grado di maggiore (in lingua italiana ed abbreviato magg.), in francese major ed in tedesco Major, \u00e8 il primo degli ufficiali superiori.\nBrasile.\nIn Brasile, Major \u00e8 il grado che segue quello di Capit\u00e3o e precede quello di Tenente Coronel nell'Esercito e nell'Aeronautica. L'equivalente nella Marina \u00e8 Capit\u00e3o de Corveta."}
{"id": "37633", "revid": "104458", "url": "https://it.wikipedia.org/wiki?curid=37633", "title": "Cultura etrusca", "text": ""}
{"id": "37639", "revid": "287204", "url": "https://it.wikipedia.org/wiki?curid=37639", "title": "Analisi transazionale", "text": "Lanalisi transazionale \u00e8 una teoria psicologica ideata da Eric Berne negli anni cinquanta.\nNascita e sviluppo dell'analisi transazionale.\nLa teoria originaria dell'analisi transazionale, cos\u00ec come venne elaborata da Berne, pu\u00f2 essere considerata un'evoluzione in senso relazionale della psicoanalisi freudiana.\nLe basi empiriche e fenomenologiche, insieme ad una impalcatura epistemologica sostenuta dal pragmatismo filosofico, ne fanno non solo una teoria della personalit\u00e0, ma anche una teoria dello sviluppo e delle comunicazioni relazionali, estendendo soprattutto su questo versante la teoria freudiana, legata ad una visione meccanicistica del funzionamento della psiche, basata su una dinamica \"idraulica\" dell'apparato mentale, secondo il modello medico dell'Ottocento positivista.\nAnche gli influssi dell'approccio centrato sulla persona di Carl Rogers sono evidenti e fanno s\u00ec che l'analisi transazionale tenga sempre in primo piano i bisogni della persona piuttosto che la direttivit\u00e0 e l'applicazione del letto di Procuste dello schematismo teorico alla complessa realt\u00e0 del paziente.\nNegli anni cinquanta la teoria della comunicazione sub\u00ec grandi sviluppi, principalmente grazie agli scienziati della comunicazione che dettero vita alla cibernetica, e le Regole della comunicazione enunciate da Berne sono il distillato di questi progressi applicati alla teoria psicologica analitico-transazionale.\nBerne tuttavia mor\u00ec prima di aver potuto elaborare compiutamente molte delle questioni teoriche pi\u00f9 importanti, che rimasero dunque aperte a contributi e sviluppi successivi.\nPriva dell'autorit\u00e0 del suo creatore, la teoria analitico transazionale sub\u00ec negli anni settanta un vero e proprio \"assalto integrativo\" da parte di studiosi e terapeuti che arricchirono l'impianto teorico originario con assunti e soprattutto tecniche prese a prestito da altre scuole teoriche, prima fra tutte la psicoterapia gestaltica, allontanandosi dalle radici psicodinamiche e assumendo una direzione decisamente cognitivo-comportamentale.\nNegli stessi anni l'analisi transazionale veniva scoperta dall'editoria divulgativa americana, tipicamente orientata alla manualistica semplificata e ai testi di auto-aiuto. L'enorme diffusione che la semplificazione e banalizzazione della teoria analitico transazionale ebbe in quegli anni \u00e8 la principale responsabile dell'immagine trasmessa ai giorni nostri: una teoria adatta alla formazione di agenti di commercio e venditori pi\u00f9 che alle applicazioni terapeutiche, basata su concetti coloriti e reificati (il Bambino che fa delle cose piuttosto che lo Stato dell'Io Bambino, un insieme complesso di pensieri, emozioni e comportamenti), dotata di un armamentario tecnico eterogeneo, in gran parte derivato da altre Scuole.\nUn approccio approfondito all'analisi transazionale ne mette invece in luce le peculiarit\u00e0 legate ad un training professionale piuttosto che al livello divulgativo tipico dei \"tabloid\" e dell'editoria commerciale.\nSoprattutto i legami con la psicoanalisi freudiana risultano evidenti, non solo per quanto riguarda i punti di contatto tra le topiche freudiane e i tre stati dell'io dall'analisi transazionale, ma principalmente per l'importanza fondamentale dell'analisi del transfert e del controtransfert nella terapia transazionale. Uno dei concetti cardine della teoria di Berne, il \"copione\", \u00e8 definito dall'autore \"un dramma transferale\", a significare quanto le dinamiche transferali siano fondamentali nell'elaborazione e attuazione del proprio piano di vita.\nLa parentela con la psicoanalisi \u00e8 senza dubbio molto stretta, tanto che i medici italiani Carlo Moiso e Michele Novellino rivendicano l'esistenza di una vera e propria scuola psicodinamica in seno alla comunit\u00e0 analitico transazionale.\nL'analisi transazionale sta subendo negli ultimi anni un ulteriore sviluppo, soprattutto ad opera di studiosi anglosassoni, verso una rielaborazione teorica basata sul confronto con le pi\u00f9 recenti acquisizioni operate dalle neuroscienze, in particolare le basi neurofisiologiche degli stati dell'io, l'accesso alle memorie implicite e la formazione delle memorie episodiche.\nLe scuole teoriche.\nL'evoluzione post berniana della teoria analitico transazionale ha dato origine ad alcune scuole:\nPrincipi teorici.\nI tre stati dell'io.\nL'analisi transazionale teorizza l'io come formato da tre strutture rappresentate graficamente come una sola personalit\u00e0, ovvero i tre Stati dell'Io, ognuno con le proprie funzioni:\nLa comunicazione tra due individui pu\u00f2 essere letta come una transazione (o scambio) tra stati diversi o omologhi dei due io, quindi si parla nel primo caso di \"transazioni incrociate\" e nel secondo di \"transazioni complementari\".\nOgni comunicazione avviene su due livelli che si influenzano reciprocamente, il contenuto (il \"cosa\" si dice) e la forma (il \"come\" lo si dice). Si comunica secondo segnali verbali e non verbali e se il verbale \u00e8 contraddetto dal non verbale, si ha un\"incongruenza\" (un meccanismo simile a ci\u00f2 che nella teoria di Bateson \u00e8 detto \"Doppio legame\"). Ciascuno di noi \u00e8 libero e responsabile dei propri comportamenti.\nOgni stato dell'Io ha connotazioni positive e connotazioni negative, a seconda che favorisca oppure impedisca l'indipendenza della persona.\nIo Genitore.\nLa parte genitoriale dell'io \u00e8 quella dove sono custoditi i sentimenti, i comportamenti, le emozioni, gli insegnamenti, gli esempi che noi abbiamo appreso dai nostri genitori e figure che ci hanno educato. Quando una persona si trova nello stato Genitore, egli reagisce secondo i modelli di suo padre o sua madre. Il Genitore si manifesta in due modi: come influenza e come stato attivo dell'io. Quando \u00e8 attivo, la persona reagisce come i suoi reagivano. Quando \u00e8 un'influenza, egli reagisce come i suoi volevano che lui reagisse.\nIl Genitore si divide in due tipi: normativo e affettivo, ognuno dei quali ha il suo aspetto positivo e negativo. La funzione \"genitoriale normativa\", nella sua accezione positiva, guida, insegna e offre regole e valori, mentre nella sua accezione negativa, critica, impone, rimprovera, punisce, svaluta. La funzione \"genitoriale affettiva\", nella sua accezione positiva cura e incoraggia, mentre nella sua accezione negativa \u00e8 iperprotettiva, si sostituisce e condiziona l'affetto ad un avere.\nIo Adulto.\nLa parte adulta \u00e8 la parte razionale di tutti noi, dove si elaborano le informazioni. L'Adulto esamina la situazione e valuta di conseguenza, effettuando un \"calcolo di probabilit\u00e0\". Se, ad esempio, devo attraversare la strada, il mio Adulto mi deve dire che ci sono buone probabilit\u00e0 che non mi investano. \u00c8 da notare che il concetto di Adulto di Berne si ritrova nel concetto cognitivista di \"mente come elaboratore dell'informazione\".\nLo stato \"adulto\", nella sua funzione positiva vive oggettivamente la realt\u00e0, vivendo il \"qui e ora\", non drammatizza l'errore e decide in base a ci\u00f2 che \u00e8 noto; qualora sia contaminato e non ben funzionante trascura le emozioni ed i valori e non si cura dei rapporti interpersonali. Quindi, quando sono nell'adulto, io uso tutte le mie facolt\u00e0 intellettuali so valutare la situazione.\nIo Bambino.\nLa parte bambino dell'Io \u00e8 dove \u00e8 racchiusa la spontaneit\u00e0 e l'emotivit\u00e0.\nIl Bambino racchiude tutte quelle esperienze, quei comportamenti che noi mettemmo in atto nella nostra infanzia.\nQuando sono nel Bambino io mi comporto non come un bambino in generale, ma come io mi comportavo quando ero bambino.\nIl Bambino si divide in adattato e naturale, che ha i suoi aspetti positivi e negativi come il Genitore.\nIl Bambino \"adattato\" \u00e8 obbediente, buono, docile, sotto il controllo del Genitore interiore.\nIl Bambino \"naturale\" \u00e8 spontaneo, allegro, controllato dal Genitore interiore.\nGli aspetti del Bambino Adattato sono positivo, che accetta le regole, collabora e agisce per farsi accettare, e quello negativo che si sottomette alle regole, si compiange e subisce per farsi accettare.\n\"Bambino Ribelle\" positivo, che ha spirito d'iniziativa, e quello negativo che \u00e8 sempre contrario per principio.\n\"Bambino Libero\" positivo, che si esprime in tutto liberamente, mostrandosi apertamente, e quello negativo che ha paura ad esporsi ed esprimersi, \u00e8 intimidito e si isola.\nLe tre 'fami'.\nPerch\u00e9 la nostra psiche si mantenga in equilibrio, essa deve soddisfare le sue 'fami'.\nVe ne sono di tre tipi:\nCome soddisfare le 'fami': carezze e transazioni.\nCammino per la strada, incontro un amico e lo saluto.\nLui mi risaluta. Ci siamo appena scambiati due \"carezze\".\nBerne definisce una carezza come \"qualsiasi atto che implica il riconoscimento dell'altra persona\".\nSalutando il mio amico io l'ho riconosciuto, cio\u00e8 mi sono accorto di lui, e cos\u00ec lui sa di esistere.\nLe carezze quindi soddisfano le due fami di stimolo e di riconoscimento.\nUna serie di carezze si definisce transazione.\nPi\u00f9 sotto parleremo della \"stroke economy\", teoria ideata da Claude Steiner, altro analista transazionale importante.\nL'egogramma.\nUno strumento utilizzato dall'Analisi Transazionale \u00e8 l'egogramma che consiste in un grafico cartesiano prodotto esaminando le risposte fornite dall'osservazione del comportamento. \nL'egogramma ha in ordinata i punteggi riferiti alle risposte e in ascissa gli stati dell'Io. L'istogramma che si forma per ogni stato fornisce l'energia spesa, la differenza energetica tra uno stato e l'altro fornisce una descrizione degli stati dominanti. Ovviamente, dato che ogni stato dell'Io pu\u00f2 avere una forma positiva e una forma negativa, il risultato non fornisce un giudizio sull'individuo, ma solo la forma probabile che prenderanno le sue transazioni con gli altri individui.\nCarezze (\"Stroke Economy\").\nLe transazioni consistono in uno scambio di stimoli che in AT vengono denominati Carezze (\"strokes\") o Riconoscimenti. L'AT considera le carezze e le modalit\u00e0 del loro scambio come strumento di diagnosi e di terapia. Durante lo sviluppo della personalit\u00e0, l'individuo pu\u00f2 imparare alcune regole non verbali che costituiscono la base della cosiddetta \"Stroke Economy\", ovvero di una \"economia di carezze\" che crea scarsit\u00e0 di amore e affetto imponendo una serie di regole che governano, appunto, lo scambio di carezze: \nLa Stroke Economy pu\u00f2 essere insegnata dai genitori o dalle altre figure di attaccamento nel periodo in cui l'individuo dipende da loro per il proprio sviluppo e per migliorare il necessario controllo legato alla responsabilit\u00e0. In seguito, negli individui possono verificarsi difficolt\u00e0 a derogare da queste regole. La scelta di \"non consentirsi\" deroghe dalla Stroke Economy allontana l'individuo dalla spontaneit\u00e0, un elemento importante dell'autonomia. Si generano cos\u00ec nell'individuo svalutazioni ed emozioni parassite.\nEsempio di \"stroke economy\".\nConsideriamo il seguente dialogo:\nA: Buongiorno.\nB: Buongiorno.\nA: Come va?\nB: Bene, grazie. E lei?\nA: Beh, al solito, grazie.\nB: Buona giornata, allora.\nA: Altrettanto.\nUn simile scambio, sostiene Berne, non contiene in realt\u00e0 alcuna informazione \n, che anzi \u00e8 accuratamente sottaciuta: \"A\" non ha alcun reale interesse a sapere come stia davvero \"B\", che probabilmente ci metterebbe molto tempo a spiegarglielo, e viceversa. Si tratta invece di un rituale sociale a base di \"stroke\", durante il quale gli individui si scambiano un numero di \"carezze\" dipendenti dalla loro conoscenza reciproca e dalle circostanze. Se \"B\" avesse protratto la conversazione rivolgendo numerose altre domande, avrebbe causato la perplessit\u00e0 e l'imbarazzo di \"A\", che si attendeva un numero ridotto di stroke (che in termini di analisi transazionale equivale a \"Mi doveva solo tre carezze, perch\u00e9 me ne ha fatte di pi\u00f9?\"); al contrario, ad una mancata risposta di \"B\" al saluto di \"A\", questi si sarebbe offeso in quanto la \"carezza\" non era stata ricambiata\nEmozioni parassite.\nLe emozioni in una persona sana sono vissute in armonia con i propri bisogni e desideri. Le emozioni che l'individuo vive per\u00f2 possono anche impedirgli di realizzare quelli che ritiene i propri bisogni e desideri. Ad esempio, l'individuo potrebbe essere triste sebbene si trovi ad una festa e desideri socializzare. La tristezza viene vissuta strutturando il tempo nell\"isolamento\", e si verifica l'impossibilit\u00e0 di procedere nella strutturazione del tempo verso l'intimit\u00e0 desiderata e verso uno scambio di carezze pi\u00f9 stimolanti. In tal caso la tristezza si pu\u00f2 quindi definire come una emozione parassita.\nLe emozioni parassite si presentano unite alle svalutazioni e si contrastano insieme a queste.\nPosizioni esistenziali.\nLe posizioni esistenziali sono quattro e descrivono come una persona vede s\u00e9 e gli altri. I segni + e - riportati nelle descrizioni seguenti indicano un'asserzione positiva o negativa riferita alla posizione esistenziale:\nLa posizione esistenziale di un soggetto pu\u00f2 cambiare con il passare del tempo, anche breve.\nEsistono anche le \"posizioni a tre\", che esaminano la valutazione che l'individuo effettua nei confronti di s\u00e9 stesso, del suo interlocutore e degli \"altri\"\nGioco.\n\u00c8 una tipologia di \"Strutturazione del tempo\" ad alto contenuto emotivo, ma altamente prevedibile, che si svolge secondo uno schema fisso e termina in modo sgradevole per entrambi i partecipanti. Alla base di dipendenze, litigi frequenti, incomprensioni durevoli e simili sofferenze.\nLo schema \u00e8 il seguente:\nG = Gancio, vale a dire la prima mossa o stimolo che compie il giocatore partendo da una svalutazione di s\u00e9, o degli altri, o della realt\u00e0, e cercando di coinvolgere altre persone nel proprio gioco (Francesco si lamentava dicendo di non saper eseguire la consegna, perch\u00e9 era per lui troppo difficile: svalutazione di s\u00e9).\nA = Anello, vale a dire l'aggancio dell'interlocutore allo stimolo, il punto debole di chi si lascia \"agganciare\" (l'insegnante risponde che l'attivit\u00e0 non \u00e8 affatto difficile e che si pu\u00f2 eseguire anche in poco tempo).\nR = Risposta al G + A nella comunicazione (Francesco dice che prover\u00e0 a svolgere il compito, ma non lo finisce; l'insegnante si infuria e minaccia di mandarlo fuori in punizione per l'intera giornata).\nS = Scambio di ruoli (o Colpo di scena) che avviene ad un certo punto del gioco (Francesco inizia a disturbare in classe perseguitando la maestra; l'insegnante, vittima del suo atteggiamento, sente di non riuscire a dominarlo).\nX = Confusione, vale a dire disagio psicologico negli interlocutori (sia Francesco sia l'insegnante avvertono un notevole intensificarsi del vissuto emotivo).\nTC = Tornaconto, vale a dire stato d'animo finale negativo in entrambi gli interlocutori (Francesco \u00e8 triste perch\u00e9 rimane lontano dalla sua maestra e dai suoi compagni tutto il giorno, mentre l'insegnante sente di aver fallito come insegnante e come educatrice).\nTriangolo psicodrammatico.\nIl triangolo psicodrammatico o \"triangolo di Karpman\" \u00e8 un'altra modalit\u00e0 di lettura dei Giochi. Esso \u00e8 composto da tre ruoli: \"Persecutore\", \"Salvatore\" e \"Vittima\". Un Gioco, per essere completo, implica che almeno uno dei due interlocutori cambi ruolo.\nEsempio di gioco: \"Perch\u00e9 non... s\u00ec, ma\".\nNell'opera \"A che gioco giochiamo?\" Berne elenca numerosi \"giochi\" tipicamente adottati in varie circostanze sociali. Un esempio \u00e8 quello denominato \"Perch\u00e9 non...s\u00ec, ma\" (PNSM). \"A\" sottopone agli altri presenti - \"B\" e \"C\" - un problema, quindi procede a confutare senza sosta tutte le possibili soluzioni che gli vengono proposte:\nA: Il rubinetto del bagno perde.\nB: Perch\u00e9 non chiami un idraulico?\nA: S\u00ec, ma costa troppo, e poi chiss\u00e0 quando arriverebbe.\nC: Perch\u00e9 non lo ripara tuo marito?\nA: S\u00ec, ma non \u00e8 bravo in queste cose, e non ha mai tempo.\nB: Perch\u00e9 non lo fai tu?\nA: S\u00ec, ma non sono capace.\n... e cos\u00ec via, fino a che B e C hanno esaurito tutti i suggerimenti, e si dichiarano \"sconfitti\" (ammettendolo apertamente, ma anche tacendo o cambiando discorso) e A ha la \"soddisfazione\" di veder riconosciuto come irresolubile il suo problema.\n\u00c8 evidente come lo scopo della conversazione per \"A\" non \u00e8 tanto la richiesta di un suggerimento (Adulto \u2192 Adulto), dato che si affretta a scartare tutte le soluzioni; in realt\u00e0, il \"gioco\" \u00e8 attuato dal Bambino, ed ha la funzione di strutturare il tempo trascorso insieme a \"B\" e a \"C\".\nSe mancasse la fase finale (la sconfitta di B e C) si tratterebbe di un innocuo \"Passatempo\" (volto appunto solo alla strutturazione del tempo), ma a quel punto si verifica lo \"Scambio\" dei ruoli (A da Vittima del rubinetto a Persecutore di B e C, e costoro da Salvatori a Vittime) e si ha il Tornaconto, cio\u00e8 uno scambio di Strokes (negative), e si attua il meccanismo tipico di un Gioco.\nLa \"Guarigione\" intesa come potenziamento dell'Adulto.\nL'obiettivo che ci si prefigge avviando l'analisi transazionale \u00e8 di ristabilire l'autonomia e di rendere pi\u00f9 stabile la condizione di problem solving dell'individuo. In questo senso si tratta quindi di avvicinarsi alla condizione in cui le emozioni ci aiutano a risolvere i nostri problemi e a soddisfare i nostri bisogni, anzich\u00e9 contrastare i nostri sforzi ed intralciarli inutilmente.\nMatrice di svalutazione.\nStrumento sviluppato da Mellor e Schiff, la Matrice di Svalutazione consiste in una matrice con le colonne \"Stimoli, Problemi, Opzioni\" e con le righe \"Esistenza, Importanza, Possibilit\u00e0 di cambiamento, Capacit\u00e0 personali di cambiamento\".\nProcedendo secondo un ordine prestabilito dagli studiosi che lo propongono (a partire dall'Esistenza degli Stimoli) si pu\u00f2 scoprire in quale area avviene la Svalutazione. Una volta individuata si pu\u00f2 procedere a rimuoverla.\nPer esempio la casella Esistenza degli Stimoli si compila descrivendo ci\u00f2 che si prova: bruciore di stomaco, tristezza, difficolt\u00e0 di concentrazione, rabbia, rancore, dolore, eccessiva euforia, eccetera. Poi si passer\u00e0 a determinare l'Importanza di questo Stimolo, il che richiede una conoscenza del corpo e dell'animo umano che si pu\u00f2 approfondire appositamente per imparare a compilare la matrice. La tecnica \u00e8 di facile apprendimento e pu\u00f2 conseguire rapidi e stabili miglioramenti, ripristinando la condizione di Problem Solving.\nOK Corral.\n\"OK Corral\" \u00e8 un metodo di rappresentare su due assi, denominati \"I\" e \"U\", dell'insieme di convinzioni che si hanno su s\u00e9 stessi e sugli altri.\nProblem Solving.\nL'Analisi Transazionale fornisce la base teorica per un lavoro terapeutico che si rivolge a proteggere e sviluppare il \"Problem solving\". Attivit\u00e0, stato e capacit\u00e0 dell'individuo \"Spontaneo\", un metodo che consiste nell'individuare i propri bisogni e desideri, con precisione e realismo, ed agire in maniera concreta ed efficace per realizzarli in tempo utile, impiegando tutte le informazioni a disposizione.\nQui-e-Ora.\nInsieme di stimoli reali che il corpo percepisce dall'ambiente circostante tramite i cinque sensi nel qui e adesso (hic et nunc). Le Svalutazioni sopprimono, restringono e deformano gli stimoli percepiti nel \"Qui-e-Ora\", impedendo il loro utilizzo per il Problem Solving.\nRimanere nel Qui-e-Ora pu\u00f2 essere fonte di emozioni piacevoli e benefiche. Si tratta di una esperienza che pu\u00f2 essere assimilata alla gioia del gioco infantile, produrre uno stato di Flusso (area di performance ottimale) o somigliare a certi tipi e stati di meditazione. Nel caso l'individuo si trovi in compagnia, la gestione del Qui-e-Ora conduce alla Strutturazione del tempo secondo una precisa modalit\u00e0.\nRigenitorializzazione.\nProcesso terapeutico adottato dagli Schiff, basato sul ricreare un ruolo genitoriale temporaneo a scopo terapeutico, coltivando nel terapeuta lo Stato dell'Io del Genitore. Gradualmente il paziente si esercita ed apprende, attraverso la relazione con il terapeuta-Genitore, gli Stati dell'Io Genitore e Bambino pi\u00f9 consoni al suo armonioso e pi\u00f9 sano sviluppo. Per dare una cornice equa al processo gli Schiff adottavano legalmente i pazienti.\nScript/Copione.\nL'analisi transazionale fornisce anche una teoria dello sviluppo infantile. Il concetto di \"copione\", tra i pi\u00f9 noti in quest'ambito, illustra come molti degli schemi di vita attuali di un soggetto, abbiano origine nell'infanzia. Nel quadro del copione, l'analisi transazionale elabora spiegazioni di come l'adulto riproponga continuamente le strategie che ha appreso nell'infanzia, anche quando esse generano risultati dolorosi o autolesionisti. Berne individua tre categorie di persone, ognuna delle quali ha il suo copione: il vincitore, il non-vincitore e il perdente. Il vincitore \u00e8 quella persona che ottiene sempre tutto, e il suo copione \u00e8 quello del \"sempre\", cio\u00e8 il messaggio del genitore interno \u00e8 \"Tu vincerai sempre\". Il non-vincitore \u00e8 una persona che su dieci obiettivi ne realizza nove. Il suo copione \u00e8 il \"quasi\". cio\u00e8 \"tu arriverai quasi in cima, ma poi basta\", o \"accontentati di ci\u00f2 che hai vinto finora\". Il perdente \u00e8 quella persona che non ottiene niente, che ha il copione del \"mai\", cio\u00e8 \"Tu non farai mai niente, non otterrai niente dalla vita\".\nSpontaneit\u00e0.\nUna parte essenziale della \"guarigione\": viene intesa come la capacit\u00e0 di reagire in maniera appropriata a quello che avviene \"qui e ora\". Se siamo spontanei le nostre reazioni naturali ci aiutano a realizzare i nostri bisogni e desideri. Non si parler\u00e0 di \"spontaneit\u00e0\" quando queste invece finiscono con l'ostacolarci o risultare inutilmente \"costose\". Nel primo caso le emozioni verranno chiamate \"emozioni genuine\", nel caso opposto si parla di \"emozioni parassite\". La \"spontaneit\u00e0\" viene danneggiata dalle svalutazioni.\nStrutturazione del tempo.\nIn analisi transazionale si considera che ogni individuo, posto in presenza di altri, sceglier\u00e0 liberamente di strutturare il proprio tempo in uno dei seguenti modi:\nLa lista \u00e8 in ordine crescente di rischio e anche in ordine crescente di intensit\u00e0 delle \"carezze\" che si possono scambiare.\nSvalutazione.\nUna \"svalutazione\" consiste nell'ignorare un elemento utile alla soluzione del proprio problema o nel conferire eccessiva enfasi ad un elemento che impedisce la soluzione.\nContrastare le \"svalutazioni\" permette di ricreare una situazione di Problem Solving.\nLe \"svalutazioni\" si possono rilevare tramite la compilazione di una matrice di svalutazione.\nAnalisi critica di alcune pratiche relative all'AT.\nL'Associazione Internazionale di Analisi Transazionale (ITAA) pone la dovuta attenzione verso un uso abusivo e imprudente dell'AT da parte di operatori non sufficientemente qualificati.\nAnche la \"Mission interminist\u00e9rielle de vigilance et de lutte contre les d\u00e9rives sectaires\" mette in guardia nei confronti di alcuni operatori del settore, \u00ab\u00e0 propos des dangers qu'une pratique inappropri\u00e9e de l'Analyse Transactionnelle est susceptible d'engendrer\u00bb (sui pericoli che una pratica inappropriata dell'AT pu\u00f2 generare), senza mettere in discussione le basi dell'analisi transazionale.\nJacqui Schiff.\nJacqui Schiff \u00absi presentava come \"facitrice di miracoli\", guarendo gli schizofrenici grazie all'Analisi Transazionale, facendoli regredire e poi \"rigenitorializzandoli\", soluzione economica miracolosa in un'America dove l'ospedalizzazione pubblica era in permanente crisi finanziaria.\u00bb\n\u00abEssa considerava che la schizofrenia veniva dalla \"madre strega\", dato che lo stato dell'io bambino della madre era integrato nello stato dell'io genitoriale del paziente. La soluzione era di far regredire il soggetto e farlo ritornare allo stadio infantile. Tuttavia questa \"madre strega\" poteva essersi \"addormentata\" e svegliarsi in una collera omicida: la regressione doveva essere condotta con molta cura\u00bb. Poco dopo la morte di Berne, Jacqui Schiff pubblic\u00f2 un libro intitolato \"All my children\" (\"Sono diventati miei figli\"). Questo libro si proponeva come la \"bibbia\" del \"reparenting\".\n\u00abEppure Jacqui Schiff era gi\u00e0 stata contestata negli Stati Uniti, in seguito alla morte nel 1972, di John Hartwell, i suoi metodi di \"reparenting\" erano stati messi seriamente in discussione.\u00bb\n\u00abNel 1974, l'ITAA (Associazione Internazionale di Analisi Transazionale) accord\u00f2 a Jacqui e Aaron Schiff il premio Eric Berne Scientific Memorial Award\u00bb.\n\u00abNel 1978 il consiglio di amministrazione dell'ITAA promosse una inchiesta sulle attivit\u00e0 di Jacqui Schiff\u00bb, \u00abLe fu intimato di fornire un manuale completo delle sue tecniche di \"reparenting\" per ottenere l'approvazione dei suoi pari. Il suo rifiuto comport\u00f2 \"de facto\" la sua esclusione dall'ITAA\u00bb.\nDopo la sua radiazione dall'ITAA, Jacqui Schiff continuer\u00e0 la sua strada in India, a Bangalore agli inizi degli anni ottanta, dove \u00abriemergono delle voci sulla morte di un bambino di 6 anni\u00bb, dopodich\u00e9 si trasferir\u00e0 in Inghilterra nel 1985.\nMargaret Thaler Singer e Janja Lalich riportano nel loro libro \"Terapie folli\" i metodi di Jacqui Schiff, che potevano condurre il paziente ad indossare i pannolini, succhiarsi il pollice e bere dal biberon.\nDopo la morte di Jacqui Schiff, a luglio 2002, fu pubblicato un omaggio di Salomon Nasielski nella rivista francese di Analisi Transazionale. Esso descrive Jacqui Schiff come vittima di una \"polemica astiosa\". Secondo questo psicologo, Jacqui Schiff sarebbe \"stata sottoposta a espulsione da alcune citt\u00e0 degli Stati Uniti d'America per motivi vaghi\". Per lui rester\u00e0 \"una donna eccezionale: essa ha dato agli schizofrenici la speranza di guarire. I controlli a pi\u00f9 di venti anni di distanza di diverse centinaia di pazienti guariti, hanno confermato che non si tratta di remissione, ma di una guarigione, con reinserimento nella vita sociale, professionale, relazionale, emozionale e di partecipazione civile\". Nasielski conclude sostenendo che Jacqui Schiff merita \"un posto accanto a Sigmund Freud: la seconda grande innovatrice nella psicoterapia del XX secolo\".\nMa nel 1994 Alan Jacobs, teorico di AT che ha ricevuto nel 1996 il premio \"Eric Berne Memorial Award\", e che \u00e8 dal 1998 l'editore della rivista Analisi Transazionale ufficiale dell'Unione ITAA, pubblica nella stessa rivista un articolo \"altamente critico che analizza i metodi e le teorie di J. Schiff in riferimento agli otto criteri R. J. Lifton, che gli Stati Uniti utilizzano per valutare il totalitarismo ideologico e settario. Jacobs conclude che \"la teoria del \"reparenting\" schiffiano, e in particolare i concetti di passivit\u00e0 e di confronto, sono stati esempi che hanno dimostrato come teorie non convalidate possano diventare ideologie che servono come sostegno al totalitarismo, ricorrendo in particolare a riforma del pensiero, cattivo uso dei principi e abuso di potere.\"\nPatricia Crossman.\nDal settembre 2004 Patricia Crossman, un'anziana teorica di AT, ha messo a disposizione del pubblico sul sito web \"Skeptic Report\" l'articolo \"L'eziologia di una epidemia sociale\". In questo articolo descrive e paragona due approcci che hanno molte analogie: da un lato, la terapia dell'attaccamento (AT, in inglese), le cui derive hanno causato la morte di una giovane ragazza di nome Candace Newmaker nel 2000, nello Stato del Colorado, negli Stati Uniti d'America, e dall'altro quella dell'analisi transazionale (TA in inglese) e in particolare le azioni di Jacqui Schiff, teorica riconosciuta e premiata dall'Associazione Internazionale di Analisi Transazionale, cos\u00ec come quella dei suoi discepoli e della sua scuola chiamata \"Cathexis\". Diverse condanne mettono comunque in risalto l'insicurezza di questi metodi.\nPatricia Crossman aveva ricevuto il premio \"Eric Berne Memorial Award Scientific\" nel 1976 e lo ha respinto nel 1979. Ha scritto nel numero di maggio-giugno de \"Lo script\", organo ufficiale dell'ITAA: \nBill Cornell, l'editore di Script le ha risposto nel 1994:\nIn questa occasione Bill Cornell ha anche espresso l'idea che non poteva \"chiedere ad un autore di eliminare un riferimento perch\u00e9 il primo autore ha cambiato il suo pensiero\". Questa posizione \u00e8 ben lungi dall'essere conforme al principio di dati e teorie aggiornate (ad esempio: medicina basata su prove di efficacia) dove giustamente sono regolarmente sottoposti a revisione.\nPatricia Crossman esplicita il suo pensiero nel numero successivo dello \"Script\", indicando che rifiutava l'articolo perch\u00e9 "}
{"id": "37642", "revid": "486946", "url": "https://it.wikipedia.org/wiki?curid=37642", "title": "Basidati", "text": ""}
{"id": "37645", "revid": "767487", "url": "https://it.wikipedia.org/wiki?curid=37645", "title": "Edipo a Colono (Rossini)", "text": "Edipo a Colono \u00e8 una composizione di Gioachino Rossini destinata ad essere eseguita come musiche di scena per basso, coro maschile e orchestra per la tragedia omonima di Sofocle. Fu scritta dal maestro pesarese nel 1817 su versi italiani di Giambattista Giusti. \nNel quadro della \"Rossini renaissance\", l\"'Edipo a Colono\" - raramente eseguito in tempi moderni - \u00e8 tornato sulla scena, dopo un lunghissimo periodo di assenza, al Rossini Opera Festival di Pesaro nella stagione 1982, e poi nel 1995, quando \u00e8 stata utilizzata l'edizione critica della Fondazione Rossini/Casa Ricordi curata da Lorenzo Tozzi e Piero Weiss."}
{"id": "37648", "revid": "104458", "url": "https://it.wikipedia.org/wiki?curid=37648", "title": "Civilt\u00e0 Etrusca", "text": ""}
{"id": "37649", "revid": "1983214", "url": "https://it.wikipedia.org/wiki?curid=37649", "title": "Novecento (disambigua)", "text": ""}
{"id": "37652", "revid": "767487", "url": "https://it.wikipedia.org/wiki?curid=37652", "title": "Palaeospheniscus gracilis", "text": "Descrizione.\nPalaeospheniscus gracilis \u00e8 una specie estinta di pinguino Palaeospheniscus. \u00c8 la pi\u00f9 piccola specie nei pinguini, con un'altezza di 40-60 cm. Alcuni individui, per\u00f2, hanno la stessa grandezza dei pinguini delle Gal\u00e1pagos.\nQueste specie hanno vissuto a lungo e sono state trovate nei depositi dell'Oligocene inferiore. Tuttavia, sembra che il tipo di campione, un metatarso, non \u00e8 stato recuperato dalle prime rocce dell'Oligocene, ma \u00e8 stato trovato su di essi, essendo stato spostato l\u00e0 da un successivo strato. Il posto dove furono trovati tali resti \u00e8 vicino a Cebeza Blanca. In ogni caso, ogni ritrovamento successivo furono trovati in strati della formazione molassiana della Patagonia del Miocene; furono trovati nell'area attorno a Trelew e Gaiman nella provincia argentina di Chubut.\nRicerche recenti hanno suggerito che queste specie possano considerarsi parenti del \"Palaeospheniscus bergi\"."}
{"id": "37654", "revid": "767487", "url": "https://it.wikipedia.org/wiki?curid=37654", "title": "Palaeospheniscus patagonicus", "text": "Il Palaeospheniscus patagonicus (Moreno &amp; Mercerat, 1891) \u00e8 un pinguino ormai estinto, conosciuto in base a reperti fossili risalenti al Miocene inferiore. \nDistribuzione e habitat.\nI resti fossili disponibili provengono da Trelew e Gaiman, due localit\u00e0 della provincia di Chubut, Argentina.\nSistematica.\nMonotipico\nAspetti morfologici.\nAlto 65-75 cm, somigliante al pinguino africano (\"Spheniscus demersus\").\nStatus e conservazione.\nFossile."}
{"id": "37655", "revid": "124911586", "url": "https://it.wikipedia.org/wiki?curid=37655", "title": "Palaeospheniscus wimani", "text": "Palaeospheniscus wimani.\n? - \"Palaeospheniscus wimani\" definitore, anno, localit\u00e0 definizione.\nSistematica.\nMonotipico\nStatus e conservazione.\nFossile"}
{"id": "37656", "revid": "217", "url": "https://it.wikipedia.org/wiki?curid=37656", "title": "Particella tau", "text": ""}
{"id": "37660", "revid": "1543377", "url": "https://it.wikipedia.org/wiki?curid=37660", "title": "Palaeeudyptes gunnari", "text": "Il Palaeeudyptes gunnari era una specie di pinguino, ora estinta, del genere \"Palaeeudyptes\".\n\u00c8 noto attraverso dozzine di resti fossilei del medio e tardo Eocene (34-50 milioni di anni fa), ritrovati nell'isola di Seymour in Antartide.\nDistribuzione.\nL'isola di Seymour in Antartide.\nSistematica.\nMonotipico.\nAspetti morfologici.\nEra di taglia un po' pi\u00f9 piccola del congenere \"Palaeeudyptes antarticus\" della Nuova Zelanda. Era alto 110\u2013125\u00a0cm, circa l'altezza del pinguino imperatore.\nStatus e conservazione.\nFossile."}
{"id": "37661", "revid": "1573940", "url": "https://it.wikipedia.org/wiki?curid=37661", "title": "Palaeeudyptes klekowskii", "text": "Palaeeudyptes klekowskii \u00e8 un uccello estinto della famiglia Spheniscidae, noto per alcuni resti fossili risalenti all'Eocene superiore (Priaboniano), provenienti dalla formazione della Meseta sull'isola di Seymour in Antartide."}
{"id": "37663", "revid": "5", "url": "https://it.wikipedia.org/wiki?curid=37663", "title": "Pinguino di Marple", "text": ""}
{"id": "37667", "revid": "5695", "url": "https://it.wikipedia.org/wiki?curid=37667", "title": "Robotica", "text": "La robotica \u00e8 la disciplina dell'ingegneria che studia e sviluppa metodi che permettano a un robot di eseguire dei compiti specifici riproducendo in modo automatico il lavoro umano. Anche se la robotica \u00e8 una branca dell'ingegneria, pi\u00f9 precisamente della meccatronica, in essa confluiscono approcci di molte discipline sia di natura umanistica, come linguistica, sia scientifica: biologia, fisiologia, psicologia, elettronica, fisica, informatica, matematica e meccanica.\nOrigini del termine.\nLa parola \"robotica\" proviene dal ceco robota, che ha il significato di \"lavoro pesante\" o \"lavoro forzato\". Questo termine \u00e8 stato introdotto dallo scrittore ceco Karel \u010capek, nel 1920 nel suo racconto \"R.U.R.\" (Rossum's Universal Robots). Il termine inglese derivato robotics, secondo l'Oxford English Dictionary, compare per la prima volta in un racconto di fantascienza dello scrittore Isaac Asimov intitolato \"Bugiardo!\" (\"Liar!\", 1941). Sempre ad Asimov si deve anche l'invenzione delle famose \"Tre Leggi della Robotica\" enunciate interamente nel racconto \"Circolo vizioso\" (\"Runaround\", 1942); entrambi i racconti fanno parte dell'antologia \"Io, Robot\".\nCampi di utilizzo.\nLa scienza robotica, proprio in virt\u00f9 della sua natura interdisciplinare, trova applicazioni in molteplici contesti; questo ha fatto s\u00ec che nascessero varie sotto-discipline fra le quali raramente esiste una netta linea di demarcazione.\nModellistica.\nLa realizzazione di un qualsiasi compito da parte di un robot \u00e8 subordinata all'esecuzione di un movimento specifico che necessita di essere pianificato. L'esecuzione corretta di tale movimento \u00e8 affidata a un'unit\u00e0 di controllo che invia un insieme opportuno di comandi sulla base del tipo di moto desiderato. Un sistema robotico presenta una struttura meccanica articolata ed \u00e8 fondamentale schematizzarne il comportamento mediante un modello matematico che individui i legami di causa-effetto tra gli organi costituenti.\nAnalisi cinematica.\nL'analisi cinematica di un robot concerne la descrizione del suo moto prescindendo dalle considerazioni sulle forze e i momenti che lo provocano. Essa si divide in:\nL'individuazione di tali legami consente di formulare il problema cinematico inverso che consiste nel ricavare i valori da attribuire ai parametri interni del robot per inseguire una determinata specifica di moto.\nAnalisi dinamica.\nModellare la dinamica di un robot \u00e8 indispensabile per progettarne il sistema di controllo. Di fatto il moto di un sistema robotico \u00e8 assicurato da un sistema di attuazione che ha il compito di fornire la potenza necessaria ai compiti da svolgere trasformandola da una forma all'altra in base alle esigenze. Anche qui occorre distinguere tra dinamica e dinamica inversa: la prima si occupa del calcolo delle accelerazioni dei componenti del robot in funzione delle forze di attuazione ed \u00e8 utile in simulazione, la seconda ricerca metodi per determinare le forze di attuazione da dare per ottenere le accelerazioni desiderate.\nPianificazione del sistema.\nUn problema cruciale risiede nella specifica dei movimenti da imporre al robot per svolgere i compiti ad esso affidati. Compito della pianificazione di traiettorie \u00e8 quello di generare leggi orarie per le variabili caratteristiche del sistema, partendo da una descrizione informale del tipo di moto che si vuole ottenere. In particolare bisogna evitare le collisioni con i possibili ostacoli presenti nell'ambiente di lavoro attraverso strumenti di natura algoritmica quali i diagrammi di Voronoi o il metodo dei potenziali artificiali.\nControllo.\nLe traiettorie generate nella fase di pianificazione costituiscono l'ingresso di riferimento del sistema di controllo del robot. Quest'ultimo \u00e8 un sistema di estrema complessit\u00e0, e ogni suo modello risulta inadeguato a causa della presenza di numerosi effetti dinamici imprevisti, tra i quali gli attriti e gli accoppiamenti tra i componenti. \u00c8 dunque necessario introdurre un certo numero di anelli di retroazione, senza i quali risulterebbe impossibile garantire il soddisfacimento dei requisiti di precisione desiderati. Affinch\u00e9 il robot possa monitorare istante per istante di quanto il suo comportamento si scosti da quello pianificato, deve essere dotato di sensori in grado di misurare grandezze quali posizione, velocit\u00e0, forze scambiate con l'ambiente.\nSensori.\nI sensori si dividono in due grandi categorie:\nEncoder.\nGli encoder sono sensori propriocettivi in grado di effettuare la trasduzione della posizione angolare dei giunti del robot. Rivestono un ruolo essenziale nell'ambito della robotica industriale. Ne esistono due tipi.\nDistanza.\nTra i sensori in grado di valutare la distanza degli oggetti nelle vicinanze vi sono i SONAR che utilizzano impulsi acustici dei quali viene misurato il tempo di volo sensore-ostacolo-sensore. Conoscendo la velocit\u00e0 di propagazione del suono \u00e8 possibile calcolare la distanza dall'ostacolo. Nelle applicazioni di robotica sottomarina e negli ambienti con scarsa visibilit\u00e0 sono spesso l'unica soluzione attuabile. Un'ulteriore possibilit\u00e0 \u00e8 costituita dal LASER, la cui efficacia \u00e8 per\u00f2 limitata dal minimo intervallo di tempo osservabile in quanto l'elevatissimo valore della velocit\u00e0 della luce rende il tempo di volo generalmente impercettibile.\nVisione.\nUn altro strumento utile al robot per orientarsi nell'ambiente in cui opera \u00e8 la telecamera. Essa sfrutta l'intensit\u00e0 luminosa riflessa dagli oggetti per ricostruirne l'aspetto. Conoscendo i parametri caratteristici della lente \u00e8 possibile risalire dalla rappresentazione dell'oggetto nel piano immagine alle sue dimensioni reali e alla sua distanza. Spesso i robot impiegano un sistema di telecamere multiplo che consente di valutare la profondit\u00e0 dell'ambiente tramite la stereoscopia.\nAttuazione.\nSulla base dell'errore di inseguimento tra i riferimenti e i valori misurati delle grandezze di interesse del robot, il controllore del sistema deve effettuare un'azione correttiva volta a modificare i parametri correnti del moto della struttura. A tale scopo occorrer\u00e0 aumentare o ridurre la potenza fornita ai motori che si occupano di convertire l'energia ricevuta dalla fonte di alimentazione in energia meccanica. Ne esistono vari tipi:\nArchitettura software.\nL'unit\u00e0 di controllo di un sistema robotico ha il compito di gestire le operazioni che devono essere effettuate sulla base di un modello interno del robot e dei dati forniti dai sensori. Per ottenere un'organizzazione flessibile in grado di separare le attivit\u00e0 ad alto livello da quelle pi\u00f9 elementari, \u00e8 opportuno che l'architettura di controllo sia ripartita in livelli gerarchici. In particolare, sul gradino pi\u00f9 alto vi \u00e8 la decomposizione del compito da svolgere in attivit\u00e0 ad un elevato grado di astrazione, mentre alla base della piramide vi sono gli algoritmi che determinano i segnali forniti ai motori. Ciascun livello invia il risultato della propria computazione al livello sottostante, dal quale \u00e8 retroattivamente influenzato.\nProgrammazione.\nVi sono tre approcci principali alla programmazione di un robot."}
{"id": "37669", "revid": "4", "url": "https://it.wikipedia.org/wiki?curid=37669", "title": "Computer Aided Design", "text": ""}
{"id": "37670", "revid": "1564499", "url": "https://it.wikipedia.org/wiki?curid=37670", "title": "Calcetto", "text": ""}
{"id": "37677", "revid": "536103", "url": "https://it.wikipedia.org/wiki?curid=37677", "title": "Sistema numerico ottale", "text": "Il sistema numerico ottale (spesso abbreviato come ott o oct) \u00e8 un sistema numerico posizionale in base 8, cio\u00e8 che utilizza solo 8 simboli (tipicamente 0, 1, 2, 3, 4, 5, 6, 7) invece dei 10 del sistema numerico decimale usato comunemente.\nI numeri ottali (insieme ai numeri binari e esadecimali) vengono diffusamente utilizzati in svariati campi della scienza e della tecnica ed in particolare nell'ambito informatico (visto che una cifra ottale rappresenta esattamente tre cifre binarie). Generalmente, risulta scomodo trattare lunghe stringhe in bit: cos\u00ec si fa uso di sistemi numerici che consentano di esprimere in maniera pi\u00f9 compatta le lunghe stringhe di 0 e 1.\nEcco una tabella che confronta le rappresentazioni binarie, ottali e decimali ed esadecimali dei numeri dallo zero al quindici:\nPerci\u00f2 il numero decimale settantanove, ad esempio, la cui rappresentazione binaria \u00e8 0100 1111, pu\u00f2 essere scritto come 117 in ottale.\nDefinizione matematica (conversione in base 10).\nLa formula per convertire un numero da ottale a decimale (dove con \"d \" si indica la cifra di posizione \"n\" all'interno del numero, partendo da 0) \u00e8\n formula_1\nIl numero ottale \"c\"2 \"c\"1 \"c\"0 equivale al numero \"c\"2 \u00d7 82 + \"c\"1 \u00d7 81 + \"c\"0 \u00d7 80. Ad esempio 5438, dove \"c\"2 = 5, \"c\"1 = 4, \"c\"0 = 3, equivale al numero\nMetodi di conversione.\nDa ottale in binario.\nDato un numero in base ottale (\"c\"1 \"c\"2 ... \"c\"n)8 di n cifre (\"c\"i) sono le singole cifre, ricordando che formula_2 esso si converte in binario nel seguente modo:\nCome \u00e8 ovvio i numeri del sistema in base ottale non possono presentare le cifre 8 e 9; le cifre da 0 a 7 corrispondono esattamente a triplette di zero ed uno del sistema binario.\n formula_3\n formula_4\n formula_5\nIl numero binario \u00e8 (11110001)2.\nDa binario in ottale.\nPer convertire un numero dal Sistema Binario a quello Ottale si procede in modo analogo all'esempio precedente:\n formula_6"}
{"id": "37678", "revid": "78273", "url": "https://it.wikipedia.org/wiki?curid=37678", "title": "Mocap", "text": ""}
{"id": "37680", "revid": "4", "url": "https://it.wikipedia.org/wiki?curid=37680", "title": "ColdFusion Markup Language", "text": ""}
{"id": "37681", "revid": "2", "url": "https://it.wikipedia.org/wiki?curid=37681", "title": "Base 2", "text": ""}
{"id": "37682", "revid": "2", "url": "https://it.wikipedia.org/wiki?curid=37682", "title": "Base 16", "text": ""}
{"id": "37684", "revid": "1652134", "url": "https://it.wikipedia.org/wiki?curid=37684", "title": "Betty Robinson", "text": "Con il tempo di 12\"0, stabilito a Chicago il 2 giugno 1928, ha detenuto il record mondiale dei 100 metri fino al 5 giugno 1932.\nBiografia.\nBetty Robinson arriv\u00f2 all'atletica per caso, a sedici anni. Dopo averla vista correre per non perdere il treno, un'insegnante le fece fare un test cronometrato lungo il corridoio della scuola. Fece la sua prima gara all'aperto appena quattro mesi prima delle Olimpiadi del 1928 e gi\u00e0 al debutto stabil\u00ec il nuovo primato mondiale sui 100\u00a0m. Le Olimpiadi furono appena la quarta gara della sua vita.\nAd Amsterdam le donne furono ammesse a gareggiare in atletica leggera per la prima volta. Il 31 luglio si svolsero i 100\u00a0m, prima gara in programma per l'atletica femminile. Dopo una serie di false partenze (ben quattro), con un seguito di proteste da parte delle escluse che ritard\u00f2 non poco l'inizio della gara, la Robinson rimase concentrata e vinse con il tempo di 12\"2. Per poco non divent\u00f2 la prima campionessa olimpica di atletica in assoluto, essendo stata preceduta di soli 25 minuti dalla polacca Halina Konopacka, vincitrice del lancio del disco nello stesso pomeriggio. Nella stessa edizione dei Giochi olimpici si aggiudic\u00f2 anche un argento con la staffetta 4\u00d7100\u00a0m.\nAl ritorno da Amsterdam, Betty Robinson fu accolta in patria con tutti gli onori. Vennero organizzate due parate, una a Broadway ed una a Chicago. La sua scuola la premi\u00f2 con una coppa d'argento e i suoi concittadini fecero una colletta per regalarle un orologio con diamanti.\nNel 1931 rimase coinvolta in un incidente aereo; il biplano su cui volava, pilotato dal cugino, si schiant\u00f2 vicino a Chicago. I primi soccorritori pensarono che fosse morta e la portarono all'obitorio. In realt\u00e0 la giovane donna era ancora viva, anche se in gravissime condizioni, con una commozione cerebrale, un braccio schiacciato ed una gamba rotta. Rimase in coma per sette settimane e le occorsero poi due anni di riabilitazione prima di poter tornare a camminare.\nBetty Robinson voleva a tutti i costi tornare a correre, ma non poteva pi\u00f9 flettere completamente il ginocchio sinistro. Questo le impediva di accovacciarsi ai blocchi di partenza e dovette cos\u00ec dire addio alle gare di velocit\u00e0. Continu\u00f2 per\u00f2 a gareggiare nelle staffette, dove dal secondo staffettista in poi la partenza avviene in piedi. Nel 1936, cinque anni dopo l'incidente, fu convocata per le Olimpiadi di Berlino come componente della staffetta 4\u00d7100\u00a0m. Le tedesche, grandi favorite, persero il testimone all'ultimo cambio e Betty e le sue compagne riuscirono a vincere la medaglia d'oro.\nSi ritir\u00f2 dalle competizioni poco dopo le Olimpiadi del 1936. Rimase comunque nell'ambiente come giudice di gara e cronometrista.\nIl 1\u00ba dicembre 1939 si spos\u00f2 con Richard Schwartz, un tappezziere dell'Illinois. La coppia ebbe un figlio ed una figlia. Mor\u00ec a Denver il 18 maggio 1999, ad 87 anni d'et\u00e0."}
{"id": "37685", "revid": "50", "url": "https://it.wikipedia.org/wiki?curid=37685", "title": "Base 8", "text": ""}
{"id": "37692", "revid": "599013", "url": "https://it.wikipedia.org/wiki?curid=37692", "title": "Cei", "text": ""}
{"id": "37696", "revid": "466539", "url": "https://it.wikipedia.org/wiki?curid=37696", "title": "Caterina II di Russia", "text": "Nata a Stettino come Sofia Federica Augusta di Anhalt-Zerbst, venne data in sposa, sedicenne, all'erede al trono dell'Impero russo, il granduca Pietro F\u00ebdorovi\u010d, futuro Pietro III di Russia. Con un colpo di Stato detronizz\u00f2 il marito alla fine della Guerra dei sette anni. Sotto il suo regno l'Impero russo accrebbe la sua potenza e visse uno dei periodi di maggior riconoscimento a livello europeo.\nVolendo applicare al suo metodo di governo i principi illuministi, di cui era seguace, Caterina incominci\u00f2 con la redazione di un nuovo codice ispirato alle idee degli enciclopedisti. Con i propri favoriti, in particolare Grigorij Orlov e a Grigorij Pot\u00ebmkin, ma anche i generali di grande successo P\u00ebtr Rumjancev e Aleksandr Suvorov, e ammiragli come F\u00ebdor U\u0161akov, espanse rapidamente l'egemonia russa: a ovest vi fu l'annessione del territorio maggiore, ottenuto dallo smembramento della Confederazione polacco-lituana; in seguito alle guerre russo-turche occup\u00f2 la Crimea; all'estremo est incominci\u00f2 la colonizzazione dell'Alaska.\nAmmiratrice di Pietro il Grande, Caterina continu\u00f2 a modernizzare la Russia occidentale secondo le idee dell'assolutismo illuminato: s'interess\u00f2 ai problemi dell'istruzione, fondando il primo istituto d'istruzione superiore femminile in Europa, delle finanze e della creazione di nuove cittadine fondate su suo ordine. Tuttavia la sua politica comport\u00f2 un aumento del numero dei servi della gleba, con conseguente malcontento popolare e lo scoppio di numerose rivolte, represse violentemente, come quella guidata dal cosacco Puga\u010d\u00ebv.\nNonostante queste ambiguit\u00e0 politiche, a causa dei suoi rapporti epistolari con vari filosofi illuministi, che ne elogiarono il governo, il periodo della dominazione di Caterina la Grande \u00e8 considerato l'et\u00e0 d'oro dell'Impero russo. Fu sepolta nella cattedrale di San Pietro e Paolo a San Pietroburgo.\nBiografia.\nNascita ed educazione.\nSofia Federica Augusta di Anhalt-Zerbst nacque il 2 maggio (21 aprile per gli ortodossi) 1729 a Stettino, in Pomerania, nell'allora Regno di Prussia (attualmente in Polonia). Era figlia di Cristiano Augusto di Anhalt-Zerbst, principe di Anhalt-Zerbst, generale prussiano e governatore di Stettino per conto della Prussia, e di sua moglie, Giovanna di Holstein-Gottorp, una principessa tedesca. Due dei suoi cugini di primo grado divennero sovrani di Svezia: Gustavo III e Carlo XIII.\nSecondo il costume tipico dell'epoca presso le famiglie nobili della Germania, ricevette un'educazione accurata e di ottimo livello, in particolare dalla propria governante francese e dai propri tutori. Durante la sua infanzia venne spesso trascurata dalla madre, la quale le preferiva il fratello minore Guglielmo Cristiano Federico, e Caterina soffr\u00ec a lungo di questo fatto. Il suo precettore era di fede protestante, ma la giovane Sofia non condivise mai la visione del mondo del suo insegnante.\nFin da bambina si mostr\u00f2 di carattere vivace, estroverso, animata da una curiosit\u00e0 non comune, con la quale, partecipando ai balli, ai banchetti e ai salotti della nobilt\u00e0, sbalord\u00ec molti interlocutori. Un episodio, in particolare, spinse la madre a contrastarne il carattere pieno d'orgoglio: quando si present\u00f2 al cospetto di Federico Guglielmo I di Prussia, la bambina si rifiut\u00f2 di baciare l'orlo dell'abito del monarca, perch\u00e9 era troppo corto e non riusciva a raggiungerlo.\nPer quanto appartenente all'alta aristocrazia tedesca, la famiglia di Caterina non navigava nell'oro e la sua ascesa al potere fu perlopi\u00f9 frutto della necessit\u00e0 di reperire denaro e prestigio con un matrimonio d'interesse, deciso a tavolino dai suoi parenti. La scelta di Sofia come moglie per il suo cugino di secondo grado, il futuro zar Pietro III, fu infatti frutto delle gestioni diplomatiche del conte Lestocq, della zia di Pietro, la zarina regnante Elisabetta, e di re Federico II di Prussia. Lestocq e Federico erano interessati a rafforzare i legami tra Prussia e Russia per indebolire l'influenza dell'Austria e porre in rovina l'atteggiamento filo-austriaco del cancelliere russo Bestuzhev. Caterina incontr\u00f2 Pietro la prima volta all'et\u00e0 di 10 anni. Sulla base dei suoi scritti, sappiamo che trov\u00f2 Pietro detestabile sin dal primo incontro: si oppose alla sua tendenza a consumare alcolici sin dalla giovane et\u00e0 e al suo eccessivo militarismo.\nGli intrighi diplomatici furono sull'orlo di fallire a causa dell'intervento della madre di Sofia, Giovanna Elisabetta di Holstein-Gottorp. Giovanna era una donna fredda e calcolatrice, ma anche amante del gossip e degli intrighi di corte. La sua fame di gloria aveva incentrato le prospettive della figlia a divenire zarina di Russia, ma queste sue continue interferenze fecero infuriare la zarina Elisabetta, che giunse a bandirla dal Paese come spia per conto di re Federico II di Prussia. La zarina Elisabetta conosceva bene la famiglia degli Holstein-Gottorp, dal momento che era stata sull'orlo di sposare il fratello della principessa Giovanna, Carlo Augusto, il quale per\u00f2 era morto di vaiolo nel 1727 prima che il matrimonio potesse avere luogo.\nMalgrado le interferenze di Giovanna, per\u00f2, la zarina fu molto colpita da Sofia al suo arrivo in Russia nel 1744 e la stessa giovane fece ogni sforzo per ingraziarsi non solo la sovrana, ma anche suo marito e con loro il popolo russo. Si applic\u00f2 con zelo allo studio della lingua russa, giungendo a svegliarsi in piena notte per ripetere quanto appreso nella giornata (mantenne per tutta la vita, comunque, uno spiccato accento tedesco che prov\u00f2 pi\u00f9 e pi\u00f9 volte a eliminare senza successo). Questa pratica di studiare di notte, nelle ore pi\u00f9 fredde della giornata, la port\u00f2 a contrarre una pericolosa polmonite nel marzo del 1744, da cui a ogni modo si riprese dopo breve.\nSofia scriver\u00e0 nelle sue memorie che non appena giunse in Russia si ammal\u00f2 di pleurite, una malattia che quasi la uccise e dalla quale si salv\u00f2 solo grazie a frequenti salassi: in un singolo giorno si sottopose anche a quattro flebotomie. Sua madre, che si opponeva a questa pratica, si inimic\u00f2 nuovamente la zarina Elisabetta. Quando la situazione pareva ormai disperata, la madre le invi\u00f2 un pastore luterano per confessarsi. Sofia, per\u00f2, rispose: \"Non voglio alcun luterano; voglio il mio \"pope\" ortodosso.\" Questo fatto innalz\u00f2 ulteriormente la stima per lei da parte della zarina.\nIl padre di Sofia, devoto luterano tedesco, si oppose alla scelta della figlia di convertirsi alla chiesa ortodossa. Malgrado questa obiezione, la chiesa ortodossa russa ricevette ufficialmente la principessa Sofia come suo membro il 28 giugno 1744, la quale prese il nome di Caterina e il patronimico artificioso di \u0410\u043b\u0435\u043a\u0441\u0435\u0435\u0432\u043d\u0430 (Alekseyevna, figlia di Alessio). Il giorno successivo venne formalmente battezzata. Il matrimonio da lungo tempo desiderato avvenne il 21 agosto 1745 a San Pietroburgo. Caterina aveva 16 anni; suo padre non presenzi\u00f2 alla cerimonia. Lo sposo, all'epoca noto come Pietro di Holstein-Gottorp, era divenuto duca di Holstein-Gottorp (un ducato tedesco al confine con la Danimarca) nel 1739. La coppia si stabil\u00ec alla reggia di Oranienbaum.\nIl conte Andrei \u0160uvalov, ciambellano di Caterina, era in contatto col noto diarista James Boswell, e fu proprio lui a comunicargli alcuni particolari privati della vita di coppia dei giovani sposi. Secondo alcuni, Pietro aveva gi\u00e0 poco dopo il matrimonio un'amante (Elizaveta Romanovna Voroncova), mentre Caterina aveva intrapreso diverse storie d'amore con Sergej Saltykov, Grigorij Grigor'evi\u010d Orlov (1734-1783), Aleksandr Sem\u00ebnovi\u010d Vasil'\u010dikov, Grigorij Aleksandrovi\u010d Pot\u00ebmkin, Stanislao Augusto Poniatowski, e altri. Divenne amica della principessa Ekaterina Romanovna Voroncova, sorella dell'amante di suo marito, la quale la mise in contatto con diversi potenti gruppi politici che si opponevano a Pietro. Il temperamento era insopportabile anche a coloro che facevano parte della loro \"piccola corte\" a palazzo. Pietro, uomo di carattere violento e incline a ubriacarsi, si dimostr\u00f2 ostile verso la moglie, maltrattandola in pubblico. Ignorata dal marito, lei si dedic\u00f2 alle letture, che includevano anche Voltaire, Diderot e Montesquieu, e si tenne informata sugli eventi della Russia.\nCaterina, che pure soffriva della situazione, pi\u00f9 volte richiam\u00f2 nelle sue memorie di aver pensato solo alla finalit\u00e0 ultima di divenire zarina un giorno, salendo al trono: \"Ero solita dirmi che felicit\u00e0 e miseria dipendono da noi stessi. Se ti senti infelice, ergiti sopra l'infelicit\u00e0, e fa' che la tua felicit\u00e0 sia indipendente da tutto ci\u00f2 che ti accade intorno.\"\nIl regno di Pietro III e il colpo di Stato del luglio del 1762.\nDopo la morte della zarina Elisabetta di Russia il 5 gennaio 1762, Pietro venne chiamato a succedere al trono russo col nome di Pietro III, e Caterina divenne imperatrice consorte. La coppia imperiale si spost\u00f2 nel nuovo Palazzo d'Inverno a San Pietroburgo. Le eccentricit\u00e0 e le tendenze politiche dello zar, inclusa la sua ammirazione per il re Federico II di Prussia, alienarono ancora di pi\u00f9 Caterina e i suoi sostenitori. Pietro intervenne in una disputa tra il suo ducato di Holstein e la Danimarca per il possesso della provincia dello Schleswig. Russia e Prussia si erano combattute nella Guerra dei sette anni (1756-1763), e le truppe russe avevano occupato Berlino nel 1761. Pietro supportava invece Federico II, pur sapendo di non avere in questo il sostegno dell'aristocrazia russa. Pietro diede subito ordine di cessare le operazioni contro la Prussia e Federico lo ricompens\u00f2 organizzando la partizione dei territori della Polonia con la Russia.\nNel luglio del 1762, dopo quasi sei mesi dalla sua ascesa al trono, Pietro si prese una vacanza coi suoi cortigiani e parenti tedeschi alla reggia di \"Oranienbaum\", lasciando la moglie a San Pietroburgo. Dalla capitale, Caterina inizi\u00f2 a tramare seriamente per detronizzare il marito, grazie anche all'appoggio e alla complicit\u00e0 di eminenti personalit\u00e0 di corte e dello stato che desideravano una completa inversione di rotta nella politica nazionale e credevano che Pietro III stesse lentamente ma progressivamente impazzendo e che quindi fosse necessario detronizzarlo. La notte dell'8 luglio, Caterina venne a sapere che uno dei suoi co-cospiratori era stato arrestato per ordine di Pietro III e che tutto ci\u00f2 per cui lei stessa aveva meticolosamente lavorato per anni stava per disgregarsi sotto le indagini della polizia incitata dal marito.\nIl giorno successivo, Caterina lasci\u00f2 il suo palazzo e si port\u00f2 al luogo ove era accampato il reggimento Izmajlovskij; qui tenne un discorso accorato ai soldati ai quali chiedeva di difenderla dalle angherie di suo marito. Caterina si port\u00f2 quindi col reggimento alla caserma Semenovsky dove anche alcuni rappresentanti del clero la riconobbero come unica sovrana sul trono russo. Con questi appoggi e con gli altri collezionati sino a quel momento, Caterina riusc\u00ec a far arrestare suo marito e lo costrinse a firmare un documento di abdicazione, cos\u00ec che nessuno potesse contestare la sua ascesa al trono. Il 17 luglio 1762 (otto giorni dopo il colpo di Stato e sei mesi dall'ascesa al trono) Pietro III mor\u00ec a Ropsha, strangolato per mano di Aleksej Grigor'evi\u010d Orlov-\u010cesmenskij (fratello minore di Grigorij Grigor'evi\u010d Orlov, all'epoca favorito della zarina e partecipante al colpo di Stato). Gli storici a ogni modo non hanno riconosciuto a Caterina la volont\u00e0 di far uccidere il marito.\nAll'epoca della detronizzazione di Pietro III, a tutti gli effetti, esisteva un potenziale rivale al trono per Caterina: questi era Ivan VI (1740-1764), il quale era tenuto prigioniero presso Schl\u00fcsselburg, sulle rive del Lago Ladoga, dall'et\u00e0 di sei mesi; oltre a Yelizaveta Alekseyevna Tarakanova (1753-1775). Ivan VI venne assassinato nel tentativo di farlo fuggire dalla sua prigione in un fallimentare tentativo di colpo di Stato ai danni di Caterina: la sovrana, come l'imperatrice Elisabetta prima di lei, aveva dato istruzioni che egli dovesse essere ucciso se avesse tentato di organizzare un qualsiasi colpo di Stato a danno del potere costituito. Ivan era stato giudicato pazzo da anni e per questo era stato posto in solitario confino e anche per questo si riteneva che una sua ascesa al trono ne avrebbe fatto solamente un burattino nelle mani di qualche profittatore di palazzo.\nAnche se Caterina non era una discendente della dinastia dei Romanov, era discendente della dinastia dei Rurik che aveva preceduto i Romanov al trono di Russia. Succedette al marito come zarina regnante, seguendo i dettami stabiliti gi\u00e0 all'epoca di Caterina I che era succeduta al marito Pietro il Grande nel 1725 in mancanza di eredi. Gli storici hanno discusso dello status tecnico dell'ascesa di Caterina, se essa abbia agito da reggente o da usurpatrice, e cio\u00e8 se essa avesse svolto l'attivit\u00e0 di sovrana per s\u00e9 o per conto di suo figlio, il granduca Paolo, ancora minorenne. Negli anni '70 del Settecento, un gruppo di nobili collegato a Paolo (Nikita Panin e altri) considerarono l'idea di un nuovo colpo di Stato per deporre questa volta Caterina e trasferire la corona al giovane granduca Paolo, il quale si dimostrava pi\u00f9 propenso a una monarchia costituzionale anzich\u00e9 a una autocrazia illuminata. A ogni modo questo colpo di Stato non pot\u00e9 avere luogo e Caterina regn\u00f2 sino alla propria morte.\nIl regno.\nL'incoronazione e la creazione di una nuova corona.\nCaterina venne incoronata nella Cattedrale dell'Assunzione di Mosca il 22 settembre 1762. La sua incoronazione segn\u00f2 la creazione di uno degli elementi pi\u00f9 importanti del tesoro imperiale dei Romanov, la Corona imperiale di Russia, disegnata dal gioielliere franco-svizzero J\u00e9r\u00e9mie Pauzi\u00e9. Ispirata a un disegno bizantino, la corona venne realizzata con due sfere d'oro e d'argento a rappresentare l'impero romano d'oriente e d'occidente, divisi da una ghirlanda fogliata e da festoni. La corona contiene 75 perle e diamanti indiani a formare delle foglie d'alloro, simboli del potere e della forza, ed \u00e8 sormontata da uno spinello di 387.62 carati in precedenza appartenuto alla zarina Elisabetta, oltre a una croce di diamanti. La corona venne prodotta nel tempo record di due mesi e raggiunse il peso di 2.3\u00a0kg.\nDal 1762, la corona imperiale venne utilizzata per tutte le incoronazioni degli zar della dinastia dei Romanov sino all'abolizione della monarchia nel 1917.\nPolitica interna.\nFacendo riferimento agli scritti di Cesare Beccaria e Montesquieu, Caterina redasse un documento di riforma del sistema giudiziario. La commissione legislativa, a onta del nome, aveva un ruolo consultivo e propositivo, senza potere alcuno. Il suo scopo avrebbe dovuto essere quello di mettere in evidenza i problemi, proponendo soluzioni. La commissione, che rappresentava tutte le classi sociali tranne i servi della gleba (la maggioranza della popolazione), fu sciolta prima che avesse concluso i lavori, probabilmente in seguito a una svolta conservatrice nella sua politica e, soprattutto, a causa dello scoppio della guerra contro la Turchia.\nCaterina riorganizz\u00f2 l'amministrazione dei gubernii, i governatorati, conferendo loro un grande potere sulle zone rurali nella prevenzione delle rivolte contadine. Questo processo fu completato entro il 1775. La riforma cre\u00f2 province e distretti, che erano maggiormente gestibili rispetto ai governatorati.\nNel 1785 Caterina pubblic\u00f2 un editto che riconobbe alla piccola nobilt\u00e0 il diritto di presentare petizioni al trono, liber\u00f2 i nobili dai servizi obbligatori e dalle tasse, rese ereditaria la nobilt\u00e0 e concesse ai nobili il pieno controllo sui servi della gleba che vivevano sulle loro terre. Caterina don\u00f2 terre della corona site in Ucraina ai nobili pi\u00f9 fedeli, dotandole anche di servi della gleba. Incoraggi\u00f2 la colonizzazione dell'Alaska e di altre aree di recente conquista.\nL'unico settore nel quale l'ispirazione illuminista influ\u00ec sull'opera di Caterina II fu quello dell'educazione e dell'assistenza sanitaria: case di educazione furono istituite a Mosca e a Pietroburgo, mentre nei capoluoghi furono aperte scuole anche per gli adulti, si costruirono nuovi ospedali e le citt\u00e0 furono obbligate a provvedersi di medici e di farmacie.\nI servi della gleba.\nAll'epoca del regno di Caterina, la servit\u00f9 della gleba era un fatto ancora profondamente presente nella societ\u00e0 russa, un elemento che strideva fortemente col carattere illuministico e riformistico della sovrana.\nSecondo un calcolo eseguito nel 1762, Caterina era proprietaria personalmente di servi della gleba. Altri servi della gleba erano di propriet\u00e0 dello stato russo.\nI proprietari terrieri del resto avevano propri servi che erano legati a doppio filo alla terra che coltivavano. I figli dei servi della gleba nascevano in tale condizione ed erano costretti a lavorare la terra come i loro genitori. I loro diritti erano molto limitati, ma non erano proprio degli schiavi. Se lo stato non permetteva loro tecnicamente di avere dei possedimenti, alcuni servi della gleba furono in grado di accumulare una fortuna sufficiente da pagare per la loro liberazione. Divenire servi della gleba poteva essere anche una scelta: rinunciando alla propria libert\u00e0 nelle mani di un proprietario terriero, si poteva godere della sua protezione e del suo supporto in tempi duri. Inoltre, il servo della gleba avrebbe ricevuto della terra da coltivare, di cui una parte sarebbe dovuta spettare al padrone e una parte andava al proprio sostentamento. Questi accordi erano stabiliti per legge e dovevano essere rispettati da servi e padroni. Caterina, che si trov\u00f2 a regnare all'epoca, sostenne tale sistema sostanzialmente non mutandolo: cos\u00ec l'aveva ereditato e cos\u00ec esso rimase negli anni a venire sino alla sua abolizione.\nCaterina a ogni modo comp\u00ec delle piccole riforme anche nel campo della servit\u00f9 della gleba, concedendo ai servi la possibilit\u00e0 di far valere i loro diritti se il loro padrone avesse ecceduto quanto disposto dalla legge russa in materia. Malgrado questa apertura, la sovrana stabil\u00ec che ai servi della gleba non fosse pi\u00f9 consentito di appellarsi direttamente allo zar per far valere i propri diritti, con l'intento di non volersi porre in mezzo alle contese tra servi e nobili locali, per non favorire l'una o l'altra parte. Con questo atto, a ogni modo, sebbene non intenzionalmente, ella riconobbe ai servi della gleba uno status burocratico che in precedenza era mancato. Alcuni di essi furono in grado di sfruttare questo loro nuovo status a loro vantaggio: un servo, ad esempio, che si trovasse nella propria condizione illegalmente (ad esempio se detenuto da un non nobile), poteva farsi valere.\nMalgrado ci\u00f2 i diritti della servit\u00f9 della gleba continuarono a essere molto limitati. Un proprietario terriero poteva continuare a punire i propri servi a propria discrezione e con Caterina la Grande i padroni ottennero anche il diritto di inviare i propri servi ai lavori forzati in Siberia, punizione normalmente riservata ai criminali recidivi. L'unica cosa che un padrone non poteva fare era uccidere un proprio servo, perch\u00e9 in fin dei conti la vita di un servo apparteneva allo stato. Caterina, contraddicendo la propria legislazione in materia, continu\u00f2 comunque ad accogliere le richieste provenienti dai servi e si occup\u00f2 dei casi di abusi pi\u00f9 gravi. Pur non essendo intenzionata a comunicare direttamente coi servi della gleba per ragioni di status sociale, elimin\u00f2 comunque dei casi secondo i quali una persona poteva divenire servo della gleba, culminando nel manifesto del 17 marzo 1775, col quale proib\u00ec ai servi gi\u00e0 liberati di divenire nuovamente servi. Durante il suo regno, Caterina rinunci\u00f2 a molti servi della gleba di propriet\u00e0 dello stato, ma solo per \"privatizzarli\" a proprietari terrieri.\nCaterina concesse ai servi della gleba la possibilit\u00e0, sempre a discrezione dei loro padroni, di venire istruiti (anche all'estero) e di svolgere altri lavori che non fossero necessariamente legati alla terra agricola. Solo in questi casi citati un servo della gleba poteva abbandonare legittimamente i campi affidatigli.\nAtteggiamento dei servi della gleba verso Caterina.\nL'atteggiamento tenuto dai servi della gleba nei confronti dei loro sovrani era stato storicamente contraddistinto da grande venerazione e rispetto.\nGeneralmente i servi della gleba consideravano i loro padroni come i \"cattivi\" corrotti e crudeli che impedivano loro di avere la libert\u00e0 e di comunicare liberamente col sovrano o che fraintendevano volontariamente i decreti imperiali. I servi della gleba in Russia all'epoca di Caterina, si dimostrarono sempre abbastanza guardinghi e sospettosi verso di lei, gi\u00e0 dai primi giorni della sua ascesa: Caterina aveva infatti annullato l'atto con cui Pietro III aveva liberato i servi della gleba di propriet\u00e0 della chiesa ortodossa. Ovviamente ai servi non piacque nemmeno il fatto che Caterina avesse deciso di non occuparsi pi\u00f9 direttamente delle loro petizioni. Lontani dalla capitale, furono addirittura confusi dalle circostanze della sua improvvisa ascesa al trono.\nI contadini, inoltre, furono scontenti durante il regno di Caterina per una serie di problematiche dovute a cattive annate nei campi, a epidemie (in particolare quella del 1771). I nobili, in risposta alle politiche liberali di Caterina, rafforzarono ulteriormente il loro atteggiamento verso i servi della gleba. Questo scontento generale port\u00f2 alla cosiddetta Rivolta di Puga\u010d\u00ebv del 1774. I servi della gleba seguirono in massa Puga\u010d\u00ebv, un pretendente al trono che si spacciava per il legittimo zar, avvalendosi dello scontento generale nei confronti di Caterina e delle sue politiche per vantaggio personale; ma questa non fu l'unica volta che i servi della gleba russi si ribellarono al sovrano. Puga\u010d\u00ebv disse ai servi della gleba in particolare di essere disposto ad aiutarli nella lor condizione, ascoltando i loro problemi, pregando per loro e agendo come un santo tra le genti, fatto che attrasse ancora pi\u00f9 persone alla sua causa. La rivolta alla fine ebbe un esito fallimentare e Caterina ritir\u00f2 ogni idea che aveva in mente di far terminare definitivamente la servit\u00f9 della gleba.\nPolitica estera.\nDurante il suo regno, Caterina estese i confini dell'impero russo per , assorbendo le regioni della Nuova Russia, della Crimea, del Caucaso settentrionale, della Riva destra ucraina, della Bielorussia, della Lituania e della Curlandia a spese, soprattutto, dell'Impero ottomano e della Confederazione polacco-lituana.\nIl ministro degli esteri di Caterina, Nikita Panin (in carica dal 1763 al 1781), esercit\u00f2 una considerevole influenza dall'inizio del suo regno sugli affari esteri della Russia dell'epoca. Dotato statista, Panin dedic\u00f2 i propri sforzi e milioni di rubli a costruire un \"accordo del nord\" tra Russia, Prussia, Polonia e Svezia per contenere la potenza della lega borbonico-asburgica. Quando divenne chiaro che tale piano non poteva essere portato avanti, Panin cadde in disgrazia presso Caterina che lo sostitu\u00ec con Ivan Osterman (in carica dal 1781 al 1797).\nCaterina firm\u00f2 un trattato commerciale con la Gran Bretagna nel 1766, ma non apr\u00ec a una piena alleanza militare con l'Inghilterra. Pur vedendo i benefici di un'alleanza con gli inglesi, la zarina vedeva con terrore l'accrescimento del potere della Gran Bretagna dopo la guerra dei sette anni e la sua minaccia di sbilanciare il delicato equilibrio dei poteri europei.\nLa spartizione della Polonia.\nNel 1764 Caterina riusc\u00ec a far nominare Stanislao Poniatowski, un suo ex amante, quale nuovo sovrano al trono di Polonia.\nAnche se l'idea di dividere la Polonia era venuta a Federico II di Prussia, Caterina ebbe un ruolo fondamentale in questo atto importante non solo per la storia della Polonia, ma anche della Russia e dell'Europa dell'epoca. Nel 1768 la zarina divenne formalmente la protettrice della Confederazione polacco-lituana, fatto che provoc\u00f2 delle rivolte anti-russe in Polonia, nella confederazione di Bar (1768-72). Dopo la repressione delle rivolte, la zarina decise di intraprendere la riforma della \"Rzeczpospolita\", un sistema di governo fortemente controllato dall'impero russo con un consiglio permanente sotto la supervisione dei suoi ambasciatori in loco.\nDopo la rivoluzione francese del 1789, Caterina rigett\u00f2 molti dei principi dell'illuminismo verso i quali un tempo si era mostrata tanto favorevole, diventando la portabandiera dell'assolutismo e passando a una politica decisamente reazionaria. Spaventata dal fatto che la costituzione polacca di maggio (1791) potesse portare a nuove rivolte nei territori della confederazione polacco-lituana e al crescere di movimenti democratici che avrebbero potuto sicuramente danneggiare non solo la Russia ma anche altre potenze europee, Caterina decise di intervenire direttamente in Polonia: appoggi\u00f2 un gruppo anti-riformista noto come confederazione di Targowica. Dopo aver sconfitto i nazionalisti polacchi nella guerra russo-polacca del 1792 e aver represso l'insurrezione di Ko\u015bciuszko (1794), la Russia complet\u00f2 la spartizione della Polonia, dividendo ci\u00f2 che restava della nazione con Prussia e Austria (1795).\nLe guerre russo-turche.\nSeguendo le imprese delineate sulla carta da Pietro III lungo le coste del Mar Nero, Caterina rese la Russia potenza dominante nel Medio Oriente dopo la guerra russo-turca del 1768 - 1774. Il suo obiettivo era la spartizione dell'Impero Ottomano tra le potenze europee, seguendo lo schema usato per la Polonia, ma questa volta la sua politica non ottenne il successo sperato. Grazie alle indubbie doti del suo nuovo amante, Grigorij Aleksandrovi\u010d Pot\u00ebmkin (gi\u00e0 messosi in luce nel reprimere la rivolta di Puga\u010d\u00ebv), riusc\u00ec ad annettere alla Russia la Crimea nel 1783, solamente nove anni dopo che questa aveva ottenuto l'indipendenza dall'Impero Ottomano come risultato della guerra russo-turca del 1768 - 1774. Questa annessione fu una delle ragioni che spinsero l'Impero Ottomano a dare inizio a una nuova guerra, che dur\u00f2 dal 1787 al 1792 e termin\u00f2 con il trattato di Ia\u0219i, nel quale trovarono legittimazione le pretese russe sulla Crimea.\nLa guerra russo-persiana.\nCol Trattato di Georgievsk (1783), la Russia si accord\u00f2 per proteggere la Georgia contro ogni possibile invasione esterna, in particolare da parte dei sovrani persiani. Caterina intraprese una nuova guerra contro la Persia nel 1796 dopo che questa nazione, sotto la guida del nuovo sovrano Agha Mohammad Khan, aveva invaso la Georgia e l'aveva occupata nel 1795 a seguito della Battaglia di Krtsanisi, espellendovi l'intera guarnigione da poco posta dalla Russia nel Caucaso settentrionale. L'idea dei russi era quindi quella di sostituire lo sci\u00e0 di Persia col suo fratellastro, Morteza Qoli Khan, il quale, contrario alle politiche del fratello, si era esiliato in Russia e aveva dimostrato atteggiamenti favorevoli all'impero.\nCi si aspettava che il contingente di uomini da inviare contro la Persia fosse affidato al gi\u00e0 navigato generale Ivan Gudovich, ma la zarina segu\u00ec il consiglio del suo amante dell'epoca, il principe Zubov, e concesse il comando a suo fratello minore, il giovane conte Valerian Zubov. Le truppe russe lasciarono Kizlyar nell'aprile del 1796 e assaltarono la fortezza chiave di Derbent il 10 maggio. L'evento venne glorificato dal poeta di corte Der\u017eavin in una sua famosa ode.\nA met\u00e0 giugno, le truppe del principe Zubov riuscirono a conquistare senza eccessiva resistenza gran parte del territorio dell'attuale Azerbaigian, incluse tre citt\u00e0 principali (Baku, Shemakha e Ganja). A novembre i soldati si trovavano alla confluenza dei fiumi Araks e Kura, ponendo quindi l'attacco all'entroterra dell'Iran. In quel mese, la zarina di Russia mor\u00ec e il suo successore, Paolo, che detestava gli Zubov e la loro influenza sull'esercito, ordin\u00f2 alle truppe di rientrare in Russia. Questo evento risult\u00f2 frustrante per gli Zubov e per altri ufficiali che avevano preso parte alla campagna militare: molti di loro furono tra i cospiratori che organizzarono l'assassinio di Paolo cinque anni dopo.\nLe relazioni con le potenze europee.\nCaterina si guadagn\u00f2 negli anni del suo regno la fama di monarca illuminata, in particolare per il suo rapporto con le monarchie europee.\nSul teatro politico dell'Europa dell'epoca, infatti, Caterina gioc\u00f2 un importante ruolo, svolgendo la funzione di mediatrice durante la Guerra di successione bavarese (1778 - 1779), combattuta tra Prussia e Austria. Nel 1780 form\u00f2 una forza incaricata di difendere dalla Gran Bretagna le navi indipendentiste durante la Rivoluzione Americana.\nLa guerra con la Svezia.\nDal 1788 al 1790 la Russia fu impegnata in una guerra contro la Svezia, in cui Caterina si trov\u00f2 opposta al cugino Gustavo III. La guerra incominci\u00f2 in seguito alle rivendicazioni svedesi sui territori del Baltico ceduti alla Russia nel 1720. Convinti di sconfiggere rapidamente gli avversari, gli svedesi subirono gravi perdite di uomini e di territori. Dopo l'ingresso in guerra della Danimarca, nel 1789, le cose si misero davvero male per gli svedesi, che inaspettatamente, per\u00f2, riuscirono a passare all'offensiva nel 1790. L'azione culmin\u00f2 con la battaglia di Svensksund (oggi Ruotsinsalmi, in Finlandia), combattuta il 9 e 10 luglio 1790. La flotta russa, comandata dal principe di Nassau, forte di 32 vascelli di linea e 200 imbarcazioni d'appoggio, con 1.200 cannoni e marinai, si scontr\u00f2 con quella svedese comandata da Gustavo III in persona, composta di 200 navi tra linea e appoggio, cannoni e marinai.\nI russi si trovarono subito in difficolt\u00e0 a usare le artiglierie, a causa del mare agitato, problema che non avevano gli svedesi, le cui navi erano ancorate. Al termine della battaglia i russi avevano subito perdite da 50 a 60 navi e marinai. Gli svedesi persero solo 6 navi, ma un numero di marinai tra e . La guerra si concluse con un trattato firmato il 14 agosto 1790, che sanc\u00ec il ritorno di tutti i territori contesi alle nazioni d'origine.\nLe relazioni col Giappone.\nNell'estremo oriente, i russi sotto il governo di Caterina erano bloccati nei possedimenti della Kam\u010datka e delle isole Curili. Questo spinse i russi a cercare di aprirsi al commercio col Giappone per commerciare in risorse e cibo. Nel 1783, una tremenda tempesta spinse il capitano giapponese Daikokuya K\u014dday\u016b sulle rive delle Isole Aleutine, all'epoca territorio russo. Le locali autorit\u00e0 russe lo aiutarono e il governo russo decise di sfruttare l'occasione per fare di K\u014dday\u016b un loro ambasciatore. Il 28 giugno 1791, Caterina concesse a Daikokuya un'udienza a Carskoe Selo. Successivamente, nel 1792, il governo russo invi\u00f2 una missione commerciale in Giappone, guidata da Adam Laxman. Lo shogunato Tokugawa ricevette la missione, ma i negoziati fallirono.\nEconomia e finanze.\nL'economia russa si svilupp\u00f2 particolarmente sotto il regno di Caterina, raggiungendo gli standard dell'Europa occidentale. Lo storico Francois Cruzet scrisse a tal proposito che la Russia sotto Caterina:\nCaterina incoraggi\u00f2 notevolmente la migrazione dei tedeschi del Volga, contadini provenienti dalla Germania e perlopi\u00f9 insediati nella regione del fiume Volga. Questi aiutarono la modernizzazione del settore agricolo che dominava totalmente l'economia russa, introducendo numerose innovazioni come ad esempio i mulini per la produzione della farina, la coltura del tabacco, l'allevamento delle pecore e la manifattura su piccola scala.\nNel 1768, la prima banca di stato fondata in Russia, ottenne il permesso di coniare le prime banconote, e dopo la sede di Mosca vennero aperte altre filiali in altre citt\u00e0, in particolare in quelle sedi di governatorato. L'introduzione della carta moneta consentiva di battere l'inflazione che avevano ormai raggiunto vette notevoli, come pure vennero coniate delle pesanti e caratteristiche monete di rame coniate per evitare coniazioni in metalli preziosi. La necessit\u00e0 di introdurre la cartamoneta fu dovuta anche alle notevoli spese militari intraprese da Caterina che diminuirono notevolmente l'argento e l'oro nelle casse dello stato. I rubli di rame circolarono alla stregua dei pochi coniati in argento come due valute equivalenti. L'uso di questi particolari rubli prosegu\u00ec sino al 1849.\nArti e cultura.\nCaterina approvava l'Illuminismo e considerava s\u00e9 stessa un filosofo sul trono. Fu conosciuta come una protettrice delle arti e della letteratura. Scrisse commedie, romanzi e memorie.\nNumerosi intellettuali e artisti beneficiarono della sua protezione, fra i quali Voltaire, Diderot e D'Alembert, tutti famosi enciclopedisti francesi, che in seguito consolidarono la sua reputazione nei loro scritti. Ospit\u00f2 per un periodo Diderot in Russia, e acquist\u00f2 anche la biblioteca del filosofo, che ne mantenne tuttavia l'uso. In particolare, Caterina mantenne Diderot fino alla sua morte (nonostante lui ne avesse in seguito criticato il governo assoluto), inviandogli del denaro periodicamente e pagandogli l'affitto del sontuoso appartamento parigino di rue Richelieu; in seguito istitu\u00ec una donazione di rubli per la vedova Antoinette Champion e provvide anche alla figlia e ai nipoti di Diderot.\nCaterina riusc\u00ec a convincere il matematico Leonhard Euler a spostarsi da Berlino a San Pietroburgo. Anche Domenico Cimarosa e Giovanni Paisiello soggiornarono in periodi diversi alla corte dell'imperatrice.\nTra le commedie opera di Caterina si ricordano \"L'ingannato\" e \"Lo stregone siberiano\" (in cui vi \u00e8 un riferimento al Conte di Cagliostro), scritte sia con intenti didattici sia con intenzioni critiche nei confronti di ipotetici nemici, quali la massoneria.\nTuttavia, quando nel 1790 Aleksandr Radi\u0161\u010dev pubblic\u00f2 il suo Viaggio da San Pietroburgo a Mosca, preannunciante rivolte a causa delle deplorevoli condizioni sociali dei contadini e dei servi della gleba in netto contrasto con la realt\u00e0 che veniva mostrata all'imperatrice dai Villaggi Potemkin, Caterina lo esili\u00f2 in Siberia.\nEducazione e sistema scolastico.\nCaterina tenne sempre in grande considerazione la filosofia e la cultura europee e desider\u00f2 sempre circondarsi di persone di mentalit\u00e0 aperta in Russia. Ella credeva fermamente che fosse possibile creare anche in Russia una \"nuova societ\u00e0\" se si fosse riusciti a inculcare nei giovani l'educazione. Caterina credeva che l'educazione fosse l'unico metodo per far emergere il popolo russo dalla sua arretratezza. Questo avrebbe comportato uno sviluppo dell'intelletto e della moralit\u00e0 intellettuali, instillando conoscenza e senso civico.\nCaterina nomin\u00f2 Ivan Betskoy quale suo consigliere in materia di educazione nazionale. Attraverso di lui, la zarina fu in grado di raccogliere informazioni dalla Russia e da altri Paesi sulle istituzioni educative. Stabil\u00ec inoltre una commissione composta da T.N. Teplov, T. von Klingstedt, F.G. Dilthey, e dallo storico G. Muller. Consult\u00f2 i pionieri dell'educazione britannica e in particolare il reverendo Daniel Dumaresq e il dottor John Brown. Nel 1764, invit\u00f2 Dumaresq a portarsi in Russia e quindi lo nomin\u00f2 nella sua commissione educativa. La commissione studi\u00f2 le riforme e i progetti proposti da I.I. Shuvalov sotto i regni di Elisabetta e Pietro III. Venne predisposto un nuovo sistema di educazione per tutti i sudditi russi di et\u00e0 compresa tra i 5 e i 18 anni, esclusi i servi della gleba. La fondazione dell'orfanotrofio di Mosca fu il primo passo per migliorare l'educazione anche presso i pi\u00f9 poveri, anche se molti dei piccoli ospiti della struttura non sopravviveva abbastanza da poter apprendere i fondamenti di un'educazione illuminista.\nDopo breve tempo, sempre su suggerimento di Ivan Betskoy, la zarina scrisse un manuale per la giovent\u00f9 traendo idee da John Locke, e fondando il famoso istituto Smolny nel 1764. In un primo momento, l'istituto ammetteva solo ragazze di estrazione aristocratica ma poi inizi\u00f2 ad accogliere anche borghesi. Le alunne dell'istituto erano spesso accusate di ignorare tutto ci\u00f2 che si svolgeva al di fuori delle mura del collegio, ma in esso apprendevano impeccabilmente francese, musica e danza. La disciplina era un punto centrale del programma della scuola. Giochi e corse erano severamente proibiti e l'intero istituto era mantenuto al freddo perch\u00e9 si credeva che il troppo caldo avrebbe danneggiato lo sviluppo del corpo, come pure l'eccesso di gioco.\nNel 1768-1774, non vennero compiuti progressi sostanziali al sistema scolastico nazionale. Caterina continu\u00f2 a svolgere indagini in teoria e in pratica in altri Paesi. Rimodell\u00f2 per questo il corpo dei cadetti nel 1766, i quali avevano l'obbligo di formarsi come cadetti sino all'et\u00e0 di 21 anni ed erano obbligati ora a studiare scienze, filosofia, etica, storia e diritto internazionale. Queste riforme influenzarono anche l'istruzione del corpo dei cadetti della marina come pure gli alunni delle scuole di ingegneria e artiglieria. Dopo la guerra e la sconfitta di Pugachev, Caterina affid\u00f2 l'onere della gestione delle scuole alle diverse \"guberniya\", suddivisioni provinciali dell'impero, rette da un governatore.\nNel 1782, Caterina tent\u00f2 di costituire una nuova commissione per studiare nuovi metodi educativi per migliorare il sistema nazionale. Un sistema venne proposto dal matematico Franz Aepinus. Questi era molto favorevole all'adozione di un sistema tripartito sul modello austriaco diviso in scuole triviali, reali e normali per villaggi, citt\u00e0 e capitali provinciali. Oltre a questa commissione, Caterina cre\u00f2 una commissione per la scuola nazionale sotto la guida di Pyotr Zavadovsky. Questa commissione venne incaricata di riorganizzare la rete scolastica su tutto il territorio imperiale, formando gli insegnanti e provvedendo i libri di testo necessari. Il 5 agosto 1786, venne infine promulgato lo Statuto per l'Educazione Nazionale dell'Impero russo. Lo statuto prevedeva due ordini scolastici - scuole primarie e scuole superiori - per ogni \"guberniya\", aperte a tutte le classi libere (dunque non ai servi della gleba). Venne anche regolato il metodo di insegnamento tramite un'apposita guida fornita dal governo che forniva spunti non solo sui metodi di insegnamento, ma anche su come la materia dovesse essere insegnata, sul comportamento dell'insegnante e sulla gestione della scuola in generale.\nNel XIX secolo, l'opera di Caterina in campo educativo venne criticata dai pi\u00f9 in Russia per le grandi spese e i pochi risultati ottenuti all'epoca. Infatti gli ispettori inviati dalla zarina due anni dopo l'entrata in vigore del nuovo regolamento per l'istruzione nazionale, trovarono una scarsa risposta a questi decreti. La nobilt\u00e0, che pure spendeva per l'educazione dei propri figli parte del proprio patrimonio, preferiva far educare i propri figli privatamente o in istituzioni pi\u00f9 prestigiose di quelle fondate dallo stato. Per contro, la popolazione delle campagne spesso non poteva permettersi di studiare, dovendo lavorare nei campi. Si stima che gli alunni totali istruiti all'epoca nelle scuole di stato fosse di unit\u00e0 per 549 istituzioni. Questo numero era infinitesimamente piccolo se paragonato alla grandezza totale della popolazione russa.\nLa religione.\nPer quanto Caterina appaia nella storiografia come devota ortodossa, in realt\u00e0 mostr\u00f2 sempre una personale indifferenza per la religione nazionale, o perlomeno questa fu orientata a propri fini. La zarina infatti nazionalizz\u00f2 tutte le terre della chiesa per pagare le spese di guerra, svuotando buona parte dei monasteri sul suolo imperiale e costringendo gran parte del clero a vivere della lavorazione della terra o di contributi richiesti per battesimi o altri sacramenti. Ben pochi membri dell'aristocrazia sotto il suo regno decisero di entrare nel mondo della chiesa, che divenne molto meno rilevante rispetto al passato.\nA ogni modo, Caterina promosse il cristianesimo nella sua ottica anti-ottomana e quindi anche anti-islamica, promuovendo la protezione dei cristiani all'estero, in particolare di quanti si trovavano nei territori ottomani. Pose delle ristrettezze ai cattolici (\"ukaz\" del 23 febbraio 1769), in particolare in Polonia, dopo la spartizione. A ogni modo, la Russia di Caterina forn\u00ec asilo ai gesuiti che qui si riorganizzarono dopo la soppressione dell'ordine a Roma nel 1773.\nI rapporti con l'islam.\nCaterina ebbe diversi approcci all'islam durante il suo regno. Tra il 1762 e il 1773, ai musulmani in Russia venne strettamente proibito di possedere schiavi di religione ortodossa, anzi vennero spesso spinti verso l'ortodossia con incentivi monetari. Caterina garant\u00ec inoltre pieni diritti e il pieno perdono a quei musulmani che decidevano di convertirsi alla religione ortodossa. A ogni modo, la commissione legislativa del 1767 promise di tutelare anche i musulmani, ma poi \"de facto\" non lo fece. Molti contadini ortodossi, terrorizzati dall'idea di poter ricadere sotto padroni musulmani convertiti, bruciarono delle moschee come segno del loro scontento verso le nuove riforme. Caterina scelse quindi di assimilare l'islam tra le religioni tollerate nello stato piuttosto che eliminarlo definitivamente (cosa peraltro impossibile nella grande Russia). Dopo l'Editto di Tolleranza di tutte le fedi del 1773, ai musulmani venne permesso di costruire moschee e praticare i loro riti, come pure il pellegrinaggio tradizionale a La Mecca, fatto in precedenza negato. Caterina istitu\u00ec l'Assemblea spirituale musulmana di Orenburg per assistere le regioni a prevalenza di musulmani nella gestione degli affari religiosi, provvedendo adeguata istruzione ai mullah locali.\nNel 1785, Caterina approv\u00f2 la costruzione di nuove moschee e nuovi villaggi a prevalenza musulmana. Questo fu un altro tentativo di organizzare e controllare passivamente le periferie del suo territorio. Con la costruzione di insediamenti con moschee, infatti, Caterina riusc\u00ec nell'intento di far insediare stabilmente diverse popolazioni che prima erano unicamente nomadi e che abitavano le campagne della Russia meridionale. Nel 1786, assimil\u00f2 il sistema scolastico islamico a quello pubblico russo, regolandolo cos\u00ec con norme decise dal governo.\nEbraismo.\nLa Russia tratt\u00f2 gli ebrei come un'entit\u00e0 separata, con un proprio sistema burocratico e legale. Anche se il governo era conscio dell'esistenza dell'ebraismo nel territorio nazionale, Caterina e i suoi consiglieri avevano ben poche conoscenze al riguardo nei primi anni di regno della zarina. L'ebraismo in Russia contava un numero davvero esiguo se non irrilevante di persone in Russia sino al 1772. Quando Caterina spart\u00ec la Polonia la prima volta, molti ebrei passarono nel territorio russo e pertanto il governo dovette prendere coscienza della loro esistenza come religione separata dal resto della popolazione. Malgrado queste liberalit\u00e0, agli ebrei erano imposte alcune restrizioni come ad esempio il pagamento di una tassa supplementare; se una famiglia si convertiva alla fede ortodossa, questa tassa veniva tolta. Agli ebrei convertiti era permesso di entrare nelle congregazioni mercantili e di coltivare la terra come contadini liberi.\nNel tentativo di assimilare gli ebrei nell'economia russa, Caterina li incluse nelle leggi della Carta delle Citt\u00e0 del 1782. I russi ortodossi non apprezzarono l'inclusione degli ebrei, in particolare per ragioni economiche e di concorrenza. Caterina tent\u00f2 di mantenere lontani gli ebrei da alcune sfere economiche, pur dietro la maschera di un'apparente uguaglianza assoluta; nel 1790, band\u00ec i cittadini ebrei dalla borghesia moscovita.\nNel 1785, Caterina dichiar\u00f2 gli ebrei ufficialmente stranieri, coi diritti concessi agli stranieri. Questo negava \"de facto\" agli ebrei anche i diritti di tutti i cittadini naturalizzati russi. Le tasse per gli ebrei raddoppiarono ancora e questo peggior\u00f2 i rapporti tra ebrei russi e non ebrei sul finire del suo regno.\nRussi ortodossi.\nPer molti versi, la chiesa ortodossa non se la passava meglio delle altre religioni sotto il regno di Caterina. Sotto la sua guida, complet\u00f2 ci\u00f2 che Pietro III aveva iniziato: le terre della chiesa vennero espropriate e i conti di monasteri e vescovati vennero controllati dal Collegio d'Economia. Donazioni provenienti dallo stato andarono a rimpiazzare le terre perdute, anche se spesso queste donazioni erano di molto inferiori rispetto ai beni perduti a vantaggio dello stato. Caterina chiuse 569 dei 954 monasteri presenti in Russia all'epoca e solo 161 ottennero dei finanziamenti da parte del governo. In totale alla chiesa ortodossa vennero rifusi solo rubli. Mentre altre religioni (come l'islam) ricevettero l'invito a entrare a far parte della commissione legislativa dello stato, il clero ortodosso non ottenne alcun seggio. In generale la chiesa russa ebbe molta meno influenza politica che sotto i predecessori di Caterina.\nNel 1762, per aiutare la chiesa ortodossa a risolvere i suoi conflitti col gruppo dei tradizionalisti chiamati \"Vecchi credenti\", Caterina sottoscrisse un atto che prevedeva che i vecchi credenti potessero praticare la loro fede apertamente senza interferenze. Invocando la tolleranza religiosa, la zarina intendeva in realt\u00e0 richiamare i vecchi credenti alla chiesa di stato. Quando questi si rifiutarono di aderire alle prescrizioni dello stato, nel 1764, l'imperatrice ne fece deportare in Siberia per colpa della loro fede religiosa. Negli ultimi anni, Caterina cambi\u00f2 nuovamente il suo programma di tolleranza: i vecchi credenti ottennero di essere eletti nei municipi dopo la Carta Urbana del 1785, promettendo libert\u00e0 religiosa a quanti avessero voluto trasferirsi in Russia.\nL'educazione religiosa venne rivista in particolare. In un primo momento, la zarina tent\u00f2 semplicemente di riformare gli studi del clero, proponendo una riforma sulle scuole religiose. Questa riforma a ogni modo si spinse anche oltre. Dal 1786, Caterina escluse tutte le religioni dai programmi scolastici a favore di un'educazione laica. Separando gli interessi pubblici da quelli della chiesa, Caterina inizi\u00f2 un processo di secolarizzazione della societ\u00e0 russa. Trasform\u00f2 il clero da un gruppo ricco e potente a una comunit\u00e0 segregata e fortemente dipendente dallo stato per la propria stessa sopravvivenza.\nGli ultimi mesi e la morte.\nAnche se il regno di Caterina fu segnato da notevoli successi personali, la sovrana sub\u00ec due fallimenti di notevole portata. Suo cugino, il re Gustavo IV Adolfo, le fece visita nel settembre del 1796, dal momento che sarebbe stata volont\u00e0 dell'imperatrice che una sua pronipote, Alessandra, divenisse per matrimonio regina di Svezia. Venne dato un ballo alla corte imperiale l'11 settembre nel quale si sarebbe dovuto dare l'annuncio del fidanzamento. Gustavo Adolfo, seppur deliziato dalla giovane, si opponeva strenuamente al fatto che ella non si sarebbe mai convertita al luteranesimo e pertanto, temendo rimostranze in patria, si rifiut\u00f2 di presenziare all'evento, ripartendo per Stoccolma. Caterina si dimostr\u00f2 particolarmente irritata da questo fatto, al punto che la sua salute in et\u00e0 gi\u00e0 avanzata ne risent\u00ec pesantemente. Si riprese poco dopo e inizi\u00f2 a pianificare altri progetti col suo nipote prediletto, Alessandro, al quale intendeva cedere il trono dopo la sua morte, escludendo di fatto suo figlio Paolo dalla successione, ma mor\u00ec prima di completare queste operazioni.\nIl 16 novembre, Caterina si alz\u00f2 la mattina e bevve come sempre il suo caff\u00e8, dedicandosi come di routine alla sua corrispondenza e ai suoi studi. La sua dama di compagnia, Maria Perekusikhina, aveva chiesto alla zarina se aveva dormito bene e Caterina disse di non aver dormito cos\u00ec bene da molto tempo. Poco dopo le 9:00, Caterina si port\u00f2 nel suo gabinetto privato e venne colpita da un ictus.\nPreoccupato per il ritardo nell'arrivo di Caterina, il suo attendente, Zakhar Zotov, apr\u00ec la porta e la scopr\u00ec al suolo. Il suo volto era violaceo, il polso era debole e il respiro era rantolante. Le cameriere di stanza sollevarono Caterina dal pavimento e la portarono nella sua stanza. 45 minuti dopo, il protomedico di corte, lo scozzese dottor John Rogerson, giunse e determin\u00f2 che la sovrana aveva avuto un colpo apoplettico. Malgrado i tentativi di salvare l'imperatrice, cadde in coma da cui non si riprese pi\u00f9. Caterina ottenne l'estrema unzione e mor\u00ec quella sera stessa, alle 21:45. L'autopsia eseguita sul suo corpo il giorno seguente conferm\u00f2 la causa del decesso per un'emorragia cerebrale.\nDopo la sua morte, iniziarono a circolare delle leggende sulla morte di Caterina, e in particolare per il modo con cui la zarina era morta. Secondo una leggenda denigratoria dell'epoca, la sovrana era morta dopo aver avuto un rapporto sessuale con un cavallo, fatto ovviamente non vero ma che combinava nella mente di molti il noto appetito sessuale della sovrana e il suo amore per i cavalli.\nAll'inizio del 1792 venne trovato dal suo segretario personale, Aleksandr Vasilievic Khrapovitsky il testamento della sovrana, non datato, che giaceva tra le sue carte. Questo dava specifiche istruzioni in caso di sua morte: \"Che il mio corpo sia vestito di bianco, con una corona d'oro sulla mia testa, sulla quale vi sia inscritto il mio nome. Che il lutto sia tenuto da tutti per sei mesi e non un giorno di pi\u00f9: meno \u00e8 meglio.\" Come da sua volont\u00e0, la sovrana venne preparata in tal maniera per il funerale. Il 25 novembre, la bara, riccamente decorata, venne posta nella Gran Galleria del palazzo che funse da camera ardente, su un catafalco appositamente disegnato per l'occasione dall'architetto di corte, l'italiano Antonio Rinaldi. Secondo \u00c9lisabeth Vig\u00e9e Le Brun: \"Il corpo dell'imperatrice rimase nella camera ardente per sei settimane in una sala magnificamente decorata del castello, guardato giorno e notte. Caterina venne sepolta con una cerimonia alla quale presero parte i rappresentanti di tutte le citt\u00e0 della Russia. Quando venne composta nella bara, il suo volto venne lasciato scoperto come pure una mano. Le dame di corte fecero a turno a baciarle quella mano, o almeno finsero di farlo.\" Caterina venne sepolta nella Cattedrale dei Santi Pietro e Paolo di San Pietroburgo.\nNon essendo riuscita a disporre diversamente, alla sua morte suo figlio Paolo le succedette al trono imperiale russo.\nGli amori di Caterina II.\nCaterina, durante il suo lungo regno, ebbe molti amanti, giungendo spesso a elevarli in posizioni di rilievo per il periodo del loro favore presso la sovrana, per poi pensionarli con doni e grandi magioni. La percentuale del denaro speso per la corte increment\u00f2 dal 10,4% del 1767 all'11,4% del 1781 e poi al 13,5% del 1795. Caterina regal\u00f2 schiavi fra il 1762 e il 1772, fra il 1773 e il 1793 e in un sol giorno, il 18 agosto 1795.\nQuando la sua \"liaison\" col suo amante e consigliere Grigorij Aleksandrovi\u010d Pot\u00ebmkin termin\u00f2 nel 1776, questi riusc\u00ec addirittura a trovare il suo sostituto per la zarina, uomo che avesse la bellezza fisica e le facolt\u00e0 mentali per reggerne l'interesse (come Alexander Dmitriev-Mamonov e poi Nicholas Alexander Suk). Le storie d'amore di Caterina non si concludevano quasi mai con violenza, anzi la sovrana rimaneva generosa coi suoi ex amanti anche dopo la rottura con loro. Uno dei suoi amanti, Pyotr Zavadovsky, ricevette rubli, una pensione di rubli e schiavi in Ucraina dopo che la zarina l'ebbe scaricato nel 1777. L'ultimo dei suoi amanti, il principe Zubov, aveva 40 anni in meno dell'imperatrice.\nCaterina mantenne con s\u00e9 anche il figlio illegittimo avuto da Grigori Orlov (Aleksej Grigor'evi\u010d Bobrinskij, elevato poi al rango di conte da Paolo I) sistemandolo a Tula, lontano dalla corte.\nPoniatowski.\nSir Charles Hanbury Williams, ambasciatore britannico in Russia, offr\u00ec a Stanislao Poniatowski un posto all'ambasciata in cambio dell'ottenimento dell'alleanza di Caterina all'Inghilterra. Poniatowski, per parte di madre, era imparentato con la famiglia Czartoryski, una delle principali fazioni pro-russe della Polonia. Caterina, allora ventiseienne, era gi\u00e0 sposata al granduca Pietro da dieci anni, quando nel 1755 incontr\u00f2 il ventiduenne Poniatowski. Nel 1757, Poniatowski prest\u00f2 servizio nell'esercito inglese durante la Guerra dei Sette anni. Con Caterina fu a ogni modo un amore a prima vista e i due insieme ebbero una figlia, Anna Petrovna, nel dicembre del 1757 (da non confondere con la granduchessa Anna Petrovna di Russia, figlia del secondo matrimonio di Pietro I).\nRe Augusto III di Polonia mor\u00ec nel 1763, e pertanto la Polonia necessitava un nuovo monarca, eletto come consuetudine. Caterina support\u00f2 l'elezione di Poniatowski. Invi\u00f2 persino l'esercito russo in Polonia per evitare possibili dispute. La Russia invase la Polonia il 26 agosto 1764, minacciando di attaccare chiunque si fosse opposto all'elezione di Poniatowski come sovrano. Poniatowski accett\u00f2 il trono, ma dovette porsi sotto la sfera d'influenza di Caterina. L'azione di Caterina raggiunse ben presto Federico II di Prussia (secondo altri il sultano ottomano), il quale provvide a far presente alla zarina che se avesse ella mai tentato di conquistare la Polonia sposando Poniatowski, tutta l'Europa le si sarebbe opposta. La zarina del resto non aveva intenzione di sposare il sovrano polacco, il quale all'epoca non era gi\u00e0 pi\u00f9 suo amante n\u00e9 suo favorito. A ogni modo, da amica, Caterina consigli\u00f2 a Poniatowski di contrarre ben presto matrimonio per evitare che si scatenassero sospetti. Poniatowski si rifiut\u00f2.\nLa Prussia (tramite un suo agente particolare, il principe Enrico), la Russia (con Caterina) e l'Austria (sotto Maria Teresa) iniziarono quindi i preparativi per una partizione della Polonia. La prima partizione, nel 1772, port\u00f2 le tre potenze a dividersi chilometri quadrati di territorio polacco tra loro. La Russia ottenne da questa operazione i territori a est della linea Riga-Polotsk-Mogilev. Nella seconda spartizione, nel 1793, la Russia ricevette i territori da Minsk sino a Kiev lungo il corso del fiume Dnieper sino a Ochakov, sul Mar Nero. Rivolte in Polonia portarono nel 1795 a una terza spartizione, proprio l'anno prima della morte di Caterina. La Polonia cess\u00f2 di esistere come nazione indipendente e lo divenne nuovamente solo nel 1918, dopo la prima guerra mondiale.\nOrlov.\nGrigorij Grigor'evi\u010d Orlov, nipote di un ribelle della rivolta degli Strel'cy (1698) contro Pietro il Grande, si era distinto nella battaglia di Zorndorf (25 agosto 1758), dove era stato ferito per tre volte. Egli si era distinto successivamente interessandosi di politica quando si era opposto alle idee filo-prussiane di Pietro III, sulle quali anche Caterina si era detta contraria. Dal 1759, Catherine e Orlov erano divenuti amanti. La zarina riteneva Orlov un tassello molto utile per lei perch\u00e9 non solo godeva di consenso, ma era ben inserito in molti ambienti e aveva notevole coraggio. Fu anche grazie al suo aiuto, infatti, che ella riusc\u00ec a mettere in opera il colpo di Stato del 28 giugno 1762 col quale detronizz\u00f2 il marito Pietro III.\nGrigorij Orlov e i suoi tre fratelli, vennero ampiamente ricompensati per il ruolo svolto con titoli, denaro, armi e altri doni preziosi, ma Caterina, contrariamente alle aspettative di Grigory, non si spos\u00f2 con lui, il quale aveva pi\u00f9 volte dato prova di inettitudine politica e di scarsa capacit\u00e0 di consiglio. Quando Caterina divenne zarina, venne liquidato con un palazzo fastoso a San Pietroburgo.\nOrlov mor\u00ec nel 1783. Il figlio della coppia, Aleksej Grigor'evi\u010d Bobrinskij (1762-1813), ebbe una figlia, Maria Alekseevna Bobrinskaya (1798-1835), la quale spos\u00f2 nel 1819 il trentaquattrenne principe Nikolaj Sergeevi\u010d Gagarin (1784-1842) il quale aveva preso parte alla Battaglia di Borodino (7 settembre 1812) contro Napoleone, e poi aveva prestato servizio come ambasciatore a Torino, capitale del Regno di Sardegna.\nPot\u00ebmkin.\nGrigorij Pot\u00ebmkin fu tra coloro che vennero coinvolti nel colpo di Stato del 1762. Nel 1772, uno dei pi\u00f9 cari amici di Caterina la inform\u00f2 delle relazioni che Orlov stava intraprendendo con altre donne e quindi questo perse il favore presso di lei. Dall'inverno del 1773, inizi\u00f2 la rivolta di Puga\u010d\u00ebv. Il figlio di Caterina, Paolo, per contro, aveva iniziato a tramare contro la madre in un tentativo poi fallito di detronizzarla e prendere per s\u00e9 il potere. Per placare l'agitazione della situazione, Caterina richiese l'intervento di Pot\u00ebmkin, il quale si innamor\u00f2 della sovrana.\nNel 1772, Caterina scrisse a Pot\u00ebmkin chiedendogli dei consigli militari su come agire. Su suo consiglio la sovrana nomin\u00f2 il generale Aleksandr Bibikov a reprimere la rivolta. Pot\u00ebmkin in breve tempo si guadagn\u00f2 onori e la preziosissima fiducia della zarina. Diversi poeti russi scrissero delle sue virt\u00f9, la corte lo compiaceva e gli ambasciatori stranieri combattevano tra loro per ottenere il suo favore, sapendo l'influenza che egli aveva presso la sovrana, in particolare da quando questa l'aveva voluto a palazzo stabilmente. Successivamente, Pot\u00ebmkin divenne governatore della Nuova Russia, gestendone la colonizzazione.\nNel 1780, il figlio dell'imperatrice austriaca Maria Teresa, Giuseppe II, chiese di incontrarsi con Caterina per discutere di una possibile alleanza. Pot\u00ebmkin ebbe l'incarico di scortare l'imperatore a San Pietroburgo. Pot\u00ebmkin convinse inoltre Caterina a espandere le universit\u00e0 nella Russia, incrementando il numero di scienziati al servizio dello stato russo e per il miglioramento del livello culturale nazionale.\nPot\u00ebmkin si ammal\u00f2 gravemente nell'agosto del 1783 e mor\u00ec a 52 anni nel 1791.\nFigli.\nCaterina ebbe due figli, Paolo Petrovi\u010d e Anna Petrovna, con i quali non ebbe modo di creare un normale rapporto per via della zarina Elisabetta, che le port\u00f2 via i bambini appena nati, occupandosene ella stessa nei suoi appartamenti privati.\nData la nota libert\u00e0 sessuale della zarina, la paternit\u00e0 di Paolo \u00e8 stata data da molti per incerta: egli infatti potrebbe essere stato figlio sia di Pietro III sia, con maggiore probabilit\u00e0, di uno degli amanti di Caterina, Sergej Saltykov. Il padre di Anna fu invece Stanislao Poniatowski, futuro sovrano polacco. Anna mor\u00ec pochi mesi dopo la nascita, in concomitanza con la morte della nonna materna, e Caterina se ne rammaric\u00f2 molto. Paolo Petrovi\u010d crebbe all'ombra di Elisabetta e non leg\u00f2 mai con la madre: alla sua morte sal\u00ec al trono come lo zar Paolo I di Russia.\nLa zarina ebbe altri due figli. \nEredit\u00e0 storica culturale.\nLo straordinario personaggio di Caterina di Russia ha dato vita, oltre a numerosi libri e saggi, a decine di opere teatrali (da ricordare la commedia \"Whom Glory Still Adores\", scritta da George Bernard Shaw) e film, incentrati sulla sua vita e sul suo mitico personaggio.\nA interpretarla sul piccolo e grande schermo sono state attrici di grande rilievo: da Marlene Dietrich (\"L'imperatrice Caterina\", 1934) a Bette Davis (\"Il grande capitano\", 1959), da Tallulah Bankhead (\"Scandalo a corte\", 1945) a Jeanne Moreau (\"Caterina sei grande\", \"Great Catherine\", 1968), da Hildegard Knef (\"Caterina di Russia\", 1963) a Viveca Lindfors (\"La tempesta\", 1958), da Catherine Zeta Jones (\"Caterina di Russia\", 1996) a Helen Mirren (\"Caterina la Grande\", 2019) e a Elle Fanning (\"The Great\").\nIl lato sessualmente intraprendente del suo carattere, evidente anche nella lunga serie di amanti della zarina, fece nascere molte leggende sulla sua vita privata e nel XX secolo ha affascinato l'attrice Mae West, che negli anni '40, dopo aver tentato invano di portare il personaggio sullo schermo, realizz\u00f2 un spettacolo teatrale, dal titolo \"Catherine Was Great\", in cui indossava i panni della tempestosa sovrana."}
{"id": "37698", "revid": "741067", "url": "https://it.wikipedia.org/wiki?curid=37698", "title": "Piero Piccioni", "text": "\u00c8 ricordato come uno dei pi\u00f9 noti autori di colonne sonore per il cinema italiano, specialmente nel campo della commedia all'italiana, oltre che per essere stato coinvolto nell'allora famoso caso Montesi.\nBiografia.\nGli inizi.\nNacque da Attilio, esponente di spicco della Democrazia Cristiana, e dalla torinese Carolina Marengo, da cui lo pseudonimo Piero Morgan, cognome creato su anagramma di quello materno che l'autore us\u00f2 fino al 1957. Gli era fratello Leone, successivamente divenuto dirigente Rai.\nIl piccolo Piero aveva ascoltato musica jazz fin da bambino e suonato il piano senza alcuna preparazione scolastica. Autodidatta, gi\u00e0 a tredici anni e seguendo il padre a Firenze negli studi dell'EIAR ad ascoltare le orchestre, scriveva canzoni, alcune pubblicate dalla casa discografica Carisch. Tra i pochi dischi statunitensi che venivano pubblicati in Italia negli anni trenta era rimasto profondamente impressionato dalla musica di Duke Ellington, specialmente quella del 1933 e 1934.\nNel 1937 fece un'audizione per la EIAR e gli fu commissionato di suonare da solo per un programma musicale su radio Firenze due volte alla settimana, nel pomeriggio; debutt\u00f2 come pianista nel 1938 alla radio, scrivendo poi alcune canzoni, sempre pubblicate dalla Carisch.\nL'orchestra 013.\nRitorn\u00f2 in radio nel 1944, a ventidue anni, con l'orchestra da lui costituita: la 013 (il nome le venne dato dal regista radiofonico Riccardo Mantoni) era la prima orchestra di jazz che trasmetteva dai microfoni e la prima formazione jazzistica stabile italiana.\nMolti dei musicisti che facevano parte dell'orchestra ebbero poi una propria carriera nei decenni successivi Piccioni cre\u00f2 anche una formazione ridotta, chiamata I Sette della 013, per esibizioni in cui non era necessaria tutta l'orchestra, costituita dai solisti Subelli, Rauchi, Messana, Martino, Grillini, Pierazzuoli e Tagliaferri\nSi afferm\u00f2 dunque come pianista, arrangiatore e \"band leader\". Alla Rai curava anche trasmissioni sui classici del jazz. Parallelamente al jazz esercitava la professione di avvocato e aveva iniziato a studiare filosofia.\nL'attivit\u00e0 negli Stati Uniti e gli anni cinquanta.\nNel 1949, a New York, dove visse per un anno e mezzo, fu chiamato a sostituire il pianista Al Haig in un programma televisivo, suonando insieme a Charlie Parker, Kenny Dorham, Tommy Potter e Max Roach. Charles Delaunay presente, accredit\u00f2 l'avvenimento e conferm\u00f2 il fatto che Piccioni suon\u00f2 in modo eccellente.\nNei primi anni cinquanta, in coppia con Armando Trovajoli, fu protagonista del programma settimanale musicale serale \"Eclipse\", con l'orchestra e voci diretta in successione dai due direttori, con pezzi estremamente sofisticati, molto diversi dallo stile delle altre orchestre radiofoniche del periodo.\nIl caso Montesi.\nVerso la met\u00e0 degli anni cinquanta Piero Piccioni, all'epoca fidanzato dell'attrice Alida Valli, fu coinvolto nella vicenda di cronaca nera nota come \"Caso Montesi\". Sospettato di essere coinvolto nella morte della giovane romana, venne in seguito scagionato da ogni accusa. La carriera politica del padre, Attilio Piccioni, per\u00f2, ne fu gravemente compromessa.\nAutore di colonne sonore.\nMusicista e compositore di oltre 300 colonne sonore per il cinema, per sceneggiati televisivi (fra gli altri \"Anna Karenina\"), musiche per la radio, il balletto e l'orchestra, inizi\u00f2 a scrivere colonne sonore negli anni cinquanta.\nGrande appassionato del cinema americano (Frank Capra, Alfred Hitchcock, Billy Wilder, John Ford), ebbe come beniamino tra i compositori stranieri Alex North (autore delle colonne sonore di \"Un tram che si chiama Desiderio\", di Kazan, e di \"Spartacus\", di Kubrick), che lo influenz\u00f2 riguardo l'impiego di sonorit\u00e0 jazz.\nNel 1950 Michelangelo Antonioni commission\u00f2 a Piccioni la musica per il documentario di un suo allievo, Gian Luigi Polidoro. Il primo film per il quale scrisse le musiche fu \"Il mondo le condanna\" di Gianni Franciolini del 1952, seguito da \"La spiaggia\" di Alberto Lattuada del 1954. Piero Piccioni ha composto le musiche di tredici dei diciassette film di Francesco Rosi e ha lavorato molto con Alberto Sordi, con entrambi in un intenso sodalizio umano e professionale.\nNel 1965, per la televisione, ha composto le musiche dello sceneggiato televisivo \"La figlia del capitano\".\nPer il cinema, tra le sue musiche pi\u00f9 famose si segnalano quelle dei film \"Io la conoscevo bene\" (1965) di Antonio Pietrangeli, \"Il caso Mattei\" (1972) di Francesco Rosi, \"Fumo di Londra\" (1966), \"Un italiano in America\" (1967), \"Amore mio aiutami\" (1969) e \"Polvere di stelle\" (1973) di Alberto Sordi.\nTanti registi hanno affidato alle sue colonne sonore le loro pellicole, tra gli altri: Luchino Visconti, Vittorio De Sica, Roberto Rossellini, Mario Monicelli, Bernardo Bertolucci, Mauro Bolognini, Alberto Lattuada, Luigi Comencini, Antonio Pietrangeli, Elio Petri, Dino Risi, Lina Wertm\u00fcller e Tinto Brass.\nHa anche composto la musica di sottofondo della sigla delle trasmissioni di Rai 3 del 1979, dal titolo \"Il cielo in una rete.\"\nNel 2001, nell'ambito del Premio Pippo Barzizza, gli viene assegnato il Trofeo alla carriera in qualit\u00e0 di arrangiatore e compositore.\nVita privata.\nFu fidanzato per un certo tempo con l'attrice italiana Alida Valli. Per molti anni \u00e8 stato legato alla soubrette/attrice Gloria Paul, da cui ha avuto il figlio Jason. Ha anche una figlia di nome Valentina, nata dalla ex-moglie Gabriella."}
{"id": "37699", "revid": "5", "url": "https://it.wikipedia.org/wiki?curid=37699", "title": "Paraptenodytes antarcticus", "text": ""}
{"id": "37711", "revid": "851901", "url": "https://it.wikipedia.org/wiki?curid=37711", "title": "Trizio", "text": "Il trizio, o tritio o idrogeno-3 (dal greco \u03c4\u03c1\u03af\u03c4\u03bf\u03c2 \"tr\u00edtos\", il terzo) \u00e8 un isotopo radioattivo dell'idrogeno di simbolo 3H o T, con un nucleo formato da un protone e due neutroni. In condizioni standard di pressione e temperatura il trizio forma un gas di molecole biatomiche (T2).\nStoria.\nIl trizio fu prima previsto alla fine degli anni venti da Russell, usando la sua tavola periodica \"a spirale\", e poi prodotto nel 1934 dal deuterio (2H) da Rutherford, insieme a Oliphant e Harteck. Rutherford non fu capace di isolare il trizio, mentre ci riusc\u00ec Luis \u00c1lvarez, che dedusse correttamente che la sostanza era radioattiva. Libby scopr\u00ec che il trizio poteva essere usato per la datazione radiometrica dell'acqua, e poi del vino. Il trizio fu adoperato in alcune lampade in dotazione all'esercito inglese che, pur emettendo una fievole luce, duravano quasi un decennio. In orologeria, \u00e8 stato usato per rendere visibili gli indici orari dei quadranti inizialmente da Panerai. Attualmente \u00e8 utilizzato in ambito militare, per fornire sistemi di illuminazione notturna a sistemi di puntamento senza la necessit\u00e0 di batterie.\nDecadimento.\nEssendo radioattivo, il trizio decade emettendo elettroni (\u03b2\u2212) in elio-3:\ncon un'energia massima dell'elettrone ed un tempo di dimezzamento pari a 12,32 anni, decadimento totale in 246 anni.\nPropriet\u00e0.\nLa radiazione beta a bassa energia emessa dal decadimento del trizio non pu\u00f2 penetrare la pelle umana, \u00e8 dannoso solo se ingerito o inalato, mentre l'acqua triziata viene assorbita anche a livello cutaneo. La sua bassa energia rende difficile il suo rilevamento.\nPresenza in natura e produzione.\nNonostante il trizio sia radioattivo e di vita media breve, pu\u00f2 essere trovato in natura in quanto viene continuamente prodotto (anche se in minime quantit\u00e0) nell'alta atmosfera dall'interazione dei raggi cosmici con l'azoto atmosferico, e ricade in tracce attraverso le precipitazioni:\nMentre sulla superficie terrestre il trizio \u00e8 aumentato a causa delle manipolazioni umane a partire dai primi test nucleari e siccome difficilmente contenibile, dalle attivit\u00e0 nucleari soprattutto nei reattori nucleari dove il deuterio (D) dell'acqua pesante usata come moderatore pu\u00f2 assorbire un neutrone (n) prodotto nel reattore secondo la reazione:\nAltre reazioni che possono essere usate per produrre trizio sono:\nUtilizzi.\nIl trizio, insieme al deuterio, viene usato per realizzare la fusione nucleare sfruttando la reazione:\nche risulta essere particolarmente adatta allo scopo grazie all'alta sezione d'urto ed alla notevole energia generata dalla singola reazione.\nIl trizio forma il composto T2O chiamato comunemente acqua superpesante. Questo composto \u00e8 difficile da separare ed \u00e8 altamente instabile. Il trizio viene anche utilizzato come tracciante radioattivo per studi di cinetica chimica. Il trizio, se eccitato con fosforo, viene usato per attuali orologi radioluminescenti; per minimizzare le radiazioni viene sigillato da borosilicati.\nIn ambito militare \u00e8 utilizzato tramite tracciante per permettere una buona illuminazione notturna del mirino ACOG, senza l'utilizzo di batterie o illuminazioni esterne, e anche nelle mire metalliche di pistole.\nIn idrogeologia il trizio viene utilizzato come tracciante di flusso, a seguito dei numerosi test nucleari condotti negli anni 60, la concentrazione di questo elemento \u00e8 aumentata nell'atmosfera, trovare acque con contenuti elevati in trizio indica che esse si sono infiltrate in quegli anni, prima di allora era assente.\nIl trizio pu\u00f2 contaminare le falde acquifere.\nIsotopi vicini.\nLe caselle colorate in arancione corrispondono a isotopi stabili."}
{"id": "37712", "revid": "640277", "url": "https://it.wikipedia.org/wiki?curid=37712", "title": "Jesse Owens", "text": "\u00c8 stato il primo atleta della storia a superare la barriera degli otto metri nel salto in lungo, specialit\u00e0 in cui \u00e8 stato il primatista mondiale per 25 anni, dal 1935 al 1960, con la misura di 8,13 m.\nPer i suoi meriti sportivi, nel 2012 \u00e8 stato inserito nella IAAF Hall of Fame.\nBiografia.\nL'infanzia e gli inizi.\nOriginario dell'Alabama, a nove anni Owens si trasfer\u00ec con la famiglia a Cleveland, nell'Ohio. Conobbe miseria e povert\u00e0 e visse secondo la filosofia \"arrangiarsi per vivere\", come altri milioni di ragazzi neri nel periodo della \"Grande depressione\" americana. Il nome \"Jesse\" gli venne dato da un'insegnante di Cleveland che non comprendeva il suo \"slang\" con un forte accento del sud, quando il piccolo James Cleveland disse di chiamarsi \"J.C.\".\nStudente delle scuole tecniche, dopo la scuola lavor\u00f2 in un negozio di scarpe e, quando aveva tempo, si allenava nella corsa, sport da lui molto apprezzato. Nel 1933, ai campionati nazionali studenteschi, cattur\u00f2 improvvisamente l'attenzione di tutto il mondo sportivo con grandi prestazioni nella velocit\u00e0 e nel salto in lungo; questo gli fece ottenere l'ammissione nell'Universit\u00e0 statale dell'Ohio, in realt\u00e0 annunciata ufficialmente solo dopo che il padre ebbe ottenuto un posto di lavoro sicuro. Pot\u00e9 allora cominciare a dedicarsi seriamente all'atletica.\nIl 25 maggio 1935, nell'arco di 45 minuti, al \"Big Ten meet\" di Ann Arbor, nel Michigan, stabil\u00ec i record mondiali di salto in lungo con la misura di 8,13 m (record destinato a durare fino al 1960), 220 iarde piane in rettilineo (20\"3), 220 iarde a ostacoli in rettilineo (22\"6, primo uomo a scendere sotto i 23\"), ed eguagli\u00f2 quello delle 100 iarde (9\"4); da notare che i due record sulle 220 iarde erano validi anche per i 200 metri, sia piani che a ostacoli, per cui in realt\u00e0 i record mondiali stabiliti o eguagliati da Owens in quella memorabile giornata furono sei.\nIl trionfo alle Olimpiadi del 1936.\nOwens vinse quattro medaglie d'oro ai Giochi olimpici di Berlino: il 3 agosto vinse i 100 m piani, il 4 agosto il salto in lungo, il 5 agosto i 200 m piani e il 9 agosto la staffetta 4\u00d7100 m. Owens, sazio di successi (e ignaro del fatto che stava per stabilire un record storico) era pronto a rinunciare alla staffetta per lasciare il posto alle riserve. Dichiar\u00f2: \"Ho gi\u00e0 vinto tre medaglie d'oro. Lasciamoli gareggiare, se lo meritano!\". Ma i suoi dirigenti, che vollero mettere in campo la squadra migliore, gli ordinarono di rimanere in pista.\nDopo essere stato aggiunto alla squadra della staffetta, il 9 agosto concluse le sue fatiche olimpiche con la vittoria in quest'ultima specialit\u00e0. Il suo record di quattro ori in una stessa Olimpiade (nell'atletica leggera) fu eguagliato soltanto ai Giochi olimpici di dal connazionale Carl Lewis, che vinse quattro ori nelle stesse gare.\nAi Giochi olimpici di Berlino \u00e8 legato un controverso episodio che vide protagonisti Jesse Owens e Adolf Hitler.\nNel pomeriggio di quel 4 agosto, infatti, allo stadio olimpico era presente anche Hitler. Di fronte alla vittoria nel salto in lungo di Owens contro il tedesco Luz Long (il migliore atleta tedesco, nonch\u00e9 amico di Owens), si disse che il F\u00fchrer indispettito si era alzato ed era uscito dallo stadio per non stringere la mano all'atleta afroamericano. Successivamente, come scrisse nella sua autobiografia \"The Jesse Owens Story\", Owens stesso raccont\u00f2 come Hitler si alz\u00f2 in piedi e gli fece un cenno con la mano:\nIl fatto venne confermato anche da Eric Brown (1919\u20132016), pilota della Fleet Air Arm, che nel 2014 dichiar\u00f2 in un documentario della BBC:\nIl presidente statunitense dell'epoca, Franklin Delano Roosevelt, in quel periodo impegnato nelle elezioni presidenziali del 1936 e preoccupato della reazione degli Stati del sud, cancell\u00f2 un appuntamento con il pluriolimpionico alla Casa Bianca. Owens quindi si iscrisse al Partito Repubblicano, facendo campagna per il suo candidato alla presidenza per il 1936 Alf Landon. Nel 1955 il Presidente Dwight Eisenhower, repubblicano ed ex atleta, lo nomin\u00f2 \"Ambasciatore dello Sport\".\nDopo Berlino.\nDopo Berlino pass\u00f2 al professionismo, disputando anche gare ad handicap. Owens concedeva ai velocisti locali dieci o venti iarde di vantaggio, battendoli ugualmente sulla distanza delle 100 iarde. Inoltre sfid\u00f2 e sconfisse dei cavalli da corsa, anche se con un trucco, che consisteva nel correre contro dei veri e propri purosangue che si sarebbero spaventati con il colpo di pistola dello starter, concedendogli un buon vantaggio. Poi pass\u00f2 all'insegnamento.\nNel dopoguerra cominci\u00f2 un nuovo lavoro come preparatore atletico della famosa squadra di pallacanestro degli Harlem Globetrotters, scendendo anche lui sul parquet e dando dimostrazioni dello scatto dai blocchi e della tecnica di passaggio degli ostacoli.\nNel 1976 venne insignito del collare d'argento dell'Ordine Olimpico per il suo affronto al razzismo nelle Olimpiadi del 1936 e nello stesso anno venne premiato con la Medaglia presidenziale della libert\u00e0, il massimo titolo per un civile americano, dal presidente degli Stati Uniti Gerald Ford, che lo omaggi\u00f2 con queste parole:\nPer tutta la vita egli attribu\u00ec il successo della sua carriera all'incoraggiamento di Charles Riley, il suo allenatore di atletica delle scuole medie, che lo aveva preso dal cortile della ricreazione e messo nella squadra di atletica (si veda Harrison Dillard, un atleta di Cleveland ispirato da Owens).\nOwens mor\u00ec di cancro ai polmoni all'et\u00e0 di 66 anni a Tucson, Arizona. \u00c8 sepolto nell\"'Oak Woods Cemetery\", di Chicago.\nIl 13 aprile 1980 gli \u00e8 stato dedicato un asteroide scoperto: il 6758 Jesseowens. Nel 1984 una strada di Berlino che passa davanti allo Stadio Olimpico, venne ribattezzata in suo onore e il 28 marzo 1990 gli fu assegnata postuma la Medaglia d'oro del Congresso dal presidente statunitense George H. W. Bush.\nNel dicembre 2013, una delle medaglie vinte da Owens ai Giochi olimpici di \u00e8 stata battuta all'asta al milionario Ron Burkle per 1,4 milioni di dollari.\nVita privata.\nNel 1935 spos\u00f2 Minnie Ruth Solomon (1915-2001), con cui rimase fino alla morte. Insieme ebbero tre figlie: Gloria (1932), Marlene (1937) e Beverly (1940).\nJesse Owens nella cultura di massa.\nAlla sua vita \u00e8 dedicato il film \"Race - Il colore della vittoria\", uscito nel 2016 e diretto da Stephen Hopkins."}
{"id": "37715", "revid": "121149777", "url": "https://it.wikipedia.org/wiki?curid=37715", "title": "Macellazione", "text": "La macellazione \u00e8 il processo di abbattimento di un animale mediante dissanguamento e di prima lavorazione della carcassa finalizzato a destinare le carni al consumo umano.\nFasi della macellazione.\nLa macellazione \u00e8 regolata da una serie di norme sanitarie ben definite al fine di garantire l'idoneit\u00e0 delle carni e il benessere animale per l'alimentazione umana.\nLe operazioni si devono svolgere di regola in uno stabilimento autorizzato e quindi in possesso dei requisiti igienici necessari. \nIn Italia \u00e8 consentita la macellazione a domicilio per autoconsumo per le specie suina, ovicaprina, volatili da cortile e conigli. \nLe specie animali che possono essere macellate sono varie:\nLe fasi di macellazione sono specifiche per i vari gruppi di specie animali, differenze significative si hanno tra la macellazione degli ungulati domestici, volatili e altre specie.\nDi seguito le fasi di macellazione degli ungulati con le varianti per le specie avicole.\nVisita sanitaria \"ante mortem\".\nGli animali destinati alla macellazione devono giungere al macello regolarmente identificati e scortati dalla documentazione sanitaria di scorta. Ricoverati nelle stalle di sosta o nei recinti, ciascun animale \u00e8 sottoposto a visita sanitaria da parte del veterinario ufficiale al fine di accertare eventuali segni di compromissione del benessere degli animali nonch\u00e9 di condizioni che potrebbero ripercuotersi negativamente sulla salute umana o degli animali, prestando particolare attenzione all'individuazione delle zoonosi e delle malattie degli animali per le quali la legislazione dell'Unione europea stabilisce norme di polizia sanitaria. \nLa macellazione o la tolettatura degli animali non possono aver luogo fino a quando il veterinario ufficiale non lo autorizzi.\nPer le specie avicole la visita sanitaria pu\u00f2 essere effettuata e certificata in allevamento, prima della spedizione al macello, oppure effettuata per gruppi di animali al macello.\nStordimento.\nLa normativa vigente nell'Unione europea prevede quattro sistemi di stordimento dell'animale:\nLa pistola a proiettile captivo \u00e8 provvista di una punta di ferro di 6\u00a0cm che penetrando nel cranio provoca un rapido stordimento, ma non uccide l'animale. Viene di norma utilizzata per animali di grossa taglia come bovini ed equini.\nL'elettronarcosi \u00e8 utilizzata per i suini ed \u00e8 effettuata per apposizione di elettrodi in punti precisi della testa. Per piccoli animali, come i volatili, si pu\u00f2 utilizzare lo stordimento elettrico con bagno d'acqua. L'elettrodo viene immerso in una vasca piena d'acqua in cui vengono fatte passare le teste degli animali.\nIl sistema pi\u00f9 sicuro e pi\u00f9 usato oggi \u00e8 l'elettronarcosi: l'applicazione di corrente elettrica all'animale provoca la scomparsa totale della sensibilit\u00e0, abolizione della coscienza, perdita dei riflessi, ma permanenza di respirazione e circolazione sanguigna. \nLo stordimento deve essere totale e durare fino alla morte dell'animale che avviene immediatamente dopo per dissanguamento.\nIugulazione.\nUna volta storditi gli animali vengono appesi per gli arti posteriori oppure distesi lateralmente su un piano, quindi, con un coltello pulito, vengono recisi i grandi vasi sanguigni del collo (l'arteria carotide o la vena giugulare) o del petto (tronco carotidale e vena cava anteriore) per permettere il completo dissanguamento della carcassa.\n\u00c8 consentito lo sgozzamento dell'esofago e della trachea nel caso di macellazione secondo il rito religioso giudaico o islamico soltanto da personale autorizzato all'interno di un macello.\nI volatili, le cui carcasse sono destinate alla vendita per intero, possono essere iugulati manualmente con forbici o bisturi passando attraverso il becco.\nIn ogni caso il dissanguamento deve portare a morte rapida senza ristagno di sangue nei tessuti e negli organi, condizione indispensabile alla successiva buona conservazione della carne.\nIl sangue \u00e8 raccolto a parte e smaltito come sottoprodotto di origine animale oppure, in alcuni casi, utilizzato come alimento umano.\nDepilazione.\nPraticata nei suini, consiste nella rimozione delle setole e dello strato corneo dell'epidermide. La depilazione avviene per fasi che consistono nel \"lavaggio\" per rimuovere sporco e residui di sangue; \"scottatura\" con immersione in vasche di acqua calda (60-62 \u00b0C per 5-8 minuti), aspersione con vapori e getti di acqua calda, oppure utilizzo di raggi infrarossi per dilatare i bulbi piliferi e facilitare la successiva depilazione; \"asportazione delle setole\" in genere meccanica con spatole; \"flambaggio\" in cui vengono bruciate le setole residue; infine \"spazzolatura\" e \"docciatura\" per l'eliminazione dei residui.\nSpiumatura.\nLa spiumatura consiste nell'eliminazione delle penne dai volatili previa \"scottatura\". \nLa \"scottatura\" pu\u00f2 essere effettuata in vasca di immersione oppure in tunnel con getti di acqua calda e vapore. Questo secondo metodo riduce le contaminazioni microbiche. \nUna volta che l'umidit\u00e0 e la temperatura hanno dilatato i follicoli dell'epidermide, delle macchine provviste di spatole rotanti gommose rimuovono le penne.\nLa spiumatura a secco viene fatta invece nel caso non si vogliano danneggiare le pelli o le piume destinate ad altri utilizzi (ad es. per gli struzzi).\nScuoiamento.\nCon lo scuoiamento si rimuove completamente la cute e i suoi annessi. Le procedure sono diverse a seconda della specie e delle attrezzature. \nNel caso di animali con le corna vengono prima asportate le corna e le estremit\u00e0 delle zampe anteriori mentre la rimozione della testa dipende dal processo di lavorazione. \nSi procede poi ad effettuare delle incisioni in tutta la lunghezza del corpo degli animali, appesi per le zampe posteriori alla guidovia, e quindi al sollevamento dei lembi che verranno poi agganciati alle macchine scuoiatrici o tirati a mano con l'aiuto di coltelli per lo scollamento dalla muscolatura sottostante.\nEviscerazione.\nFacendo attenzione a non tagliare gli organi interni e in particolare la cistifellea, si incidono i piani muscolari del ventre verticalmente dal collo fino al perineo, che viene aggirato con una incisione circolare. Incisioni simili si fanno lungo l'interno delle zampe fino a congiungerle con l'incisione ventrale. A questo punto la carcassa viene eviscerata (si tolgono le interiora).\nCon l'eviscerazione si ottengono le frattaglie ovvero gli organi interni dell'animale (rognoni, fegato, animelle, cervello, milza, ecc.) che vanno a formare il quinto quarto alimentare.\nMezzenatura.\nSuccessivamente la carcassa viene tagliata a met\u00e0 longitudinalmente (bovini, equini e suini e a volte ovi-caprini adulti) con una sega lungo la spina dorsale, ricavandone due pezzi detti mezzene, che, con un successivo taglio in due, all'altezza della sesta o settima costola, possono essere poi divisi in due quarti anteriori e due quarti posteriori. I quarti posteriori contengono quasi tutte le carni tenere e vengono perci\u00f2 considerati i pi\u00f9 pregiati.\nGli ovini e i suini di peso inferiore ai 25 kg in genere non sono divisi in mezzene e conservano la testa.\nToelettatura.\nVengono poi effettuate operazioni di rifilatura e toelettatura al fine di eliminare carnicci e altre parti non idonee.\nVisita sanitaria \"post mortem\".\nIl veterinario ufficiale, dopo aver controllato la corretta esecuzione delle fasi di stordimento e iugulazione, effettua l'ispezione sanitaria delle carni (organi interni e muscoli) secondo le dettagliate disposizioni dettate dalla normativa comunitaria in funzione della specie animale.\nL'ispezione post mortem \u00e8 essenzialmente un esame anatomopatologico condotto al fine di escludere dal consumo umano le carni non idonee.\nA garanzia dell'avvenuto controllo con esito favorevole \u00e8 apposta la \"bollatura sanitaria\" che consiste in un bollo a patina di inchiostro o a fuoco a forma di ovale al cui interno reca in alto la sigla del Paese comunitario (per l'Italia \"IT\"), al centro il numero di riconoscimento del macello e in basso la sigla \"CE\".\nI bolli sono apposti nel numero di un bollo per carcassa o per ogni pezzo se la carcassa \u00e8 divisa in quarti o mezzene. \nLa visita sanitaria \"post mortem\" dei volatili da cortile e dei conigli \u00e8 effettuata a campione per ogni partita di animali avviata alla macellazione.\nSu dette carni deve essere applicato un marchio di riconoscimento avente le stesse caratteristiche del citato bollo sanitario.\nStoccaggio.\nFinita la fase di macellazione le carcasse sono avviate allo stoccaggio in una cella frigorifera a 4 \u00b0C dove vengono raffreddate. \nLe carni macellate vengono lasciate \"maturare\" attraverso il processo di frollatura, che rappresenta il primo stadio chimico-fisico di trasformazione del muscolo in carne. \nLe carni possono anche essere sezionate a caldo in un laboratorio di sezionamento annesso.\nMacellazione rituale-religiosa.\nAlcune religioni, come l'islam e l'ebraismo, prescrivono che gli animali siano macellati senza preventivo stordimento. In Italia questo tipo di macellazione \u00e8 stato per la prima volta autorizzato con il decreto dei ministri della Sanit\u00e0 e degli Interni dell'11 giugno 1980 e tale deroga \u00e8 stata confermata da tutti gli atti legislativi successivi in materia.\nLa legge islamica, cio\u00e8 l'insieme dei precetti del Corano e degli \u1e25ad\u012bth, prescrivono una serie di regole per la macellazione del bestiame affinch\u00e9 la carne sia considerata commestibile. Per i musulmani tali regole appaiono mutuate dalla tradizione giudaica del cibo \"Kosher\" e di fatto coincidono nelle due culture: quanto segue elenca i precetti del Corano.\nStordimento.\nLo stordimento degli animali prima della macellazione non \u00e8 contemplato dai precetti dell'Islam: tuttavia in alcuni Stati islamici (per esempio in Malaysia) \u00e8 permesso, come misura di gentilezza verso gli animali, a condizioni ben precise:\nLegislazione sanitaria.\nLa normativa sanitaria in materia di macellazione degli animali \u00e8 dettata nell'Unione europea dal regolamento CE n. 853/2004 e succ. modifiche e per quanto riguarda il controllo sanitario dal regolamento CE n. 854/2004 e succ. modifiche.\nIl Regolamento (CE) 1099/2009 (G.U. dell'Unione Europea n. 303 del 18/11/2009) del 24 settembre 2009 \"relativo alla protezione degli animali durante l'abbattimento\" ha abrogato la direttiva 93/119/CE ed \u00e8 applicabile dal 1\u00ba gennaio 2013."}
{"id": "37718", "revid": "363", "url": "https://it.wikipedia.org/wiki?curid=37718", "title": "Mantello (geofisica)", "text": ""}
{"id": "37722", "revid": "1543377", "url": "https://it.wikipedia.org/wiki?curid=37722", "title": "Zecchino d'Oro", "text": "Lo Zecchino d'Oro \u00e8 il \"Festival Internazionale della canzone del bambino\" trasmesso in un apposito programma televisivo.\n\u00c8 considerato un evento che pian piano \u00e8 divenuto parte del costume e patrimonio culturale italiano delle generazioni nate a partire dagli anni sessanta. Tale valore \u00e8 testimoniato dall'attribuzione, nell'aprile 2008, della targa \"Patrimoni per una cultura di pace\", consegnata nel corso di una cerimonia organizzata dai Club e Centri UNESCO.\nLa manifestazione intende favorire la creazione di canzoni per bambini, ovvero stimolare l'impegno dei compositori a realizzare opere destinate al mondo dell'infanzia.\nCome viene regolarmente sottolineato nel corso della manifestazione, a vincere lo Zecchino d'Oro, cos\u00ec come gli altri riconoscimenti, sono gli autori e compositori delle canzoni e non i bambini che le interpretano. Tuttavia, Yumiko Ashikawa, partecipante alla 40\u00aa edizione, si present\u00f2 in qualit\u00e0 di autrice del brano da lei interpretato.\nStoria.\nL'intuizione e l'idea di uno spettacolo per bambini che promuovesse la musica a loro dedicata, si devono alla musicista Niny Comolli\n e ad alcuni imprenditori che nel 1959 organizzavano alla Triennale di Milano il \"Salone del Bambino\", che le chiesero di inventare una trasmissione per quell'occasione. Niny Comolli pens\u00f2 a una sorta di Festival di Sanremo per bambini. Gli organizzatori introdussero l'idea di premiare i bambini con uno zecchino d'oro, mutuando l'idea dalla favola di Pinocchio. La trasmissione and\u00f2 in onda per la prima volta dal 24 al 26 settembre 1959. A presentare la manifestazione fu chiamato in un primo momento il presentatore e autore Tony Martucci che per\u00f2 non era disponibile. Venne contattato allora il giovane Cino Tortorella, gi\u00e0 conosciuto grazie al programma della tv dei ragazzi \"Zurl\u00ec, il mago del gioved\u00ec\", in cui interpretava il ruolo del Mago Zurl\u00ec. Due mesi dopo, il 20 novembre dello stesso anno, l'Assemblea generale delle Nazioni Unite promulg\u00f2 la nuova Dichiarazione dei diritti del fanciullo, una coincidenza singolare ma senza dubbio significativa.\nLa prima edizione dello \"Zecchino d'Oro\" alternava alle canzoni una successione di momenti rievocativi (con qualche libera interpretazione) della favola di Pinocchio, sino al momento in cui in scena si faceva rivivere la nascita dell'albero degli zecchini d'oro, da cui il nome della rassegna canora. \"Lettera a Pinocchio\" (dal famoso incipit \"Carissimo Pinocchio, amico dei giorni pi\u00f9 lieti\"), dedicata al famoso burattino di legno, scritta da Mario Panzeri, ha conosciuto una straordinaria fortuna anche al di fuori della manifestazione canora ed \u00e8 stata interpretata poi da Johnny Dorelli.\nA causa di problemi di tipo televisivo, lo Zecchino d'Oro doveva trovare un'altra sede. Nel 1961, nel corso di un soggiorno a Bologna, Tortorella incontr\u00f2 gli amici frati minori dell'Antoniano, i quali accettarono di ospitare la rassegna e gli presentarono una frequentatrice della parrocchia che avrebbe potuto insegnare le canzoni ai bambini protagonisti della rassegna: Mariele Ventre. Rimarr\u00e0 fino alla sua scomparsa la maestra del Piccolo Coro dell'Antoniano. Da allora lo \"Zecchino d'Oro\" \u00e8 legato inscindibilmente all'Antoniano, che tuttora organizza e produce la gara canora. Gi\u00e0 nel 1962 la popolarit\u00e0 dello Zecchino d'Oro era altissima: giunsero all'Antoniano 216 canzoni per la selezione, lo stesso numero di brani che arrivarono quell'anno al Festival di Sanremo.\nNell'ottobre 1963, a seguito di continue ed insistenti richieste dei bambini interpreti delle prime edizioni, venne l'idea di creare un coro di accompagnamento. Nacque quindi il Piccolo Coro dell'Antoniano, coordinato e diretto da Mariele Ventre, composto all'inizio da soli otto coristi (sei bambine e due bambini). Da allora il Piccolo Coro accompagna tutte le canzoni della rassegna. Nello stesso anno, le canzoni presentate allo Zecchino d'Oro iniziarono ad essere incise su disco (allora in vinile, 33 giri).\nNel 1965 la manifestazione si spost\u00f2 dal cinema teatro dell'Antoniano al neonato studio televisivo, dove si svolge ancora oggi. I piccoli cantanti, il coro e i frati, insieme a tutti i collaboratori, vennero ricevuti in udienza speciale da papa Paolo VI.\nNel 1969, per la prima volta, la rassegna venne trasmessa in Eurovisione. Raggiunse il record di ascolti di 150 milioni di spettatori, superato quell'anno solo dallo sbarco sulla Luna. Nonostante il grande successo, pochi anni dopo, nel 1973, la Rai ridusse la trasmissione televisiva della manifestazione alla sola giornata finale (trasmettendo per\u00f2 via radio le giornate precedenti). Nello stesso anno Cino Tortorella abbandon\u00f2 il costume di scena del Mago Zurl\u00ec e per la prima volta i bambini iniziarono a cantare su basi musicali preregistrate (non pi\u00f9 dunque eseguite in diretta dall'orchestra).\nNel 1976 la rassegna divenne internazionale: parteciparono 7 canzoni italiane e 7 canzoni straniere. Dalla stessa edizione vennero introdotti anche i due Zecchini d'Argento per la pi\u00f9 votata canzone italiana e per la pi\u00f9 votata canzone straniera. Il programma assunse cos\u00ec ulteriormente interesse internazionale, aiutato dalla trasmissione in eurovisione e dal patrocinio dell'Unicef. Quell'anno vennero realizzate due edizioni (ragion per cui il numero risulta maggiore di due edizioni rispetto alla numerazione annuale) e venne spostata la cadenza da primaverile (in prossimit\u00e0 della festa del pap\u00e0 del 19 marzo) ad autunnale (nella terza settimana di novembre). L'anno successivo, per la prima volta, lo Zecchino d'Oro venne trasmesso a colori e nel 1981 la Rai torn\u00f2 a trasmetterne in televisione tutte le puntate.\nDal 1987 al 2000 la puntata conclusiva dello Zecchino d'Oro si svolse in prima serata. Questa usanza rientrer\u00e0 in vigore con l'edizione 2019. Inoltre, le edizioni sono precedute da un'anteprima, sempre in prima serata, in onda la settimana precedente.\nDal 1991 i ricavi economici della manifestazione sono devoluti ad opere di bene, attraverso una speciale raccolta di fondi chiamata il \"Fiore della solidariet\u00e0\".\nNella 38\u00aa edizione il coro viene diretto per l'ultima volta da Mariele Ventre, che mor\u00ec 20 giorni dopo per complicazioni dovute a un cancro al seno, il 16 dicembre 1995, venendo poi sostituita da Sabrina Simoni. Nel 2001 il Segretariato Sociale della Rai istitu\u00ec un premio annuale, intitolato a Mariele Ventre, da assegnare a personalit\u00e0 distintesi per il loro impegno a favore del mondo dell'infanzia.\nNel 2007 lo Zecchino d'Oro festeggi\u00f2 la sua 50\u00aa edizione e per la prima volta venne introdotto il Telezecchino. Per celebrare le 50 edizioni, il 21 dicembre dello stesso anno venne trasmesso il Gran gal\u00e0 dello Zecchino d'Oro. Nello stesso anno lo Zecchino ha ricevuto dai Club UNESCO il riconoscimento di \"Patrimonio per una cultura di pace\", prima trasmissione televisiva a ricevere un simile riconoscimento. L'annuncio venne dato durante il \"Gran gal\u00e0 dello Zecchino d'Oro\"; la cerimonia ufficiale avvenne il 5 aprile 2008 e il Piccolo coro ricevette il riconoscimento in rappresentanza dello Zecchino.\nNel 2008, per la prima volta, oltre allo Zecchino d'Oro ed al Telezecchino vennero introdotti come premi anche lo Zecchino Rosso, Bianco, Blu e Verde, assegnati ogni giorno da una giuria diversa. Inoltre quello fu l'ultimo anno in cui fu presente lo storico ideatore e presentatore della manifestazione Cino Tortorella.\nNel 2009, in occasione dei 50 anni dello Zecchino d'Oro, il programma venne trasmesso per la prima volta in formato .\nDal 2016 al 2018, al fine di mantenere il programma pi\u00f9 a lungo in palinsesto, la Rai decide di trasmettere lo Zecchino per quattro sabati consecutivi, partendo dal penultimo sabato di novembre e finendo il secondo sabato di dicembre.\nNel 2017, per festeggiare le 60 edizioni dello Zecchino d'Oro, il Piccolo Coro \"Mariele Ventre\" dell'Antoniano fu invitato come ospite nella terza serata del Festival di Sanremo, dove si esib\u00ec in un medley di alcune fra le pi\u00f9 note canzoni della storia dello Zecchino.. Il 23 marzo 2017 mor\u00ec Cino Tortorella, ideatore e presentatore dello Zecchino d'Oro. Sempre nel 2017 ritorn\u00f2 Topo Gigio, storica presenza della trasmissione, dopo un\u2019assenza durata 11 anni. Per festeggiare le 60 edizioni, l\u20198 dicembre dello stesso anno venne trasmesso uno speciale dal titolo \"60 Zecchini\", in onda non dagli studi dell\u2019Antoniano di Bologna, ma dagli studi \"\"Fabrizio Frizzi\" (ex-studi DEAR Nomentano)\" di Roma, dedicato alla memoria di Cino Tortorella e condotto da Carlo Conti, direttore artistico di questa edizione. Da questa edizione la rassegna non \u00e8 pi\u00f9 stata internazionale, ma solo con canzoni italiane.\nLa 63\u00aa edizione con la direzione artistica di Carlo Conti e la conduzione pomeridiana di Mara Venier sarebbe dovuta andare in onda a dicembre 2020; tuttavia, a causa della positivit\u00e0 di Carlo Conti al Covid-19, \u00e8 stata posticipata al 30 maggio 2021 in una data unica.\nSelezione di canzoni e concorrenti.\nOgni anno vengono presentate centinaia di canzoni in risposta al bando di concorso emesso dall'Antoniano. Una commissione interna/esterna all'Antoniano si occupa di effettuare una prima scrematura, scegliendo i componimenti giudicati pi\u00f9 adatti. Le canzoni selezionate vengono sottoposte al vaglio di una commissione (scelta dall'Antoniano stesso), composta da musicisti, educatori, giornalisti ed operatori del mondo dell'infanzia e in generale da vari esperti che normalmente si occupano di \"prodotti culturali\" per bambini. A questa giuria \u00e8 assegnato il compito di ascoltare le 100 canzoni che passano la prima selezione ed eliminare via via le meno gradite finch\u00e9 non si raggiunge accordo sulle canzoni che parteciperanno alla trasmissione. Fino al 2011 questa modalit\u00e0 era valida solo per la scelta delle canzoni italiane, mentre per le canzoni straniere la scelta veniva effettuata direttamente dall'Antoniano.\nGli autori delle canzoni selezionate cedono all'Antoniano i diritti di riproduzione dei pezzi e la met\u00e0 dei proventi da essi derivanti.\nLa selezione dei piccoli cantanti avviene in varie fasi, durante un tour che raggiunge le principali citt\u00e0 d'Italia. Possono partecipare coloro che abbiano compiuto tre anni di et\u00e0 al momento della selezione e che non compiano undici anni prima dello svolgimento della trasmissione.\nI bambini candidati vengono sottoposti ad una audizione a porte chiuse nella quale devono cantare, accompagnati dal pianoforte, una canzone a scelta tra quelle delle passate edizioni dello Zecchino d'Oro, a partire dalla trentesima edizione. Coloro che superano questa prima fase partecipano ad un'ulteriore audizione che si tiene durante uno spettacolo pubblico, dove devono cantare la stessa canzone accompagnati dalla base musicale. Gli interpreti per le canzoni straniere venivano scelti attraverso audizioni separate\nColoro che superano le selezioni locali partecipano ad una selezione finale presso l'Antoniano di Bologna. La prova consiste nell'interpretazione di due brani, uno melodico ed uno ritmico, scelti tra una rosa di canzoni delle precedenti edizioni. La commissione pu\u00f2 cos\u00ec selezionare gli interpreti ritenuti pi\u00f9 adatti per i brani che parteciperanno alla trasmissione, che in questa fase sono gi\u00e0 stati scelti.\nIl concorso.\nDurante la trasmissione vengono proposte un totale di 14 canzoni, tra italiane e non italiane (fino all'edizione 2019 erano 12 e in precedenza erano 14, sette italiane e sette straniere e prima sempre 12, sei italiane e sei straniere) che concorrono per vari premi. I bambini sono solo gli interpreti delle canzoni e non concorrono in nessun modo, in quanto la gara si svolge tra le canzoni e non tra i cantanti. La trasmissione si articola nel corso di quattro/cinque serate, nelle quali vengono ascoltate le canzoni, assegnati i diversi premi, oltre a lasciare spazio a varie esibizioni per bambini.\nI piccoli cantanti sono accompagnati dal Piccolo Coro \"Mariele Ventre\" dell'Antoniano diretto da Sabrina Simoni, che \u00e8 anche \"vocal coach\" dei bambini solisti (ha sostituito in entrambi i ruoli Mariele Ventre dopo la sua prematura scomparsa nel 1995).\nIl premio principale \u00e8 proprio lo \"Zecchino d'Oro\". Il premio viene assegnato al termine della serata finale da una giuria composta esclusivamente da bambini, ognuno dei quali pu\u00f2 assegnare alla canzone un voto da sei a dieci. Al termine delle votazioni la canzone che ha realizzato il totale pi\u00f9 alto derivante dalla somma dei voti ricevuti vince lo Zecchino d'Oro, che viene consegnato all'autore. Nel 2004 \u00e8 stato introdotto il televoto, che si andava a sommare ai voti dati dalla giuria. Questo sistema \u00e8 stato abolito nel 2007 con l'introduzione del telezecchino. In caso di parit\u00e0 tra due canzoni si pu\u00f2 ricorrere ad uno spareggio o assegnare il premio ad entrambe le canzoni, a seconda del regolamento di quell'anno. In alcune edizioni le canzoni meno votate nelle puntate precedenti non raggiungevano la serata finale, non concorrendo quindi per il premio principale.\nInsieme al premio principale, nel corso degli anni sono stati assegnati altri riconoscimenti collaterali:\nPersonaggi.\nTra i personaggi che hanno acquistato notoriet\u00e0 grazie a questa trasmissione televisiva, si ricordano:\nPiccoli cantanti.\nTra i piccoli partecipanti allo \"Zecchino d'Oro\" vanno ricordati:\nConduttori.\nL'ideatore della trasmissione Cino Tortorella ne \u00e8 stato per decenni anche il conduttore, fino al 1972 nei panni del Mago Zurl\u00ec. Dal 1988 \u00e8 stato affiancato da Maria Teresa Ruta e successivamente da altri personaggi. Dal 2009 ha dovuto lasciare la conduzione per via di un contenzioso con l'Antoniano. Dal 2006 al 2014 Veronica Maya \u00e8 stata una presenza stabile allo Zecchino e nelle altre trasmissioni ad esso legate.\nCritiche.\nLe prime critiche al programma arrivarono nel 1970, quando la trasmissione fu accusata di \"incoraggiare il divismo infantile\". L'Antoniano recep\u00ec la critica e dall'edizione successiva venne superato definitivamente il concetto dell'interprete della canzone come protagonista, per favorire invece l'idea di \"gioco-spettacolo corale\", dove i bambini sono tutti vincitori e sono le canzoni a sfidarsi.\nNel 1997 il programma \u00e8 stato al centro di una polemica sollevata da \"Striscia la notizia\" su un presunto trucco nella scelta della canzone vincitrice, che sarebbe stata scelta prima della finale e indipendentemente dal verdetto della giuria. Il tutto partiva da un video pervenuto alla redazione del telegiornale satirico in cui si vedeva Cino Tortorella parlare a Mattia Pisanu (interprete di \"Un bambino terribile\", canzone vincitrice della 40\u00aa edizione) dicendogli \u00abSei contento se vinci tu stasera?\u00bb. Tortorella ha difeso la trasmissione mostrando la versione integrale dello stesso video, in cui si vedeva che la stessa domanda era posta a tutti i bambini partecipanti al centro di un discorso nel quale Tortorella, come era sua abitudine, spiegava loro che a vincere o a perdere era solo la canzone e non il cantante, e che quindi non si dovevano preoccupare di una loro eventuale sconfitta in quanto i bambini erano tutti vincitori. In seguito, \"Striscia la notizia\" ha avanzato l'ipotesi che il video, arrivato anonimo alla redazione, fosse stato inviato dallo stesso Tortorella, che ha fermamente smentito, querelando il programma e dichiarando che un eventuale risarcimento danni sarebbe stato devoluto per i terremotati di Umbria e Marche.\nNel 2003 un autore ha inviato una lettera al settimanale \"TV Sorrisi e Canzoni\" per manifestare il suo disappunto per il fatto che un brano da lui presentato per la trasmissione non fosse stato selezionato. In particolare la lettera poneva l'accento sul fatto che alcuni autori fossero presenti in quasi tutte le edizioni degli ultimi dieci anni, mettendo quindi in dubbio la correttezza delle operazioni di selezione, sottolineando anche come la partecipazione al bando fosse a pagamento. Alla lettera ha risposto la giornalista Fernanda Pirani, che ha partecipato per il settimanale alle selezioni per diversi anni. La giornalista ha descritto il sistema di selezione utilizzato (affidato ad una giuria esterna all'Antoniano) garantendone la correttezza e ha spiegato la ricorrenza di certi nomi con il fatto che quelli che sono ormai affermati professionisti del mondo della musica per bambini siano in grado di produrre brani migliori pi\u00f9 adatti alla trasmissione.\nNel 2009, \"Striscia la notizia\" ha accusato nuovamente l'Antoniano di porre come condizione per la partecipazione allo Zecchino l'acquisto da parte della famiglia del bambino delle enciclopedie della casa editrice SEI, realizzate dalla San Paolo. La difesa \u00e8 partita ancora da Tortorella, che ha detto che l'acquisto delle enciclopedie non era in alcun modo obbligatorio e chi le acquistava non era in nessun modo avvantaggiato nelle selezioni rispetto a chi non lo faceva, anche se un venditore disonesto aveva fatto intendere questo ad alcune famiglie. Le Edizioni San Paolo erano semplicemente lo sponsor del programma, e come tale gli veniva consentito di vendere i loro prodotti durante le selezioni.\nNello stesso anno per\u00f2 \u00e8 stato lo stesso Tortorella (che in passato aveva gi\u00e0 polemizzato con i vertici Rai in occasione dell'esclusione di Topo Gigio) ad attaccare la trasmissione, sostenendo che a causa del comportamento dell'Antoniano la Rai stava cancellando tutte le trasmissioni legate all'Antoniano stesso, e che presto sarebbe toccato anche allo Zecchino d'Oro. Per tali motivi il conduttore e ideatore della trasmissione ha intentato una causa per \"danni morali\" all'Antoniano, con l'intento dichiarato di riavere i diritti televisivi della trasmissione al fine di risollevarne le sorti. Questo ha portato alla sua esclusione dalla partecipazione alla trasmissione. Contestualmente la CISL aveva lanciato un allarme su una possibile chiusura del centro di produzione dell'Antoniano.\nNel 2010, Tortorella \u00e8 tornato ad attaccare lo Zecchino d'Oro nella trasmissione \"Mattina in famiglia\". Durante la puntata andata in onda il 21 novembre 2010, il conduttore si \u00e8 espresso in maniera molto critica sulle ultime edizioni dello Zecchino d'Oro, in particolare sulla 53\u00aa, conclusasi il giorno precedente. Riferendosi agli interpreti dei brani vincitori di quell'edizione ha affermato:\nHa spiegato poi questa sua affermazione:\nNella stessa trasmissione, Gabriele Patriarca, (gi\u00e0 interprete di \"Il coccodrillo come fa\", canzone vincitrice della 36\u00aa edizione, oggi noto doppiatore), ha affermato che oggi lo Zecchino d'Oro ha il sapore di \"minestra riscaldata\", pur apprezzando l'inserimento di Pino Insegno.\nAltre trasmissioni.\nNel corso degli anni l'Antoniano ha prodotto diverse trasmissioni legate allo Zecchino d'Oro, in particolare in occasione del Natale.\nAltre trasmissioni legate allo Zecchino d'Oro.\n\u00c8 inoltre stata creata una web radio, Radio Zecchino web, che trasmette tutti i brani delle edizioni dello Zecchino d'Oro.\nPer alcune delle canzoni dello Zecchino d'Oro sono stati realizzati dei videoclip per la tv e l'home video (VHS e/o DVD): \"I cartoni dello Zecchino d'Oro\". Il primo volume \u00e8 uscito nel 2000, nel 2014 \u00e8 uscito il decimo volume.\n\u00c8 stato inoltre prodotto il film tv \"I ragazzi dello Zecchino d'Oro\", andato in onda domenica 3 novembre 2019, in prima visione su Rai 1."}
{"id": "37725", "revid": "775372", "url": "https://it.wikipedia.org/wiki?curid=37725", "title": "Stati della Nigeria", "text": "Gli Stati federati della Nigeria sono la suddivisione territoriale di primo livello del Paese e sono pari a 36; ad essi \u00e8 equiordinato il \"Territorio della Capitale Federale\" (\"Federal Capital Territory\"). \nGli Stati si suddivisono a loro volta in aree di governo locale, complessivamente pari a 774."}
{"id": "37727", "revid": "125950355", "url": "https://it.wikipedia.org/wiki?curid=37727", "title": "Cino Tortorella", "text": "La sua immagine \u00e8 legata alla manifestazione canora per bambini \"Zecchino d'Oro\", che condusse per 50 anni, dal 1959 al 2008, interpretando per lungo tempo il personaggio di Mago Zurl\u00ec.\nBiografia.\nOrfano di padre, morto prima della sua nascita, fu cresciuto dalla madre Lucia. Dopo aver frequentato il \"Liceo statale Gian Domenico Cassini\" di Sanremo, si iscrisse alla facolt\u00e0 di Giurisprudenza presso l'Universit\u00e0 Cattolica di Milano, che per\u00f2 abbandon\u00f2. Svolse il servizio militare negli Alpini, nel plotone \"Alpini Paracadutisti Taurinense\", per poi dedicarsi a tempo pieno al teatro, dove presto si mise in luce a tal punto da essere scelto come aiuto regista da Enzo Ferrieri.\nPartecip\u00f2 allora alla selezione per la Scuola d'Arte Drammatica del Piccolo Teatro di Milano, fondata da Giorgio Strehler, e fu tra i 15 vincitori (su circa 1500 aspiranti). Fu qui che, dopo aver abbandonato gli studi universitari, nel 1956 promosse la messa in scena di una \"pi\u00e8ce\" teatrale per ragazzi dal titolo \"Zurl\u00ec, mago Lipperl\u00ec\", dalla quale fu tratta la sceneggiatura del suo primo programma televisivo \"Zurl\u00ec, mago del gioved\u00ec\", andato in onda nel 1957, e dal 1959 condusse la manifestazione canora dello \"Zecchino d'Oro\" in onda quello stesso anno.\nHa condotto la trasmissione dalla sua prima edizione fino alla 51\u00aa edizione del 2008, fino al 1972 impersonando il ruolo del Mago Zurl\u00ec. Lo spettacolo televisivo \"Mago Zurl\u00ec, il mago del gioved\u00ec\" prendeva ispirazione dal precedente lavoro teatrale e and\u00f2 in onda per la prima volta il 3 gennaio 1957, per iniziativa di Umberto Eco, allora funzionario Rai. La trasmissione ebbe un successo travolgente e rimase nel ricordo di tutti i bambini dell'epoca. Nel 2002, in occasione della quarantacinquesima edizione dello \"Zecchino d'Oro\", \u00e8 entrato nel Guinness dei primati per aver presentato lo stesso spettacolo pi\u00f9 a lungo di chiunque altro al mondo.\nIn Rai fu autore e regista di \"Chiss\u00e0 chi lo sa?\", trasmissione andata in onda consecutivamente per dodici anni e citata, oltre che nelle opere di Aldo Grasso, da Walter Veltroni nel libro \"Le trasmissioni che hanno fatto l'Italia\", che la ricorda come la pi\u00f9 importante trasmissione della tv dei ragazzi. Altre sue note trasmissioni andate in onda sulla TV di stato sono \"Scacco al re\" e \"Dirodorlando\".\nFu poi, nel 1962, autore e regista di una trasmissione della Rai dal titolo \"Nuovi incontri\", presentata in video da Luigi Silori, alla quale parteciparono importanti scrittori del Novecento come Alberto Moravia, Dino Buzzati, Riccardo Bacchelli e Giancarlo Fusco. Nel 1976-1977 collabor\u00f2 alla stesura dei testi del programma per ragazzi \"Gioco-citt\u00e0\". Ebbe inoltre un ruolo importante nelle emittenti televisive private, avendo collaborato negli anni settanta e nei primi anni ottanta dapprima con Telealtomilanese e poi con Antennatre. Per quest'ultima emittente fu:\nDell'esperienza di Antenna 3 \u00e8 assai importante \"Telebigino\", una trasmissione pomeridiana di tre ore condotta da Roberto Vecchioni, dove il cantante, che all'epoca era anche professore di latino e greco al liceo Cesare Beccaria di Milano, riceveva telefonate di ragazzi in difficolt\u00e0 con i compiti a casa e forniva aiuti per le materie letterarie. Nella trasmissione era presente anche un docente di matematica.\nNello stesso periodo intu\u00ec la necessit\u00e0 della creazione di una scuola di formazione per tecnici per le televisioni private, in anni in cui queste ultime ricorrevano nella migliore delle ipotesi al doppio lavoro di tecnici della Rai od a pensionati della TV di Stato e dal cinema. Dalla conoscenza con il regista Massimo Giordano, gi\u00e0 titolare del corso accademico I.S.E.T. a Como, in occasione della collaborazione per le produzioni \"Selezioni dello Zecchino d'Oro\" e \"Birimbao\" tra i due nacque un'intesa che li port\u00f2 a condividere alcune lezioni di regia sulla base dell'esperienze di Cino Tortorella.\nSu Italia 1, assieme ad Anna Tortora, sorella del presentatore Enzo nonch\u00e9 coautrice di \"Portobello\", e a Popi Perani (autore dei giochi di \"Giochi senza frontiere\" - stesso duo del mercatino del venerd\u00ec), realizz\u00f2 anche la trasmissione \"La luna nel pozzo\". Avrebbe dovuto condurla Enzo Tortora, sostituito a causa del suo arresto da Domenico Modugno. Fu inoltre direttore artistico di \"Bravo Bravissimo\", trasmissione di Canale 5 condotta da Mike Bongiorno.\nCollabor\u00f2 anche con Euro TV, circuito allora riconducibile a Calisto Tanzi, in qualit\u00e0 di ideatore e regista della trasmissione \"Il Grillo parlante\", condotta dal comico genovese Beppe Grillo, con testi di Antonio Ricci. Due dei figli di Tortorella, Davide, avuto dal primo matrimonio con la pianista Jacqueline Perrotin, e Chiara, avuta invece dal secondo matrimonio con Maria Cristina Misciano (a sua volta figlia del tenore Alvinio Misciano), hanno seguito le orme paterne in televisione.\nLe sue esperienze nel giornalismo e nella letteratura si rivolgevano ai pi\u00f9 piccoli; oltre ad avere pubblicato importanti libri di fiabe, collabor\u00f2 infatti con i pi\u00f9 importanti settimanali per ragazzi fra i quali \"Topolino\", \"Il Corriere dei Piccoli\" e \"Il Giornalino\". Diresse il mensile \"Sapori d'Italia\" e collabor\u00f2 per oltre dieci anni a \"Grand Gourmet\". Nel 2008 interpret\u00f2 il ruolo dell'ufficiale di Stato Civile nel matrimonio tra Oscar Sensi e Elsa Scotti in occasione dell'ultima puntata della serie televisiva \"Incantesimo 10\".\nLa cinquantennale conduzione dello Zecchino d'Oro termin\u00f2 con la sua mancata presenza a partire dal 2009: la Rai motiv\u00f2 la sua esclusione con una causa legale che Tortorella aveva in corso con il direttore dell'Antoniano, frate Alessandro Caspoli, poi scomparso nel 2016, un anno prima di lui.\nIl 27 novembre 2009 fu ricoverato all'ospedale Luigi Sacco di Milano per un grave attacco d'ischemia. Arrivando al pronto soccorso, si risvegli\u00f2 dopo essersi trovato in stato comatoso e fu tenuto in osservazione nel nosocomio. Il 27 ottobre 2010, in occasione del compimento dei suoi mille mesi, ha fondato l'associazione Gli amici di Mago Zurl\u00ec, allo scopo di proseguire la sua opera a favore dei bambini e creare un osservatorio per il rispetto dei diritti dell'infanzia. Il 21 novembre dello stesso anno Cino Tortorella si espresse in maniera molto critica sulle ultime edizioni dello Zecchino d'Oro, in particolare sulla 53\u00aa, conclusasi il giorno precedente.\nSuccessivamente si dedic\u00f2 a un altro festival musicale consistente in una gara tra cori di bambini, intitolato \"Una canzone per Mariele\", in ricordo di Mariele Ventre. Rivendicava due primati: quello di essere stato il primo, nel 1959 con \"Cuochi Fatui\", a parlare di enogastronomia in TV; e quello di essere il presentatore televisivo alla conduzione della stessa trasmissione per l'arco di tempo pi\u00f9 lungo.\nIn tempi pi\u00f9 recenti si dedic\u00f2 alla sua passione per tutto ci\u00f2 che riguarda la cultura del buon cibo e del buon bere, presenziando a manifestazioni eno-gastronomiche. Numerose furono infatti le occasioni di rivederlo con personaggi come Cristina Nonino, Davide Scabin, Beppe Tosetti o Carlo Cracco. Tuttavia non ha mai smesso la sua attivit\u00e0 di conduttore di eventi dedicati al pubblico di famiglie sui palchi delle piazze italiane, dalle selezioni dello Zecchino d\u2019Oro alle manifestazioni musicali regionali. Ad esempio nel 2013 ha condotto, insieme a Francesca Russo, su Videocalabria, tv regionale calabrese, \"Mago Zurl\u00ec e i 44 gatti\", format pensato per i piccoli talenti. Nel settembre 2016, ha partecipato al videoclip del brano \"Infinit\u00e0 infinita\" del cantautore Alberto Fortis.\nMor\u00ec a Milano il 23 marzo 2017 all'et\u00e0 di 89 anni. I funerali si sono svolti il 27 marzo nella chiesa della Madonna della Divina Provvidenza, alla presenza anche del Piccolo Coro \"Mariele Ventre\" dell'Antoniano e di alcuni personaggi dello spettacolo. Alla sua memoria \u00e8 stata dedicata la serata speciale dell'8 dicembre, prevista per festeggiare le 60 edizioni dello Zecchino d'Oro."}
{"id": "37729", "revid": "119159", "url": "https://it.wikipedia.org/wiki?curid=37729", "title": "Mago Zurl\u00ec", "text": "Il Mago Zurl\u00ec \u00e8 un personaggio televisivo ideato da Cino Tortorella e interpretato dallo stesso presentatore nell'ambito del programma per ragazzi \"Zurl\u00ec, il mago del gioved\u00ec\", verso la fine degli anni cinquanta. In un'intervista del 2004 Tortorella afferma che fu Umberto Eco, allora funzionario RAI, a proporre il programma.\nStoria del personaggio.\nIl personaggio venne creato nel 1959 da Tortorella come il protagonista di uno spettacolo teatrale per bambini, \"Zurl\u00ec, mago l\u00ec per l\u00ec\", e interpretato originariamente da Giancarlo Dettori.\nDotato di bacchetta magica, con i capelli luccicanti di polvere, corpetto aderente in vita e calzamaglia, il personaggio conduceva, all'interno di una striscia pomeridiana, giochi e passatempi per i pi\u00f9 piccoli lanciando telefilm che avrebbero riscosso un grande successo, come ad esempio \"Jim della giungla\" o \"Le avventure di Rin Tin Tin\".\nTortorella continu\u00f2 dal 1959 fino al 1972 a impersonare, accanto a Mariele Ventre e al Piccolo Coro dell'Antoniano di Bologna, il personaggio nella trasmissione \"Zecchino d'Oro\" alla quale prese parte fino al 2009; l'anno seguente, in occasione del compimento dei suoi mille mesi, Tortorella ha fondato l'associazione \"Gli Amici di Mago Zurl\u00ec\", con scopo di tutelare i diritti dell'infanzia."}
{"id": "37731", "revid": "125462122", "url": "https://it.wikipedia.org/wiki?curid=37731", "title": "Topo Gigio", "text": "Topo Gigio \u00e8 un pupazzo antropomorfo realizzato nel 1959 da Maria Perego da un'idea del regista Guido Stagnaro per la trasmissione \"Serata di Gala.\" Fu doppiato prima da Domenico Modugno e poi da Peppino Mazzullo. Riscosse un notevole successo, tanto da apparire in altre trasmissioni sia italiane, come lo Zecchino d'Oro, che straniere, come l\"'Ed Sullivan Show\" negli Stati Uniti. Fu protagonista di cartoni animati, fumetti e campagne promozionali. \nPersonaggio.\nIl personaggio \u00e8 caratterizzato da un forte romanticismo, innocenza pura e senso dell'umorismo, ricreando quella tipologia di effusioni proprie dei bambini desiderosi di tenerezza. Visivamente si presenta con le orecchie molto grandi, la faccia larga, i denti sporgenti, i capelli biondi, il colorito roseo e il corpo con sembianze di tipo umano, anche se di dimensioni ridotte. \u00c8 famoso per la sua golosit\u00e0 nei confronti del formaggio e per il suo timore nei confronti dei gatti (memorabili sono le battute in cui definisce canzonacce quelle canzoni dove si citano i gatti come \"Volevo un gatto nero\", \"Quarantaquattro gatti\" ecc.). In molti spettacoli televisivi mostra di essere sensibile al fascino delle belle donne dello spettacolo presenti nelle trasmissioni in cui appare, ricercando in loro la figura materna oppure della fidanzata (tra queste Raffaella Carr\u00e0, Maria Teresa Ruta, Elisabetta Gardini, Heather Parisi, Rita dalla Chiesa, Mara Venier e altre). La sua creatrice in un'intervista attribu\u00ec il suo enorme successo al fatto che esso fosse \"il ritratto del candore, della fiducia in un mondo flagellato dai pericoli e dalle paure\". Al personaggio vennero affiancati dei comprimari come i topi \"Ino\", compagno di avventure, e \"Rosy Rosicchia\", la sua fidanzata; suo antagonista nei cartoni animati era il gatto Megalo, mentre nelle favole raccontate con il pupazzo era il gatto Attila. Raramente sul piccolo schermo - ma ripetutamente evocato - era invece il nonno Teodoro, tutte le volte infatti che il personaggio enunciava un proverbio lo faceva precedere da uno squillante \"come diceva mio nonno Teodoroooo...\".\nStoria.\nLa sua prima apparizione televisiva si ebbe nel 1959, nella trasmissione \"Serata di Gala\" con la voce di Domenico Modugno. Nel 1960 \u00e8 protagonista del programma per bambini \"Storie di Topo Gigio\", trasmesso ogni mercoled\u00ec pomeriggio per mezz'ora.\nNel 1961 fa il suo esordio al doppiaggio Peppino Mazzullo. Quell'anno Topo Gigio fu il primo pupazzo animato ad apparire nel \"Carosello\", come testimonial di una marca di biscotti, e divenne poi protagonista del film \"Le avventure di Topo Gigio\", diretto da Federico Caldura con sceneggiatura di Maria Perego. Esord\u00ec anche come protagonista di una serie a fumetti disegnata da Dino Battaglia su sceneggiatura di Maria Perego e pubblicata sul \"Corriere dei Piccoli\" dal 1961 al 1963, e di una serie di fotoromanzi scritti da Alberto Ongaro e pubblicati sempre sul \"Corriere dei Piccoli\" nel 1961.\nNel 1962 partecipa a \"Alta fedelt\u00e0\" e negli anni sessanta venne pubblicata una serie di libri con testo di Guido Stagnaro e illustrazioni di Maria Perego.\nNel 1967 \u00e8 protagonista di una produzione cinematografica nipponica diretta da Kon Ichikawa, .\nNel 1974 presenta \"Canzonissima\" con Raffaella Carr\u00e0.\nLa voce di Topo Gigio \u00e8 decisamente particolare, caratterizzata da un registro grave, marcati portamenti e salti improvvisi in un acutissimo falsetto. \u00c8 entrata anche in sala d'incisione, con numerose canzoni edite negli anni settanta, come \"Strapazzami di coccole\" (rilanciata anche negli anni novanta nella trasmissione \"Non \u00e8 la Rai\"), insieme a un certo numero di cover di successi dell'epoca. Il cantautore Memo Remigi, durante le sue partecipazioni alla TV dei ragazzi, scrisse per lui alcuni brani musicali come \"Che tipo di topo\" su testo della creatrice Maria Perego.\nNegli anni successivi partecipa a varie trasmissioni della Rai, in particolare come spalla fissa di Cino Tortorella nella manifestazione musicale \"Zecchino d'Oro\" e di Memo Remigi in \"L'inquilino del piano di sotto\".\nNel 1987 \u00e8 protagonista delle serie \"Topo Gigio e le favole\" e \"Topo Gigio Gira il Mondo in 80 giorni\" andati in onda nel programma di Rai 1 \"Il Sabato dello Zecchino\".\nNel 1988 \u00e8 protagonista nell'anime \"Bentornato Topo Gigio\".\nNegli anni novanta esce un giornalino a fumetti intitolato \"Topo Gigio\", con numerose storie scritte da Sergio Crivellaro, e disegnate, tra gli altri, da Luciano Gatto. Sempre in questi anni \u00e8 ospite fisso nei programmi \"La Banda dello Zecchino\" dove \u00e8 protagonista della serie \"Miti e Leggende\" e \"La festa della mamma\".\nNel 2004 Maria Perego firma un contratto con la Mediaset che stabilisce anche il passaggio di Topo Gigio alla televisione commerciale dove \u00e8 gi\u00e0 stato negli anni ottanta in numerose trasmissioni di variet\u00e0 e in programmi per ragazzi e, tra le altre cose, la sostituzione della voce Mazzullo. Nonostante il contratto preservasse la presenza del pupazzo nelle trasmissioni storiche, quell'anno nello Zecchino d'Oro esso viene sostituito da Geronimo Stilton della Piemme.\nNel 2005 \u00e8 presente a tutte le cinque puntate dello \"Zecchino d'Oro\"; nel 2006 alla 49\u00aa Edizione partecipa solamente alla finale e negli speciali di Natale dello stesso anno; per la 50\u00aa edizione non \u00e8 stato presente e Cino Tortorella alla presentazione ha polemizzato al riguardo con il direttore di Rai 1 Fabrizio Del Noce. Il 27 aprile 2008 compare in Tg2 Dossier, trasmissione di approfondimento giornalistico di Rai 2, dove venne ripercorsa la sua carriera. Il 9 marzo 2009 compie 50 anni e il 22 settembre compare nel programma \"Tutti pazzi per la tele\". Nell'autunno 2009 \u00e8 il testimonial per la campagna del governo italiano di prevenzione contro l'influenza A lanciata su televisioni, giornali, radio e settimanali.\nNell'anno 2010 Topo Gigio trova la sua nuova voce, l'attore Leo Valli, ad oggi la nuova voce ufficiale.\nNel 2017, dopo 11 anni di assenza, ritorna allo Zecchino d'Oro 2017, al fianco di Carlo Conti in occasione della puntata speciale dell'8 dicembre 2017 per festeggiare le 60 edizioni e contemporaneamente alla finale della sessantesima edizione, condotta da Francesca Fialdini e Gigi e Ross.\nMaria Perego creatrice del personaggio Topo Gigio \u00e8 morta a Milano il 7 novembre 2019 all'et\u00e0 di 95 anni.\nInfluenza culturale.\nIl personaggio \u00e8 apparso e ha avuto successo in trasmissioni televisive di tutto il mondo, in particolare in Argentina, Bolivia, Brasile, Cile, Colombia, Ecuador, Germania, Giappone, Messico, Paesi Bassi, Paraguay, Per\u00f9, Portogallo, Spagna, Uruguay, Venezuela e in Jugoslavia. Successo ebbe anche nel The Ed Sullivan Show della CBS, con 94 presenze, divenendo quasi un ospite fisso.\nIn Giappone, la Nippon Animation ha realizzato nel 1988 una serie animata per la televisione di 34 episodi intitolata \"Bentornato Topo Gigio\", trasmessa in Italia nel 1992, in cui Topo Gigio viene rappresentato come il primo topo astronauta a viaggiare nella Via Lattea. Essa sar\u00e0 poi trasmessa in Italia da Italia 1 e in Spagna da Telecinco. La versione italiana della sigla \u00e8 cantata da Cristina D'Avena insieme a Peppino Mazzullo (la voce di Topo Gigio): il coro dei bambini \u00e8 quello dei Piccoli Cantori di Milano diretti da Laura Marcora, la stessa base musicale \u00e8 stata utilizzata per la versione spagnola che \u00e8 stata cantata da Soledad Pilar Santos insieme a Mazzullo.\nIn Uruguay, la squadra di calcio dell'Hurac\u00e1n Buceo di Montevideo, che prima dello scioglimento militava in seconda divisione del campionato di calcio del Paese sudamericano, aveva adottato Topo Gigio come propria mascotte.\nAltri media.\nCinema\nFumetti\nTelevisione\nEditoria\nCollana di volumi realizzati da Guido Stagnaro e Maria Perego, editi negli anni sessanta:\nDiscografia.\nSono stati pubblicati alcuni dischi in studio a nome di Topo Gigio."}
{"id": "37736", "revid": "1759407", "url": "https://it.wikipedia.org/wiki?curid=37736", "title": "Monster Allergy", "text": "Monster Allergy \u00e8 una serie a fumetti pubblicata mensilmente da ottobre 2003 a febbraio 2006 da Walt Disney Italia sotto l'etichetta Buena Vista Comics. Nel 2016 la serie ha avuto un seguito, \"Monster Allergy Evolution\".\nNel 2005 \u00e8 stata prodotta una serie animata basata sulla prima serie a fumetti.\nStoria editoriale.\n\"Monster Allergy\".\nLa serie ha esordito il 13 ottobre 2003, la prima pubblicata dalla Buena Vista. Venne ideato da Katja Centomo e Francesco Artibani, con Alessandro Barbucci e Barbara Canepa. La serie \u00e8 terminata dopo 29 numeri del fumetto e 26 episodi animati. Nel 2006 sono stati ristampati i primi sette numeri. I primi sei numeri della serie a fumetti sono stati ristampati dalla casa editrice GP Publishing tra ottobre 2011 e marzo 2012. Nel novembre 2015, Tunu\u00e9 ha pubblicato l'ultimo volume, il n. 30, insieme alla ripubblicazione di tutte le storie in due volumi Deluxe. Nel 2017 l'autrice dei fumetti Katja Centorno afferma che il nome della serie \u00e8 preso dalle allergie dei vari mostri come Milk, Mongol, Ciro, Tomarrior, Strafundel, Krasparrioszrzs, e non come la maggior parte degli utenti pensa ossia dall'allergia che Zick ha nei confronti dei mostri. \nIl 24 maggio 2015 Tunu\u00e9 ha annunciato la riedizione integrale del fumetto, in due volumi da oltre 700 pagine, comprensivo di un ultimo episodio inedito, ambientato sei anni dopo l'episodio 29.\n\"Monster Allergy Evolution\".\nNell'autunno del 2016 sono usciti i primi volumi di una nuova serie di fumetti: \"Monster Allergy Evolution\".\n\"Un bombak a Bibbur-Si\".\nDurata sei numeri, questa serie di storie, scritta da Erika Centomo e Moreno Savoretti, narra le avventure di \"Bim-Bombak\", che gestisce l'albergo, e centro rigenerante \"La Tana del Sollazzo\", posta al centro di Bibbur-Si e \"Bobbahu\", il suo assistente. Le sue avventure, una serie di \"gag\" che oscillano tra il tragico e il comico, sono la parte pi\u00f9 classicamente Disney di tutto l'albo e che sono la prima collaborazione Disney di Bruno Olivieri, \"cartoonist\" sardo del panorama indipendente italiano. I primi due episodi della serie sono stati realizzati da Silvio Camboni.\nTrama.\nElena Patata si \u00e8 appena trasferita assieme ai genitori a Oldmill Village, nella periferia della fittizia citt\u00e0 di Bigburg. Nonostante il consiglio dei suoi coetanei, Elena si interessa al suo vicino di casa, Ezechiele Zick, detto Zick.\nZick \u00e8 all'apparenza un normale ragazzo di 10 anni, solitario e che soffre di svariate allergie, ma in realt\u00e0 riesce anche a vedere i mostri e i fantasmi essendo difatti un Domatore, un mostro dalla curiosa forma umana in grado di usare particolari poteri per poter assoggettare i mostri e gli spettri. Nella sua casa, con la quale convive con la madre Greta Barrymore, una Rifugiatrice (un umano che vede i mostri), vi abitano diversi mostri, esiliati dalla loro citt\u00e0 natale per alcuni crimini (quali rubare, creare disordine, diffondere menzogne e disturbare la quiete) e a controllarli c'\u00e8 un Tutore, individui che fungono da amministratori dell'ordine nel mondo dei mostri. Tale tutore, Timothy-Moth, ha le sembianze di un gatto per non dover ricorrere all'invisibilit\u00e0.\nElena, seppur senza poter vedere i mostri, crede a ci\u00f2 che sostiene Zick. Le loro avventure cominciano con la ricerca dei loro gatti, catturati dai Gorka, una mostruosa specie di mostri mutaforma che vogliono vendicarsi del loro esilio contro i Tutori, cercandoli nella loro forma gattesca. A capo dei Gorka vi \u00e8 Magnacat, il quale tenta di portare dalla sua parte Zick, che per\u00f2 evoca uno Spettro Nero, un fantasma che si allontana dalla redenzione divorando mostri, che divora Magnacat, il quale per\u00f2 sopravvive \u00e8, a seguito della scomparsa dello Spettro, diventa mezzo mostro e mezzo spettro, rinominandosi \"Maschera di Fuoco\".\nPreoccupati, Timothy e Zick tentano di riunire i Domatori, esiliati anch'essi per il loro abuso di potere, per sopraffare Magnacat. Nella ricerca, Zick scopre che suo padre Zob, creduto morto, era in realt\u00e0 vivo e rimpicciolito a seguito di un eccessivo uso di Energia. Per riportare il padre alla normalit\u00e0, Zick chiede aiuto alle anguane, streghe commercianti longeve di cui fa parte anche la zia di Zick, Ermelia Barrymore. Dopo che Zob \u00e8 stato salvato e Magnacat invece definitivamente sconfitto, quest'ultimo fa in tempo a evocare i Gaigamonster, antichi mostri giganti e distruttivi. Approfittando di ci\u00f2, Moog Magister, il re delle anguane, tenta di usare il potere del pi\u00f9 forte dei Gaiga, ma viene divorato da esso e rinchiuso in un barattolo dai Domatori. Per l'emergenza, Greta dona a Elena i poteri da Rifugiatore, permettendole di vedere i mostri.\nSu scelta dei Tutori, i Domatori vengono reinseriti nella societ\u00e0 dei mostri e permettono ai mostri rinnegati di casa Zick di essere liberi. Approfittando di ci\u00f2, Hector Sinistro, un Domatore Nero (ossia un Domatore malvagio), cattura i suddetti mostri e, per vendicarsi, cerca di distruggere Zick, nipote di colui che lo aveva imprigionato, Ezeria Zick. Zick ha la meglio, ma Sinistro scopre che Zick ha un potere da Domatore molto pi\u00f9 potente degli altri e cerca di inscatolare tale potere, usando Elena come ostaggio. Zick cede tutto il suo potere, ma l'esplosione energetica \u00e8 cos\u00ec potente che Sinistro scompare nel nulla. Zick, nel processo, perde tutti i suoi poteri, compreso quello di vedere i mostri.\nSei anni dopo, Elena scopre pure che la perdita dei poteri ha interrotto il processo di crescita di Zick. Dispiaciuta, i due si dirigono al cimitero dei Domatori, dove trovano l'energia di diversi Domatori deceduti. Con una di quelle, Zick riacquista sia la Vista che i poteri che aveva nell'et\u00e0 adolescenziale. Tuttavia, sulle loro strade, incombono altri pericoli e avventure, il primo dei quali \u00e8 il figlio vendicativo di Hector.\nStile.\nBarbucci, gi\u00e0 da alcuni anni, iniziando la sua collaborazione con questi progetti sperimentali di Disney Italia, aveva iniziato ad evolvere il suo stile avvicinandosi, come molti \"cartoonist\" statunitensi, alla lezione dei \"mangaka\". Lo sviluppo del suo stile, destinato a fare scuola, si pu\u00f2 ripercorrere sia sulle pagine di \"PKNA\" (specie il quattordicesimo volume, \"Carpe Diem\") che sulle pagine di \"W.I.T.C.H.\", uno dei pi\u00f9 originali fumetti Disney italiani. Dopo un ottimo lavoro ai disegni per primo numero, passa poi alla supervisione dei disegni, realizzati da altri collaboratori alla serie: il secondo numero viene affidato a Giovanni Rigano, che, assieme ad Alessio Coppola, dar\u00e0 l'interpretazione pi\u00f9 originale allo stile della serie. Rigano, poi, interpreter\u00e0 il suo episodio con molto carattere, mentre Coppola far\u00e0 valere l'esperienza accumulata sulle pagine di \"X-Mickey\".\nPer quel che riguarda le storie, scritte per la maggior parte da Artibani su soggetto della Centomo, risultano avvincenti e al tempo stesso divertenti, con dialoghi brillanti e di facile lettura. Notevole, tra le storie di questo bravo sceneggiatore, \"Il ritorno di Zob\" (apparsa sul nono numero, pubblicato nel giugno 2004). In questa storia, troviamo Zick ed Elena alle prese con un doppio mistero: mentre un terribile mostro si aggira per le strade della citt\u00e0 e un crescente nervosismo serpeggia tra gli abitanti, i due amici devono anche organizzare un divertente spettacolo, che omaggia i fumetti di supereroi. Nel corso della storia, troviamo anche un'originale rielaborazione del mito del lupo mannaro, mentre Federico Nardo reinterpreter\u00e0 i costumi di personaggi come Robin, Flash, l'Uomo Ragno 2099, il Thor Marvel e il Punitore.\nAltri sceneggiatori che collaborano alla serie provengono nientemeno che dalla Bonelli: Luca Enoch e Lorenzo Bartoli con un numero ciascuno, mentre il maggior aiuto ad Artibani (anche supervisore dei testi) \u00e8 venuto dal disneyano Bruno Enna, realizzatore, tra l'altro, di uno dei numeri pi\u00f9 belli e commoventi della serie (l'undicesimo, \"L'anguana di Er\", uscito nell'agosto 2004 e disegnato da Paolo Campinoti). Successivamente, nuovi sceneggiatori si uniscono al gruppo: da Michele Medda (co-creatore delle serie \"Nathan Never\" e \"Legs Weaver\"), a esordienti come Giovanni di Gregorio e Fabrizio Lo Bianco.\nAdattamenti.\nSerie animata.\nNel 2005 ne \u00e8 stato tratto da Rainbow una serie animata di 26 episodi ed un episodio bonus.\nNel 2008 \u00e8 stata realizzata una seconda stagione di 26 episodi.\nFilm.\n\"\" \u00e8 un lungometraggio di Monster Allergy uscito nel 2008, subito dopo la fine della messa in onda della seconda stagione della serie. Non \u00e8 destinato alla proiezione cinematografica ma \u00e8 andato in onda su DisneyChannel Italia. La sua durata \u00e8 di all'incirca 70 min. La trama tratta di un'avventura tutta vissuta da Zick e Teddy con qualche apparizione degli altri personaggi. La storia riprende molti flashback delle stagioni precedenti e prende molti spunti dalla serie a fumetti.\nVideogioco.\n\"Monster Allergy: Il domatore di mostri\" \u00e8 uscito nel 2007 assieme all'episodio Bonus della prima stagione. Pubblicato dalle merendine Kinder e Ferrero, il videogioco non si pu\u00f2 trovare pi\u00f9 in vendita.\nAttrazioni.\nAlla serie viene dedicata un'attrazione nel parco divertimenti Rainbow Magicland, situato nei pressi di Roma.\nMusical.\nNel 2016 \u00e8 stata realizzato un musical, basato sul fumetto, che dopo l'anteprima romana del 22 settembre al teatro Sistina, \u00e8 andato in scena, sempre al Sistina, dal 9 al 19 febbraio del 2017."}
{"id": "37744", "revid": "466539", "url": "https://it.wikipedia.org/wiki?curid=37744", "title": "HyperCard", "text": "HyperCard \u00e8 un software ipertestuale che comprende un semplice linguaggio di programmazione introdotto sul mercato da Apple Computer nel 1987, assieme al System 6. Fu ritirato dalle vendite nel marzo del 2004. In anticipo sull'HTML, \u00e8 stato uno dei primi sistemi per creare ipertesti. Ward Cunningham, nei tardi anni ottanta, lo us\u00f2 nel programmare un abbozzo di ci\u00f2 che avrebbe sviluppato successivamente sotto il nome di wiki.\nL'applicazione assomiglia da vicino a un database, poich\u00e9 \u00e8 in grado di registrare informazioni, ma a differenza dei database tradizionali HyperCard \u00e8 un sistema ipertestuale basato su concetti grafici, molto flessibile e molto semplice da modificare. In pi\u00f9, contiene il linguaggio di programmazione HyperTalk, semplice ma potente, per manipolare dati e interfaccia grafica. Talvolta \u00e8 stato usato come sistema di programmazione invece che come database.\nStoria.\nHyperCard fu creato da Bill Atkinson che lo diede ad Apple dietro la promessa di distribuirlo al mercato in modo gratuito (promessa che, secondo Atkinson, non fu mantenuta quando venne messa in vendita la versione 2.0, largamente rimaneggiata). Chiamata WildCard durante lo sviluppo, cambi\u00f2 il nome per problemi legali; l'applicazione mantenne per\u00f2 il codice creatore WILD, a memoria degli inizi.\nHyperCard ottenne un immediato successo; nessuno aveva mai visto nulla di simile su qualsiasi elaboratore e la sua potenza e facilit\u00e0 d'uso sono ancora oggi insuperate. Utenti senza alcuna conoscenza di programmazione usavano HyperCard per ogni tipo di automazione, superando anche le attese di Atkinson.\nLa stessa Apple non sembr\u00f2 mai aver capito cosa potesse essere HyperCard; i suoi capi vedevano l'ottimo successo del programma e vedevano un flusso continuo di richieste di aggiornamenti dai vari tipi di utenti, da cui si capiva quanto il mercato fosse interessato. D'altra parte, era un software gratuito, il che non giustificava le risorse dedicate a migliorarlo; non fu notato che questo software poteva far apparire ancora pi\u00f9 interessante la piattaforma Apple; questo fece s\u00ec che il progetto languisse per pi\u00f9 tempo del necessario.\nLe cose sembrarono cambiare nel 1989, quando alcune politiche interne portarono ad un aggiornamento (principalmente grazie a Kevin Calhoun, programmatore Apple); il risultato si ebbe negli anni novanta con l'uscita della versione 2.0, con grandi miglioramenti rispetto all'originale. Ma nel frattempo Apple decise che tutti i software dovessero passare alla divisione Claris: molti sviluppatori rifiutarono tale passaggio ed in pi\u00f9 Claris, dovendo garantire profitti, non spinse mai HyperCard.\nSvilupp\u00f2 comunque un viewer, chiamato \"HyperCard Player\"; Apple avrebbe inserito il player nei CD di sistema, mentre Claris avrebbe venduto le nuove versioni di HyperCard. Ora gli utenti dovevano pagare per un prodotto che molti consideravano parte standard del sistema Apple.\nFurono distribuiti degli aggiornamenti, compresa l'introduzione diretta del colore, ma il progetto di una versione 3 non arriv\u00f2 mai alla fine. HyperCard continuava a essere usata per gli utilizzi pi\u00f9 diversi, dal gioco \"The Manhole\" (uno dei primi dei creatori di \"Myst\") fino ad utilizzi aziendali. Ma, senza aggiornamenti essenziali, lentamente gli utenti cominciarono a muoversi verso sistemi simili che avevano cominciato ad apparire sulla scia del successo, come SuperCard e Authorware di Macromedia.\nNel frattempo HyperCard rientr\u00f2 in Apple, dove venne inserito, sotto la direzione di Calhoun, nel team di QuickTime, con l'idea di usarlo per la creazione di filmati interattivi. La conseguente versione 3.0 fu presentata nel 1996 come beta all'esposizione annuale WWDC di Apple e consegnata agli sviluppatori. Le caratteristiche mostrate nelle demo contenevano tutto quanto poteva essere utile (colore, connettivit\u00e0, compatibilit\u00e0 con i browser), ma per qualche ragione non venne mai messa in distribuzione e Calhoun lasci\u00f2 Apple nel 2001. Rimase sul mercato solo un prodotto che, pur se geniale, era ormai obsoleto.\nL'annuncio ufficiale della cessazione della vendita di HyperCard venne dato nel marzo del 2004.\nHyperCard \u00e8 uno dei primi prodotti che us\u00f2 il concetto di ipertesto; la crescita del World Wide Web provoc\u00f2 la discesa nell'uso di HyperCard, poich\u00e9 il web poteva maneggiare e distribuire dati allo stesso modo, ma senza essere limitato al proprio hard disk; HyperCard ebbe comunque un impatto significativo, ispirando anche la creazione dello stesso HTTP e di JavaScript.\nC'\u00e8 anche chi ritiene che alcune idee sviluppate all'interno del progetto HyperCard siano state portate a compimento all'interno di un prodotto di punta della concorrente Microsoft: Visual Basic (vedi rif. nei Collegamenti esterni).\nAltre compagnie offrirono le proprie versioni:\nIn pi\u00f9, molti concetti del sistema originale sono poi stati riutilizzati sotto altre forme:\nDescrizione.\nHyperCard \u00e8 basato sul concetto di una \"pila\" (chiamata \"stack\") di schede virtuali (\"card\"). Ogni scheda pu\u00f2 includere \"campi\", dove registrare dati, e pulsanti, che comandano azioni. Lo sfondo su cui si poggia ogni scheda \u00e8 chiamato \"background\", che pu\u00f2 contenere a sua volta non solo la grafica comune ad un gruppo di schede, ma anche altri campi, pulsanti ed altri elementi dell'interfaccia grafica.\nLo schema comune di un database viene quindi costruito nel \"background\", inserendo grafica, campi e pulsanti (un po' come costruire un \"form\" in un database attuale); durante l'uso, ogni scheda rappresenta un record. Il background pu\u00f2 essere modificato in ogni momento, riflettendosi immediatamente su tutte le schede corrispondenti. Le funzioni di ricerca, aggiunta e cancellazione sono incorporate in HyperTalk, rendendo quindi semplicissimo la preparazione e l'uso di semplici database, senza preoccuparsi granch\u00e9 dei formalismi.\nL'operazione di scripting \u00e8 molto facile, dato che viene usata la lingua inglese, senza costringere l'utente ad imparare un linguaggio speciale. Per esempio:\n put the first word of the third line of field \"hello\" into field \"arrivederci\"\nnon ha bisogno di spiegazioni. Il rendere le cose molto semplici all'utente porta inevitabilmente a grossi sforzi di programmazione; per esempio, HyperTalk deve capire che i numeri 1 e 2 possono essere scritti anche come \"one\" e \"two\", oppure come ordinali (primo e secondo), cosa trascurata da molti linguaggi, ma che migliora la comprensione. Ogni oggetto pu\u00f2 essere identificato dal nome, dal numero d'ordine o dal suo ID, numero unico per tutta la vita dell'oggetto.\nAltro esempio di semplicit\u00e0 \u00e8 la ricerca (comando \"find\"), che pu\u00f2 trovare schede sia all'interno di un certo background o dell'intero stack. Mentre in altri linguaggi pu\u00f2 essere difficoltoso (o impossibile per un utente non preparato), la ricerca standard viene fatta con il comando\n find \"Giovanni\"\u2014cerca in tutte le schede e campi\nche pu\u00f2 essere raffinata con altre espressioni tipiche della lingua:\n find \"Giovanni\" in this background\u2014cerca solo nelle schede del background attuale\nOppure \u00e8 possibile selezionare le schede che rispondono a certi requisiti:\n mark cards where background field \"ordine\" is 1\nPer aggiungere uno script \u00e8 sufficiente aprire l'oggetto (dal pulsante, alla scheda, al background, fino allo stack). Nella versione 2.0 venne anche aggiunto un semplice debugger, con la possibilit\u00e0 di vedere passo passo i valori delle variabili ed i messaggi lanciati attraverso la gerarchia degli oggetti. In pi\u00f9, pu\u00f2 essere aperta una finestra flottante (\"messageBox\") in cui dare qualunque comando di una riga, dal dimensionamento di un pulsante al comando \"find\".\nAncora, le possibilit\u00e0 di HyperTalk vengono estese tramite moduli esterni di codice, richiamabili da script come normali funzioni (XCMD).\nApplicazioni.\nVerso la fine degli anni ottanta erano in circolazione migliaia di stack per gli usi pi\u00f9 disparati e moltissime estensioni al linguaggio che mettevano a disposizione compilatori, sistemi grafici, accesso ai database esterni, connettivit\u00e0 internet e molto altro.\nPrima dell'avvento di Microsoft PowerPoint, HyperCard veniva spesso usato come software di presentazione. Le applicazioni spaziavano da semplici database per uso personale a prodotti aziendali, didattici e addirittura giochi testuali e non.\nAlcuni prodotti commerciali vennero programmati in HyperCard: tra gli esempi, la prima versione del gioco Myst, i CD-ROM multimediali della Nona Sinfonia di Beethoven, un'opera multimediale del disco \"Hard Days' Night\" dei Beatles, il catalogo completo dei dipinti del Louvre (su videodisco)."}
{"id": "37745", "revid": "466539", "url": "https://it.wikipedia.org/wiki?curid=37745", "title": "Inno olimpico", "text": "L'Inno olimpico (in greco: \u039f\u03bb\u03c5\u03bc\u03c0\u03b9\u03b1\u03ba\u03cc\u03c2 \u038e\u03bc\u03bd\u03bf\u03c2, \"Olympiak\u00f3s \u00ddmnos\") \u00e8 un brano musicale composto da Spiro Samara, con parole tratte da un poema dello scrittore e poeta greco Kostis Palamas. Venne eseguito per la prima volta in occasione della cerimonia di apertura della prima edizione dei Giochi olimpici di Atene 1896. Negli anni successivi ogni nazione ospitante commission\u00f2 a vari musicisti la composizione di un inno olimpico specifico per la propria edizione dei giochi. Questo avvenne fino all'edizione di Roma 1960.\nL'inno di Samara e Palamas verr\u00e0 dichiarato inno olimpico ufficiale dal CIO nel 1958 e reintrodotto a partire dall'edizione di Tokyo 1964.\nTesto.\nTraduzione in italiano.\nAntico spirito immortale, fonte pura \ndel bello, del grande e del vero, \nscendi, appaiati e splendi qui attorno \na' la gloria della terra e cielo tuoi.\nAlle corse, alle lotte e ai lanci, \ndei giochi nobili illumina l'ardore\ne incorona con ramo florido \ne ferreo e abile plasma il corpo.\nValli, monti e mari brillano con te \ncome un tempio magno bianco e porpora; \ne accorre qui al tempio, tuo fedele \nogni popolo, \noh antico spirito immortale, \nogni popolo.\nInno alternativo in inglese.\nOlympian flame immortal \nWhose beacon lights our way \nEmblaze our hearts with the fires of hope \nOn this momentous day\nAs now we come across the world \nTo share these Games of old \nLet all the flags of every land \nIn brotherhood unfold\nSing out each nation, voices strong \nRise up in harmony \nAll hail our brave Olympians \nWith strains of victory\nOlympic light burn on and on \nO'er seas and mountains and plains \nUnite, inspire, bring honor \nTo these ascending games May valor reign victorious \nAlong the path of golden way\nAs tomorrow's new champions now come forth \nRising to the fervent spirit of the game \nLet splendour pervade each noble deed \nCrowned with glory and fame\nAnd let fraternity and fellowship \nSurround the soul of every nation\nOh flame, eternal in your firmament so bright \nIlluminate us with your everlasting light \nThat grace and beauty and magnificence\nShine like the sun \nBlazing above \nBestow on us your honor, truth and love"}
{"id": "37746", "revid": "125295907", "url": "https://it.wikipedia.org/wiki?curid=37746", "title": "Equazione", "text": "Un'equazione (dal latino \"aequatio\") \u00e8 una uguaglianza matematica tra due espressioni contenenti una o pi\u00f9 variabili, dette incognite. L'uso del termine risale almeno al \"Liber abbaci\" del Fibonacci (1228).\nSe un'equazione ha formula_1 incognite, allora ogni formula_1-upla (ordinata) di elementi che sostituiti alle corrispondenti incognite rendono vera l'uguaglianza \u00e8 una \"soluzione\" dell'equazione. Risolvere un'equazione significa individuare l'insieme di tutte le sue soluzioni.\nDescrizione.\nDominio.\nIl \"dominio\" (o \"insieme di definizione\") delle variabili incognite \u00e8 l'insieme degli elementi per cui le espressioni ad ambo i membri dell'equazione sono definite, ovvero quell'insieme di numeri per cui l'equazione esiste. L'insieme delle soluzioni \u00e8 condizionato dal dominio: per esempio l'equazione\nnon ammette soluzioni se il dominio \u00e8 l'insieme dei numeri razionali, mentre ammette due soluzioni nei numeri reali, che possono essere scritte come formula_4. Analogamente, l'equazione\nnon possiede soluzioni reali ma \u00e8 risolvibile se il dominio \u00e8 il campo dei numeri complessi.\nPrincipi di equivalenza.\nDue equazioni si dicono \"equivalenti\" se i rispettivi insiemi delle soluzioni coincidono. Vi sono due principi che consentono di manipolare le equazioni per trovare l'insieme delle soluzioni; essi sono una conseguenza diretta delle propriet\u00e0 delle uguaglianze:\nNotazioni.\nTipicamente in un'equazione compaiono, oltre alle incognite, dei coefficienti noti che moltiplicano le incognite stesse e dei termini noti che sono ad esse applicati tramite somma algebrica: questi elementi, se non sono esplicitati nel loro valore numerico, sono indicati in genere con le lettere formula_14, formula_15, formula_16... mentre alle variabili incognite sono convenzionalmente attribuite le ultime lettere dell'alfabeto (formula_17, formula_18, formula_19...).\nLe soluzioni di un'equazione vengono generalmente indicate esplicitando le incognite delle espressioni che contengono le costanti ed eventuali parametri arbitrari. Ad esempio, la soluzione dell'equazione\ndove formula_14 \u00e8 un parametro non nullo, e il dominio \u00e8 l'insieme dei numeri reali, si scrive come\nNomenclatura.\nUn'equazione si dice:\nRisolubilit\u00e0.\nDal teorema fondamentale dell'algebra, segue immediatamente che un'equazione polinomiale (cio\u00e8 formata da un polinomio uguagliato a zero, in una variabile) di grado formula_1 ammette sempre formula_1 soluzioni nel campo complesso, di cui alcune possono essere multiple. In particolare un'equazione di grado formula_1 ammette almeno formula_26 soluzione e al massimo formula_1 soluzioni complesse differenti.\nPer il teorema di Abel-Ruffini, non esiste una formula generale per esprimere le radici delle equazioni polinomiali di grado formula_28 o superiore tramite una formula per radicali. Viceversa le equazioni di primo grado, secondo grado, terzo grado e quarto grado ammettono una formula risolutiva generica. Casi particolari di equazioni di grado superiore al quarto possono comunque essere risolti tramite radicali.\nIl metodo delle tangenti di Newton, sotto determinate ipotesi, fornisce un algoritmo per la risoluzione numerica delle equazioni. Un altro algoritmo con ipotesi pi\u00f9 generali \u00e8 il metodo di bisezione. Le soluzioni trovate mediante metodi numerici vengono chiamate \"approssimate\" in contrapposizione alle soluzioni date da formule chiuse che vengono chiamate \"esatte\". Tuttavia alcune volte l'errore commesso tramite metodi approssimanti risulta minore di quello commesso nell'approssimazione ai numeri macchina implementando metodi esatti. (ne \u00e8 un esempio il metodo di Mandelbrot per equazioni di quinto e sesto grado).\nClassificazione delle equazioni.\nUna prima classificazione delle equazioni pu\u00f2 avvenire in questo modo:\nEquazioni algebriche.\nLe equazioni algebriche possono essere divise in vari gruppi in base alle loro caratteristiche; \u00e8 necessario ricordare che un'equazione deve appartenere ad almeno e solo una delle categorie per ogni gruppo.\nIn base al grado del polinomio:\nPossono inoltre essere divise in base alla presenza di incognite al radicando di radici:\nEquazioni omogenee.\nSi definisce \"equazione omogenea\" un'equazione algebrica in pi\u00f9 variabili i cui termini hanno tutti lo stesso grado. Un'equazione omogenea ammette sempre la soluzione banale con tutte le variabili uguali a formula_29 e, su un campo algebricamente chiuso, ammette sempre infinite soluzioni, infatti da ogni soluzione se ne ottengono infinite altre alterandole per un fattore di proporzionalit\u00e0. Ad esempio:\nha per soluzioni, sul campo dei numeri complessi la coppia formula_31 e formula_32 e la coppia formula_33 e formula_34 con formula_35 e formula_36 numeri complessi qualsiasi.\nNon \u00e8 vero su un campo non algebricamente chiuso, infatti l'equazione omogenea\nammette come unica soluzione, sul campo dei numeri reali, la coppia formula_38 e formula_39.\nEquazioni trascendenti.\nLe equazioni trascendenti coinvolgono almeno un'incognita come argomento di una funzione non polinomiale. Le pi\u00f9 comuni categorie di equazioni trascendenti sono:\nEquazioni con valori assoluti.\nLe equazioni con valori assoluti contemplano oltre le incognite la presenza del valore assoluto di espressioni algebriche o trascendenti. Possiamo aver quindi:\nEquazioni funzionali.\nLe equazioni funzionali hanno almeno un'incognita che \u00e8 una funzione. Le pi\u00f9 comuni categorie di equazioni funzionali sono:\nIn base alle espressioni letterali.\nIn base alla presenza di altre espressioni letterali tutte le equazioni possono essere divise in:"}
{"id": "37747", "revid": "1305772", "url": "https://it.wikipedia.org/wiki?curid=37747", "title": "Identit\u00e0 (matematica)", "text": "Si dice identit\u00e0, in matematica, un'uguaglianza tra due espressioni nelle quali intervengono una o pi\u00f9 variabili, la quale \u00e8 vera per tutti i valori che si possono attribuire alle variabili stesse, con il solo vincolo di rendere sensate le espressioni.\nViene enunciata mediante identit\u00e0 una gran parte dei risultati della matematica (teoremi, lemmi, corollari), delle ipotesi, delle condizioni, dei vincoli e delle affermazioni che sono solo allo stadio delle congetture.\nEsempi di identit\u00e0.\n\u00e8 un'identit\u00e0 dell'algebra elementare.\n\u00e8 un'identit\u00e0 trigonometrica.\n\u00e8 un'identit\u00e0 concernente il polinomio di Legendre di grado \"n\""}
{"id": "37750", "revid": "697352", "url": "https://it.wikipedia.org/wiki?curid=37750", "title": "Identit\u00e0", "text": "Il concetto di identit\u00e0 assume diversi significati in vari campi, troviamo quindi: "}
{"id": "37761", "revid": "445450", "url": "https://it.wikipedia.org/wiki?curid=37761", "title": "Correggio", "text": ""}
{"id": "37762", "revid": "287204", "url": "https://it.wikipedia.org/wiki?curid=37762", "title": "Benny Urquidez", "text": "Artista marziale distintosi per il grande talento, nasce il 20 giugno 1952 da una famiglia meticcia (ispanica e nativa americana) di professionisti della lotta: il padre \u00e8 un pugile e la madre lottatrice di wrestling negli anni quaranta. Di conseguenza sia Benny che i suoi fratelli e sorelle intraprendono una carriera sportiva agonistica in vari campi marziali.\nBiografia.\nAll'et\u00e0 di cinque anni partecipa al torneo \"Pee Wee Boxing\", che si svolge all'Olympic Auditorium di Los Angeles.\nIn seguito il giovane Benny si indirizza verso il \"kenpo karate\", divenendone cintura nera all'et\u00e0 di soli 14 anni bench\u00e9 vigesse la regola del tetto minimo dei 18. Il giovane atleta pot\u00e9 contare su questa eccezione grazie alla sua particolare abilit\u00e0, che lo rendeva un avversario formidabile per i compagni di corso.\nAgli inizi degli anni settanta, compiuti i 18 anni, diventa allenatore nella scuola di Ed Parker, uno dei suoi maestri, continuando per\u00f2 gli studi di altri stili marziali. Diventa esperto in ben nove arti marziali:\nNel 1973 fa parte del team di lottatori che Ed Parker porta in giro per l'Europa con il nome di \"Los Angeles Stars\". L'operazione \u00e8 sponsorizzata da Elvis Presley.\nForte dell'esperienza acquisita, nel 1974 intraprende una luminosa carriera da professionista nel full contact, che lo porta a raggiungere il traguardo di pi\u00f9 di 200 vittorie, fra cui 57 \"knock-out\", senza alcuna sconfitta, e difendendo per 63 volte il proprio titolo. \u00c8 l'unico lottatore ad aver vinto sei titoli mondiali in cinque categorie di peso, e questo per 24 anni consecutivi.\nGrazie alla velocit\u00e0 nell'eseguire le sue tecniche viene soprannominato \"The Jet\".\nNel 1977, in un incontro della WKA, batte il campione Katsuyuki Suzuki in Giappone, davanti a 22\u00a0000 persone. Subito dopo la vittoria sale sul ring il campione precedente, Kunimatsu Okao, per sfidarlo apertamente. Benny accetta la sfida senza conoscere per\u00f2 le qualit\u00e0 dello sfidante. Durante l'incontro, infatti, subisce gli attacchi del suo avversario, apparentemente molto pi\u00f9 bravo di lui. Ma, una volta accortosi che il mento \u00e8 il punto debole dell'avversario, la vittoria arriva velocemente. Diventa un eroe in Giappone, vedendo anche la nascita di un fumetto a lui dedicato.\nNel 1978 la rivista specialistica \"Black Belt\" lo saluta come miglior combattente dell'anno.\nAbbandonata la sua carriera agonistica, si dedica a quella cinematografica come personal trainer di molte star, come John Cusack, Tom Cruise, Nicolas Cage e moltissimi altri, ed inoltre partecipa a diversi film spesso in piccoli ruoli da \"cattivo\". Degni di nota sono i suoi combattimenti sullo schermo con l'attore cinese Jackie Chan, prima in \"Il mistero del conte Lobos\" (titolo originale \"Kuai can che\" o internazionale \"Wheels on Meals\", 1984) e poi in \"Dragons Forever\" (\"Fei lung maang jeung\", 1988, inedito in Italia).\nMalgrado il suo ritiro dal ring, nel 1993, all'et\u00e0 di 42 anni, accetta la sfida del campione mondiale dei pesi medio-leggeri Yoshihisa Tagami, di 25 anni. Nel corso di 12 riprese, durante le quali si ferisce anche seriamente, Benny riesce a vincere l'incontro.\nBenny ha creato un suo stile personale, il karate \"ukidokan\" (che significa \"modo di vita\") che in Italia \u00e8 insegnato dal discepolo Fabio Martella. Riconosciuto come disciplina marziale moderna dalla Okinawan Masters of Japan, lo stile aiuta a gestire le emozioni sotto pressione e tiene conto solo delle tecniche efficaci dei vari altri stili, scartando ogni abbellimento coreografico.\nNella gestione della sua palestra, la \"Jet's Gym\" (una delle pi\u00f9 quotate di Hollywood), \u00e8 aiutato da molti professionisti, ma soprattutto dalla moglie, Sara \"Eagle-Woman\", di origine pellerossa come lui (lei di origine Apache Chiricahua e lui Blackfoot). Sua figlia Monique \u00e8 una modella e lottatrice di kickboxing.\nHa scritto quattro libri per l'insegnamento delle arti marziali.\nFilmografia.\n\"Vengono riportati solo i titoli usciti in Italia:\""}
{"id": "37763", "revid": "125133783", "url": "https://it.wikipedia.org/wiki?curid=37763", "title": "Massa molecolare", "text": "La massa molecolare di una sostanza (detta pure impropriamente peso molecolare, che differisce dalla massa molare se non per l'unit\u00e0 di misura) \u00e8 il rapporto tra la massa di una data quantit\u00e0 di quella sostanza e il numero di moli della stessa quantit\u00e0 di quella sostanza. \u00c8 comunemente espressa in unit\u00e0 di massa atomica (u). In alcuni casi, per massa molecolare di una sostanza si intende il rapporto tra la massa di una data quantit\u00e0 di quella sostanza e il numero di entit\u00e0 elementari (ad esempio molecole) costituenti la stessa quantit\u00e0 di quella sostanza.\nLa costante di conversione tra queste due interpretazioni della massa molecolare \u00e8 la costante di Avogadro, ossia il numero di particelle elementari di una sostanza costituenti una mole di quella sostanza (per definizione di mole, la costante di Avogadro \u00e8 la stessa per qualsiasi sostanza):\ndove:\nCalcolo.\nLa massa molecolare pu\u00f2 essere calcolata come la somma delle masse atomiche di tutti gli elementi costituenti la molecola.\nPer esempio la massa molecolare dell'acqua (H2O) \u00e8 la somma di due masse atomiche di idrogeno (1,00794 u) e una di ossigeno (15,9994 u):\nValori tipici.\nLe masse delle molecole ricadono in un intervallo di valori molto ampio: si va dalla pi\u00f9 leggera H2 (2,0158 g/mol) a centinaia di migliaia di u per le macromolecole, quali per esempio i polimeri sintetici o le proteine e gli acidi nucleici.\nPer dare un'idea della massa di una molecola piccola, qual \u00e8 per esempio quella dell'acqua, si tenga conto che 1 u = 1/NA= kg, quindi in un grammo d'acqua ci sono circa NA/18,0= molecole.\nPeso formula.\nPer i composti chimici non molecolari e in particolare per i composti ionici e gli zwitterioni, non si pu\u00f2 propriamente parlare di massa molecolare; si parla invece di massa formula riferendosi alla somma delle masse atomiche degli atomi che costituiscono la formula minima. Per esempio la formula minima del solfato di sodio \u00e8 Na2SO4 quindi la sua massa formula \u00e8:\nTipi di massa molecolare.\nA seconda dello scopo per il quale si calcolano o misurano masse molecolari, si possono ottenere diversi valori, in base a come si considerano gli isotopi, atomi dello stesso elemento che hanno masse diverse. Tre modi differenti di calcolare masse molecolari sono:\nLa massa calcolata \u00e8 la massa esatta, quella misurata (che sar\u00e0 leggermente differente da quella calcolata) massa accurata.\nMiscele.\nUna miscela \u00e8 in genere costituita da molecole di masse differenti. Un esempio in tal senso sono le materie plastiche, le quali sono costituite da diverse macromolecole con ciascuna la sua massa molecolare. In realt\u00e0 anche ogni singolo elemento chimico \u00e8 una miscela di diversi isotopi, ciascuno con la sua massa atomica. Esiste cio\u00e8 una distribuzione per la massa molecolare (o atomica).\nIn generale in statistica i parametri che caratterizzano una distribuzione ignota sono i suoi momenti, quindi in primo luogo la media. Nel caso delle masse molecolari sono possibili diverse medie a seconda dei pesi statistici impiegati:\ndove:\nIl rapporto tra la massa molecolare media ponderale e quella media numerica \u00e8 detto \"indice di polidispersione\" ed \u00e8 una misura della dispersione delle masse molecolari.\nMassa molecolare (o atomica) media numerica e massa molare sono in effetti la stessa grandezza fisica (rapporto massa/quantit\u00e0 di sostanza di una sostanza), hanno solo diverse unit\u00e0 di misura. Nella massa molecolare l'unit\u00e0 di quantit\u00e0 di sostanza \u00e8 una molecola (cio\u00e8 \u00e8 adimensionale), mentre nella massa molare si riferisce a una mole.\nPer esempio l'idrogeno, che ha massa atomica media di 1,00794 g/mol, ovvero di 1,00794/(6.022x 10^23) g = 1.6737 x 10^-24 g. Non esiste per\u00f2 un atomo di idrogeno che abbia questa massa, ma un atomo di idrogeno in una miscela di idrogeno naturale pu\u00f2 avere solo due valori di massa monoisotopica: circa 1 g/mol (nel 99,985% dei casi, ed \u00e8 di prozio), e circa 2 g/mol (solo nello 0,015% dei casi, ed \u00e8 di deuterio). Siccome la molecola di idrogeno \u00e8 H2, la sua massa molecolare media \u00e8 il doppio della massa atomica media dell'idrogeno. Ma di nuovo non c'\u00e8 neanche una molecola in un gas di idrogeno che abbia quella massa: l'idrogeno naturale \u00e8 costituito solo da molecole prozio-prozio da circa 2 g/mol, prozio-deuterio da circa 3 g/mol e deuterio-deuterio da circa 4 g/mol. In altri termini bisogna distinguere i concetti di media e mediana: la frequenza statistica di queste masse medie in una miscela \u00e8 generalmente zero perch\u00e9 le masse atomiche hanno valori discreti (sono quantizzate).\nLa massa molare di un polimero aumenta all'aumentare del tempo durante il quale \u00e8 svolta la reazione chimica di polimerizzazione (che consiste appunto nell'allungamento delle catene polimeriche), mentre l'indice di polidispersione dipende anzitutto dal meccanismo di reazione: nel caso di polimerizzazione a catena (che in genere \u00e8 attivata termicamente) si ha un indice di polidispersione pi\u00f9 elevato, mentre nel caso di polimerizzazione a stadi (che in genere \u00e8 attivata attraverso l'impiego di catalizzatori) si ha un indice di polidispersione pi\u00f9 basso.\nMassa molecolare e relativit\u00e0 speciale.\nA voler esser rigorosi, la massa molecolare non \u00e8 esattamente uguale alla somma delle masse atomiche degli atomi presenti nella molecola. L'applicazione della teoria della relativit\u00e0 porterebbe a una piccola correzione pari a formula_11, dove \u0394 E \u00e8 l'energia di legame della molecola e formula_12 \u00e8 la velocit\u00e0 della luce. Tuttavia tale correzione \u00e8 di entit\u00e0 trascurabile. Per esempio, l'energia di legame di una singola molecola d'acqua \u00e8 circa J, quindi la correzione sarebbe dell'ordine di 10\u22125 \"u\", cio\u00e8 pari ad appena 0.6 ppm."}
{"id": "37766", "revid": "83531", "url": "https://it.wikipedia.org/wiki?curid=37766", "title": "Palazzo d'Inverno", "text": "Il Palazzo d'Inverno ( - \"Zimnij dvorec\"), sorge sul lungoneva del Palazzo, fra la riva del fiume Neva e la Piazza del Palazzo a San Pietroburgo, in Russia. Fu costruito tra il 1730 e il 1837 su progetto dell'architetto italiano Bartolomeo Rastrelli come residenza invernale degli zar.\nStoria.\nIl Palazzo d'Inverno di San Pietroburgo, in Russia, fu dal 1732 al 1917 la residenza ufficiale degli Zar di Russia. Situato tra il palazzo della Banca e la piazza principale del palazzo, adiacente al sito ove sorse l'originario palazzo d'inverno fatto costruire da Pietro il Grande, l'attuale (il quarto) palazzo d'inverno venne costruito con continui lavori dal 1730 al 1837, quando venne danneggiato gravemente da un incendio e prontamente ricostruito. Il palazzo divenne durante la rivoluzione russa del 1917 uno dei simboli pi\u00f9 importanti dell'oppressione del regime assolutistico zarista.\nIl palazzo venne costruito con una struttura monumentale, quasi a rappresentare in scala la magnificenza e il potere mitico che aveva l'Impero russo. Da questo palazzo lo Zar, autocrate di tutte le Russie, governava quasi 22.400.000 chilometri quadrati di territorio (circa un sesto delle terre emerse al mondo), con un totale di 176.400.000 abitanti. L'attuale palazzo venne disegnato da diversi architetti, di cui il pi\u00f9 notabile fu indubbiamente Bartolomeo Rastrelli, che inaugur\u00f2 il termine di Barocco elisabettiano per i lavori che svolse proprio qui per conto della zarina Elisabetta di Russia. Il palazzo ha la forma di un rettangolo bianco e verde e si \u00e8 calcolato che esso dispone di 1.786 porte, 1.945 finestre, 1.500 stanze e 117 armadi. La ricostruzione del 1837 lasci\u00f2 gli esterni illesi, ma gran parte degli interni vennero ridisegnati con variet\u00e0 di gusti e stili, lasciando che per\u00f2 a prevalere fosse un recupero di stile Rococ\u00f2, seguendo il progetto del Rastrelli.\"\nNel 1905, il palazzo fu teatro del massacri della \"Domenica di sangue\", e da questa data la famiglia imperiale prescelse di vivere prevalentemente nel Palazzo di Alessandro a Carskoe Selo, ritornando al Palazzo d'Inverno solo in rare occasioni. A seguito della rivoluzione di febbraio del 1917, il palazzo divenne per un breve periodo sede del governo provvisorio russo, retto da Aleksandr Kerenskij. Successivamente, il palazzo venne occupato dalle guardie rosse dando il via alla nascita del potere sovietico. Restaurato, il palazzo \u00e8 parte del complesso di costruzioni che costituiscono il Museo dell'Ermitage.\nIl Palazzo d'Inverno di Pietro il Grande (1711\u20131721).\nNel 1703, Pietro I di Russia incominci\u00f2 la propria politica di occidentalizzazione ed espansione, intenzionato a trasformare lo Zarato di Russia in un vero e proprio impero d'impostazione moderna, facendo di esso la maggiore delle potenze europee. Questa politica culmin\u00f2 certamente con la nuova citt\u00e0 dello Zar, San Pietroburgo, proprio in quello stesso 1703. La cultura e il disegno della nuova citt\u00e0 era intenzionale per controbattere alla classica influenza bizantina dell'architettura russa sino a quel momento, introducendo uno stile nuovo definito Barocco petrino che caratterizz\u00f2 anche la costruzione del suo nuovo palazzo di residenza. La prima residenza reale venne costruita nel 1704 sulle rive del fiume Neva e prese il nome di \"Domik Petra\". Nel 1711 essa venne spostata all'imbarcadero Petrovskaya, dove rimane tuttora. Quando i tempi furono maturi, lo Zar decise la costruzione di una casa pi\u00f9 grande che and\u00f2 a formare il primo nucleo del Palazzo d'Inverno (1711-1712). Questa casa venne progettata da Domenico Trezzini.\nIl XVIII secolo fu un periodo di grande sviluppo per l'architettura regia d'Europa, come risposta al bisogno di abbandonare sempre pi\u00f9 le medioevali residenze fortificate a vantaggio di splendidi palazzo ove accogliere la corte e il sovrano elegantemente. Questo processo, che ebbe inizio alla fine del XVI secolo, si acceler\u00f2 e il pi\u00f9 grande risultato ne fu indubbiamente il Palazzo di Versailles fatto erigere da Luigi XIV di Francia, completato in gran parte nel 1710, che sar\u00e0 da modello a tutte le altre residenze di sovrani in Europa e nel mondo. Per\u00f2 Pietro I era intenzionato addirittura a superare la stessa Versailles.\nIl primo Palazzo d'Inverno era una modesta costruzione di due piani e una soffitta. Le memorie dell'epoca, per\u00f2, ci narrano che Pietro I si era stancato della costruzione e nel 1721 diede ordine di costruire una nuova versione del palazzo, su progetto e sotto la direzione dell'architetto Georg Mattarnovy. Il palazzo progettato da Mattarnovy era molto modesto comparato ad altri palazzi d'Europa, ma disponeva di raffinatezze nuove per l'epoca. Fu qui che Pietro il Grande mor\u00ec nel 1725.\nIl Palazzo d'Inverno, per\u00f2, non era certo l'unico palazzo signorile in una citt\u00e0 per l'epoca \"infinita\" come San Pietroburgo, in quanto lo stesso Zar aveva ordinato che tutti i nobili di Russia si premurassero di costruire nella nuova capitale splendidi palazzi che la adornassero, con l'obbligo di trascorrervi almeno sei mesi all'anno. Questa fu una disposizione molto impopolare in quanto San Pietroburgo era ancora in molte sue parti una palude, poco soleggiata, che male si adattava alla residenza. Malgrado questo, in breve tempo la citt\u00e0 divenne uno dei centri culturali pi\u00f9 attivi di tutta la Russia, in particolare sotto il governo della Zarina Caterina I di Russia, moglie di Pietro I e suo successore al trono imperiale.\nAlla costruzione del nuovo palazzo, inoltre, collaborarono anche degli schiavi, in quanto la tratta venne abolita in Russia solo nel 1861, il che per\u00f2 fece procedere velocemente i lavori di costruzione. Si stima che furono circa 200.000 le persone morte durante i venti anni di costruzione della citt\u00e0 intera di San Pietroburgo. Un diplomatico del tempo, che gi\u00e0 aveva descritto la citt\u00e0 come \"un villaggio malsano, come le piantagioni delle Indie dell'Ovest\", dopo pochi anni descrisse l'abitato come una \"meraviglia del mondo, considerevole per la sua magnificenza e per i suoi palazzi\". Tra gli altri palazzi costruiti in quest'epoca si ricordano il Palazzo Kikin e il Palazzo Menshikov che sono ancora nel ventunesimo secolo visibili in citt\u00e0.\nIl Palazzo (1725\u20131855).\nAlla morte di Pietro il Grande nel 1725, la citt\u00e0 di San Pietroburgo era ancora molto lontana dall'essere un grande centro di cultura occidentalizzato come auspicava il suo fondatore. Molti degli aristocratici che erano stati obbligati a prendere residenza qui, lasciarono la citt\u00e0 facendo ritorno a Mosca. I lupi infestavano addirittura le vie della citt\u00e0 e non di rado si trovavano bande di lavoratori sottopagati aggirarsi e derubare i cittadini.\nDal momento che aveva fatto uccidere suo figlio Alessio, a Pietro I successe sua moglie Caterina alla quale, dopo un regno di soli due anni, successe il nipote Pietro II.\nNel 1727, Pietro II fece nuovamente allargare il palazzo progettato da Mattarnovy su progetto dell'architetto italiano Domenico Trezzini. Trezzini, che aveva disegnato il Palazzo d'Estate nel 1711, era uno dei pi\u00f9 grandi esponenti del cosiddetto Barocco petrino, e si trovava ora a dover ridisegnare completamente ed espandere il progetto di Mattarnovy, trasformando l'edificio originario in uno dei due padiglioni terminali del nuovo palazzo imperiale, il terzo Palazzo d'Inverno. Il terzo, come del resto il secondo, venne costruito sempre in stile barocco petrino.\nNel 1728, poco dopo il completamento del terzo palazzo, la corte imperiale lasci\u00f2 San Pietroburgo per fare ritorno a Mosca e il Palazzo d'Inverno sembr\u00f2 perdere il suo status di palazzo imperiale ufficiale. Mosca venne nuovamente designata a capitale dello stato russo, ruolo che le era stato tolto nel 1713 proprio a favore di San Pietroburgo. Alla morte di Pietro II nel 1730, il trono pass\u00f2 a sua nipote Anna Ivanovna, Duchessa di Curlandia.\nAnna (1730\u20131740).\nLa nuova Zarina si occup\u00f2 maggiormente della citt\u00e0 di San Pietroburgo rispetto al suo immediato predecessore; ella ristabil\u00ec la capitale russa a San Pietroburgo nel 1732, spostando nuovamente la corte al Palazzo d'Inverno, ove rimase ininterrottamente sino al 1918.\nPer\u00f2, quando la Zarina fece ritorno a San Pietroburgo, ignorando quasi il terzo Palazzo d'Inverno, prese residenza nel vicino Palazzo Apraksin. Nel 1732, la Zarina commission\u00f2 all'architetto Francesco Bartolomeo Rastrelli di completare la ricostruzione di questo stesso palazzo incorporandovi le case vicine. Esso \u00e8 nel ventunesimo secolo parte dei complessi del nuovo Palazzo d'Inverno.\nLa Zarina Anna, sebbene fosse impopolare per la sua epoca, era intenzionata seriamente a portare una ventata di aria nuova nella sua corte. Ella disegn\u00f2 tra le altre cose personalmente le nuove livree dei servitori imperiali e su suo ordine, la vodka venne rimpiazzata dallo champagne della Borgogna.\nElisabetta (1741\u20131762).\nIl piccolo Zar Ivan VI, succedette ad Anna nel 1740, ma venne presto deposto in un sanguinoso colpo di Stato dalla Granduchessa Elisabetta di Russia, figlia di Pietro il Grande. Delegando gran parte dei propri poteri ai suoi favoriti, la nuova imperatrice Elisabetta condusse una vita di piacere, guidando la corte al Palazzo d'Inverno in uno \"splendore squallido di vizio\" come venne descritto dallo storico russo Vasilij Klju\u010devskij.\nDurante il regno di Elisabetta il Rastrelli dovette rivedere l'intero progetto in una scala pi\u00f9 colossale, andando a creare l'attuale palazzo. Il veloce completamento dell'opera fu motivo di grande vanto per della Zarina, che fece del palazzo uno dei simboli del potere e del prestigio nazionali. I lavori alla struttura continuarono anche negli anni successivi e anche durante i mesi invernali, rigidissimi nel clima russo. La fabbrica si blocc\u00f2 solo durante la Guerra dei Sette anni nella quale la Russia venne coinvolta. Malgrado questo vennero riservati 859.555 rubli per la continuazione della costruzione del palazzo, derivando tale somma da una tassa che venne imposta sulle taverne cittadine. I lavoratori, del resto, percepivano uno stipendio mensile di uno solo rublo, il che rese ancora pi\u00f9 difficile il completamento dell'opera tanto desiderata dalla Zarina. Il costo finale di questo progetto fu di 2.500.000 rubli. Dal 1759, poco prima della morte di Elisabetta, il Palazzo d'Inverno stava quasi per essere completato in ogni sua parte.\nCaterina II (1762\u20131796).\nFu la Zarina Elisabetta a scegliere la principessa tedesca Sofia di Anhalt-Zerbst come moglie per il suo nipote e successore, Pietro III. Il matrimonio non fu un successo sotto l'aspetto della felicit\u00e0, ma fu questa principessa che paradossalmente diede un nuovo impulso al Palazzo d'Inverno. A seguito del colpo di Stato che ella port\u00f2 avanti nel 1762 ai danni del marito (il quale venne detronizzato e assassinato), Caterina II sal\u00ec al potere.\nIl patronato personale che Caterina II instaur\u00f2 sui progetti degli architetti Starov e Quarenghi vide il palazzo allargarsi ulteriormente e trasformarsi ancora. Nel 1790, Quarenghi ridisegn\u00f2 cinque sale di stato gi\u00e0 definite dal Rastrelli e cre\u00f2 tre grandi saloni che formano ancora la cosiddetta \"infilata della Neva\", con una magnifica vista proprio su questo fiume che scorre nei pressi del palazzo. Fu Caterina, di fatto, a dare ai tre palazzi che si delineavano in quest'area il nome di \"Ermitage\", col quale il complesso viene ancora conosciuto e che comprende appunto anche il Palazzo d'Inverno.\nCaterina era rimasta personalmente molto colpita dalle opere architettoniche sviluppate dal francese Jean-Baptiste Vallin de la Mothe (che aveva progettato gi\u00e0 a San Pietroburgo l'Accademia Imperiale delle Arti) e gli commission\u00f2 di farsi carico della nuova opera di ristrutturazione del Palazzo d'Inverno, facendo di esso un luogo adatto a ospitare enormi cerimonie pubbliche di stato.\nElla, inoltre, pose all'interno del palazzo imperiale la grandissima collezione di dipinti che gi\u00e0 apparteneva ai suoi predecessori, che ella stessa increment\u00f2, oltre a ospitare nei giardini animali esotici che rallegravano i visitatori e stupivano i curiosi cortigiani.\nLa collezione d'arte del palazzo associa nel ventunesimo secolo come allora moltissimi quadri in maniera eclettica, puntando spesso molto pi\u00f9 alla quantit\u00e0 che alla qualit\u00e0 delle tele, con un effetto di affollamento e nel contempo di grande ricchezza al visitatore. Questo \u00e8 dovuto al fatto che molto spesso i sovrani acquisivano intere collezioni private. La Zarina Caterina diede personalmente ordine ai suoi ambasciatori a Roma, Parigi, Amsterdam e Londra, di ricercare centinaia di quadri per la sua collezione.\nSeguendo questa moda, tra il 1764 e il 1781 Caterina la Grande acquis\u00ec sei grandi collezioni provenienti da parti diverse dell'Europa: la \"Johann Ernst Gotzkowsky\", la \"Heinrich von Br\u00fchl\", la \"Pierre Crozat\", la \"Horace Walpole\", la \"Sylvestre-Raphael Baudouin\" e infine nel 1787 la \"John Lyde-Brown\". La grande collezione comprendeva opere anche di grande valore come tele di Rembrandt, Rubens, Tiziano, Raffaello, Tiepolo, van Dyck e Reni. L'acquisizione di 225 quadri dalla collezione Gotzkowsky fu fonte di personale soddisfacimento per Caterina II, la quale era riuscita a strappare per un soffio questa importante collezione al suo rivale Federico II di Prussia che, proprio per i debiti di guerra contratti nello scontro con la Russia, non riusc\u00ec a trovare la somma necessaria. In questa collezione si trovavano tra gli altri il quadro dell'olandese Frans Hals \"Ritratto di un giovane uomo con un guanto\" Nel 1769, la collezione Bruhl port\u00f2 al Palazzo d'Inverno altri capolavori di Rembrandt quali il \"Ritratto di uno scolaro\" o il \"ritratto di un vecchio in rosso\".\nMolti aspetti di questa maniacale ricerca di collezionismo da parte di Caterina possono essere ricondotti alla sua voglia di far conoscere la Russia nel mondo e di farla affermare come una potente, ricca e raffinata nazione in grado di imporsi pienamente sullo scenario mondiale.\nCon l'allargamento della collezione di Caterina, si rese necessario espandere ulteriormente il palazzo su progetto dell'architetto Yury Velten il quale si occup\u00f2 di costruire la parte conosciuta come Vecchio Ermitage. Poco dopo Caterina II diede anche ordine a Giacomo Quarenghi di costruire il Teatro dell'Ermitage, teatro di corte che venne completato nel 1787. La costruzione di questa struttura port\u00f2 per\u00f2 di fatto alla demolizione del Palazzo d'Inverno fatto costruire da Pietro I.\nA Caterina va inoltre il merito di aver introdotto alla corte russa le tradizioni derivate dalla Francia e dalla sua splendida corte. La Zarina personalmente disprezzava la Francia, ma pi\u00f9 che altro per motivi politici, mentre ne ammirava la cultura e soprattutto la lingua, che fece introdurre anche a palazzo, secondo il costume di molte corti dell'epoca, mentre il russo venne relegato unicamente all'uso verso i servi.. L'aristocrazia venne incoraggiata a interessarsi alla filosofia, acquisendo cultura sugli insegnamenti di Moli\u00e8re, Racine e Corneille.. I lavori a palazzo nel frattempo continuavano e si pu\u00f2 dire che necessitavano solo di un ultimo tocco quando l'imperatrice mor\u00ec nel 1792.\nPaolo I, Alessandro I e Nicola I (1796\u20131855).\nA Caterina la Grande successe il figlio Paolo I. Nei primi giorni del suo regno, il nuovo Zar (come riporta l'ambasciatore inglese), temendo per la propria incolumit\u00e0 visto quanto stava accadendo in Francia proprio in quegli stessi anni, aument\u00f2 il numero delle truppe presenti a palazzo. Considerando poco sicuro il Palazzo d'Inverno, prefer\u00ec far costruire e abitare poi il Castello di San Michele, sempre a San Pietroburgo, una residenza fortificata che lo accolse in buona parte della sua vita, vita che si concluse con il suo assassinio nel 1801. A Paolo I successe il ventiquattrenne figlio Alessandro, che govern\u00f2 lo stato russo durante il caotico periodo delle guerre napoleoniche. Dopo la sconfitta di Napoleone nel 1815, lo stesso Zar pretese il rientro in Russia di molte opere che erano state trafugate durante l'invasione francese a San Pietroburgo, molte tornarono, alcune furono date per disperse. Tra i dipinti che fecero ritorno in patria si ricordano \"La deposizione\" di Rembrandt e quattro sculture di Antonio Canova.\nAd Alessandro I successe nel 1825 suo fratello Nicola I. Lo Zar Nicola fu colui che di fatto si preoccup\u00f2 della restaurazione del palazzo, dopo che un tremendo incendio lo distrusse quasi completamente nel 1837.\nArchitettura.\nUna volta completata, la parte esterna del Palazzo d'Inverno era costituita da una grande facciata statuaria e opulenta con numerosi lavori a stucco su finestre e portali, il tutto in stile barocco, il che si poteva dire gi\u00e0 terminato nel regno della Zarina Elisabetta di Russia. Le facciate principali, gittanti sulla Piazza del Palazzo e lungo la riva del fiume Neva, erano quelle accessibili e visibili al pubblico. Solo le facciate laterali erano nascoste dietro grandi muri granitici che nascondevano un giardino creato durante il regno di Nicola II. La costruzione era concepita come una citt\u00e0 nella citt\u00e0, oltre che come residenza privata con un proprio giardino, cos\u00ec come accadeva a Versailles.\nL'architettura del palazzo continu\u00f2 quindi con il progetto degli interni. Il primo piano, corrispondente al \"piano nobile\", si distingueva per finestre pi\u00f9 alte di quelle del piano superiore. Ciascuna finestra era diviso da quella vicina da un pilastro. La ripetitiva monotonia delle finestre sulle lunghissime facciate, erano interrotte sovente da portici colonnati. Gli unici cambi esterni che vennero apportati di grande evidenza, furono relativi al colore: originariamente (e ancora nel ventunesimo secolo), il colore del palazzo \u00e8 verde pastello con decorazioni in bianco, mentre dal 1837 al 1946 il palazzo venne dipinto di rosso con decorazioni in bianco.\nInternamente il palazzo appare ancora come una commistione di elementi barocchi e neoclassici, anche se solo una parte del rococ\u00f2 del Rastrelli sopravvive in alcune sale, sino a trionfare nella Grande Cappella Imperiale o nello Scalone d'Onore. Lo scalone principale detto anche \"Scalone Giordano\" in quanto da questo monumentale scalone la mattina dell'Epifania lo Zar scendeva trionfalmente per la cerimonia della \"benedizione delle acque\". Esso \u00e8 una delle parti del palazzo risalenti al XVIII secolo e pi\u00f9 precisamente al progetto del Rastrelli, seppure le grandi colonne granitiche vennero aggiunte solo a met\u00e0 del XIX secolo. Come gi\u00e0 detto, i cambi interni delle decorazioni vennero promossi da Caterina II su progetti di Starov e Quarenghi, che alterarono di molto il progetto interno previsto dal Rastrelli.\nA Quarenghi venne accreditata l'introduzione dello stile neoclassico a San Pietroburgo. Il suo lavoro, assieme a quello di Karl Ivanovich Rossi e Auguste de Montferrand, trasform\u00f2 gradualmente San Pietroburgo in una vera e propria \"citt\u00e0 imperiale\". De Montferrand non solo ricre\u00f2 molti interni di palazzi cittadini in stile neoclassico, ma eresse anche la Colonna di Alessandro nella nuova piazza antistante il palazzo, costruita dal Rossi durante il regno di Nicola I.\nInterni.\nIl Palazzo d'Inverno conteneva 1\u00a0057 stanze, 1\u00a0786 porte e 1\u00a0945 finestre. La facciata principale aveva un'estensione di 500 metri per 100 di larghezza. Il piano terreno accoglieva gli uffici domestici e burocratici, mentre il secondo piano accoglieva gli appartamenti dei cortigiani e degli ufficiali di alto rango. Le stanze principali del palazzo erano occupate dalla Famiglia Imperiale che aveva propri quartieri che comprendevano anche gli appartamenti di stato.\nUna \"suite\" di rappresentanza venne creata da Caterina II a Sud della Grande Cappella del palazzo tra il 1787 e il 1795, realizzata sempre per opera del Quarenghi, riprogettata quindi per accogliere l'attuale Sala di San Giorgio, che univa il Palazzo d'Inverno con il meno formale palazzo dell'Ermitage che la Zarina tanto prediligeva. Questa stanza venne alterata negli anni venti dell'Ottocento quando venne costruita la Galleria Militare, derivata da una serie di piccole stanze preesistenti, eretta per celebrare la sconfitta di Napoleone da parte delle forze alleate tra cui la Russia. Questa galleria venne creata per volere di Alessandro I su progetto di Carlo Rossi e venne completata nel 1826 sotto Nicola I. Per questa galleria nel 1812 lo Zar commission\u00f2 332 ritratti di generali che avevano contribuito alla sconfitta della Francia. L'artista fu l'inglese George Dawe, che ricevette l'assistenza di Alexander Polyakov e di Wilhelm Golike.\nNicola I fece costruire anche le Gallieri delle Battaglie, che occuparono la porzione centrale della facciata gittante lungo la piazza del palazzo. Queste vennero disegnate da Alexander Briullov per commemorare le vittorie russe prima del 1812. Altre stanze per commemorare le vittorie sulla Francia vennero erette nelle immediate adiacenze.\nL'incendio del 1837.\nNel 1833, al De Montferrand venne richiesto di trasformare una serie di piccole stanze preesistenti nella Sala del Feldmaresciallo e la Piccola Sala del Trono. Nel 1837, scoppi\u00f2 un grande incendio all'interno del palazzo, la cui causa \u00e8 ancora sconosciuta, ma probabilmente a causa del legno utilizzato in alcune parti del palazzo, a cui proprio il Montferrand stava ponendo rimedio, preferendovi un pi\u00f9 solido marmo. Inoltre, nel palazzo, si trovavano lungo le pareti moltissimi camini inutilizzati le cui cappe fungevano per\u00f2 da condotti d'aerazione che spinsero il fuoco sino al tetto della struttura.\nUna volta localizzato, il fuoco continu\u00f2 comunque a espandersi nel palazzo, ma molto pi\u00f9 lentamente grazie all'intervento delle guardie e al corpo di servitori agenti a sicurezza dello zar. Gran parte del palazzo and\u00f2 distrutta, ma quasi ignorando la grandezza dell'edificio, lo Zar ordin\u00f2 la completa ricostruzione delle aree danneggiate nel giro di un anno, il che fu impossibile ma certo il lavoro richiese meno tempo anche per via delle nuove tecniche di costruzione, che consentirono anche di consolidare la struttura."}
