{"id": "36740", "revid": "95049", "url": "https://it.wikipedia.org/wiki?curid=36740", "title": "Associazione Sportiva Roma", "text": "LAssociazione Sportiva Roma (: ), meglio nota come AS Roma o pi\u00f9 semplicemente Roma, \u00e8 una societ\u00e0 calcistica italiana con sede nella citt\u00e0 di Roma. Milita in Serie A, la massima divisione del campionato italiano. Fondata nel 1927 grazie alla fusione di tre squadre, ha come colori sociali il rosso e il giallo, tonalit\u00e0 cromatiche corrispondenti al gonfalone del Campidoglio. Includendo la stagione 2021-2022, la Roma ha partecipato a 93 campionati nazionali (89 in Serie A, tre in Divisione Nazionale e uno in Serie B). I Giallorossi hanno vinto tre scudetti, nove Coppe Italia e due Supercoppe italiane. In ambito europeo i migliori risultati ottenuti dai Capitolini sono il successo nella Coppa delle Fiere 1960-1961 e nella Coppa Anglo-Italiana 1972, oltre a una finale di Coppa dei Campioni nel 1984 e una di Coppa UEFA nel 1991.\nNella classifica mondiale dei club (\"Club World Ranking\"), stilata dall'International Federation of Football History &amp; Statistics (IFFHS) e aggiornata al 2020, la Roma occupava il 30\u00ba posto, risultava in 38\u1d43 posizione nella \"IFFHS Best World Club of the Decade 2011-2020\" e nel 1991 termina in testa alla classifica mondiale di rendimento delle societ\u00e0 calcistiche, stilata sempre dall'IFFHS.\nDal 23 maggio 2000 \u00e8 quotata alla Borsa Italiana, nel cui listino fa parte dell'indice FTSE Italia Small Cap: la Lupa, uno dei soprannomi che contraddistinguono la Roma insieme a Giallorossi, Magica e Capitolini, \u00e8 infatti una dei tre club di calcio italiani (insieme a e ) a essere presente nella borsa valori italiana. La Roma \u00e8 anche uno dei membri dell'European Club Association (ECA), organizzazione internazionale che ha sostituito il soppresso G-14 e che \u00e8 composta dalle principali squadre calcistiche europee, riunite in consorzio al fine di ottenere una tutela comune dei diritti sportivi, legali e televisivi di fronte alla F\u00e9d\u00e9ration Internationale de Football Association (FIFA).\nStoria.\nAlla fine degli anni 1920 il divario tra i club dell'Italia settentrionale e quelli del Centro-Sud era ancora molto ampio. L'idea non nuova di creare a Roma una sola squadra maggiormente competitiva si tramut\u00f2 in esigenza con l'imminente creazione del campionato di massimo livello a girone unico. L', il e la trovarono quindi l'accordo per associarsi in una sola societ\u00e0: il 7 giugno 1927, in via Forl\u00ec 16, grazie alla fusione delle societ\u00e0 sopra citate, venne costituita la Roma.\nIl percorso che port\u00f2 all'istituzione della compagine giallorossa fu intrapreso dal segretario della federazione romana del Partito Nazionale Fascista (PNF) Italo Foschi, all'epoca anche membro del Comitato olimpico nazionale italiano (CONI) e dirigente della Fortitudo, e dall'onorevole Ulisse Igliori, membro del direttorio nazionale del PNF. Foschi, seguendo le direttive della Carta di Viareggio, riusc\u00ec nell'intento di creare un'unica squadra potenzialmente pi\u00f9 competitiva. Nei primi anni 1930 la Magica era presieduta da Renato Sacerdoti, ex presidente del Roman che aveva garantito il capitale economico necessario all'allestimento del nuovo club; la sua prima presidenza termin\u00f2 nel 1935, anno in cui, poich\u00e9 ebreo, venne fatto vittima di campagne di stampa ed in seguito arrestato e mandato al confino.\nI Capitolini, sin dai primi campionati italiani, occuparono stabilmente le parti alte della classifica, esordendo gi\u00e0 nel 1931 in Coppa dell'Europa Centrale e raggiungendo la finale di Coppa Italia 1936-1937; il periodo \u00e8 segnato dall'impiego del Campo Testaccio. Nella stagione 1941-1942 la squadra conquist\u00f2 il suo primo scudetto, vincendo per 2-0 la gara dell'ultima giornata contro il .\nGli anni 1940 si conclusero con due campionati travagliati, nei quali la squadra si salv\u00f2 dalla retrocessione nelle ultime giornate, finendo anche al centro di polemiche per il cosiddetto \"Caso Pera\", dal nome dell'arbitro che aveva diretto l'incontro Roma- della Serie A 1949-1950 (terminata 2-1 per i padroni di casa), nel quale il direttore di gara venne accusato di avere favorito la Lupa: a seguito delle contestazioni dei Gaudenziani, la Lega Calcio nel giugno 1950 decise dapprima di sospendere il risultato della partita, e successivamente di confermare la vittoria della Magica. La discesa in Serie B venne rimandata solo di un anno: nel campionato successivo i Capitolini persero dieci partite per 1-0 e cambiarono tre allenatori, posizionandosi penultimi e retrocedendo cos\u00ec il 17 giugno 1951. Nel 1952 Sacerdoti venne richiamato alla presidenza della societ\u00e0; la squadra fu affidata a Giuseppe \"Gipo\" Viani, che riusc\u00ec subito a farla risalire in massima serie, ottenendo la prima posizione in Serie B e aggiudicandosi cos\u00ec l'unico posto utile per la promozione.\nDurante gli anni 1950 la Roma in campionato altern\u00f2 buone prestazioni, come il terzo posto nella Serie A 1954-1955, che riport\u00f2 il club in Europa, ad altre negative come nel campionato 1956-1957, quando sfior\u00f2 nuovamente la retrocessione, mentre nelle restanti annate mantenne quasi costantemente il sesto posto in classifica. Nella stagione 1960-1961 i Giallorossi conquistarono la Coppa delle Fiere, imponendosi nella doppia finale contro il : dopo aver pareggiato 2-2 in trasferta, la Lupa vinse allo stadio Olimpico per 2-0. A questo successo segu\u00ec la conquista di due Coppe Italia: l'edizione 1963-1964 contro il e la Coppa Italia 1968-1969 battendo il , futuro campione d'Italia. A dispetto di ci\u00f2 la compagine attravers\u00f2 una grave crisi finanziaria, dovuta a campagne acquisti onerose non seguite da risultati calcistici di pari livello; nel 1964 questo non permise il pagamento degli stipendi ai giocatori. Nel 1967 il presidente Franco Evangelisti, dopo alcune importanti cessioni, complet\u00f2 il piano di risanamento delle casse del club, trasformando la Magica in una societ\u00e0 per azioni.\nGli anni 1970 furono uno dei decenni meno gloriosi per la storia giallorossa: al capitano Giacomo Losi non venne rinnovato il contratto a causa di dissidi con l'allenatore Helenio Herrera, mentre durante la presidenza di Alvaro Marchini vennero ceduti alla i \"tre gioielli\" della rosa: Luciano Spinosi, Fabio Capello e Fausto Landini. La Roma, ribattezzata per tali motivi \"Rometta\", oscill\u00f2 costantemente in posizioni di media classifica, fatta eccezione per i campionati 1974-1975, quando si classific\u00f2 al terzo posto, e 1978-1979, quando ottenne la salvezza solo alla penultima giornata. Nonostante i risultati non soddisfacenti, la Lupa conquist\u00f2 la Coppa Anglo-Italiana 1972.\nA fine decennio il club venne rilevato da Dino Viola, che lo trasform\u00f2 completamente a livello tecnico, affidando poi la guida tecnica allo svedese Nils Liedholm. Liedholm ottenne immediatamente buoni risultati, vincendo due Coppe Italia consecutive dove super\u00f2, in entrambe le finali, il Torino ai tiri di rigore. A ci\u00f2 segu\u00ec la vittoria del secondo scudetto della storia romanista, avvenuta nella stagione 1982-1983, sempre sotto la supervisione tecnica di Liedholm: il titolo venne conquistato l'8 maggio 1983 allo stadio Luigi Ferraris dopo un pareggio con il . \nL'anno successivo la Magica vinse la sua quinta Coppa Italia (battendo il ) e giunse in finale di Coppa dei Campioni, che nell'occasione si disput\u00f2 proprio all'Olimpico di Roma. Nonostante il vantaggio di giocare in casa, la squadra non riusc\u00ec a imporsi sul : dopo i tempi supplementari chiusi sul punteggio di 1-1, la Lupa perse il trofeo ai tiri di rigore a causa degli errori dal dischetto di Bruno Conti e Francesco Graziani che portarono il punteggio sul 4-2 per la compagine inglese. In seguito Dino Viola affid\u00f2 la panchina nuovamente a un allenatore svedese, Sven-G\u00f6ran Eriksson, che nella stagione 1985-1986 vinse la sesta Coppa Italia della storia giallorossa battendo in finale la .\nLa rosa perse gradualmente competitivit\u00e0, riuscendo comunque a ottenere un ultimo successo nel 1991: pochi mesi dopo la morte del presidente, i Capitolini conquistarono la loro settima Coppa Italia, battendo in finale la Sampdoria campione d'Italia, e raggiunsero la finale di Coppa UEFA, perdendo la doppia sfida contro l'. Nel 1993 la societ\u00e0 venne acquistata da Franco Sensi, che rinforz\u00f2 la squadra, mancando tuttavia di ottenere, nell'immediato, risultati di rilievo. Nell'estate del 1999 la dirigenza affid\u00f2 la panchina a Fabio Capello e l'annata successiva, dopo una campagna acquisti assai dispendiosa condotta grazie al sostegno di capitali derivati dall'ingresso del club in borsa, la Roma vinse il terzo scudetto della sua storia. Due mesi dopo la vittoria del terzo tricolore, la Lupa conquist\u00f2 anche la sua prima Supercoppa italiana, superando la .\nNegli anni 2000 la Roma \u00e8 giunta sei volte seconda in campionato, e sotto la guida di Luciano Spalletti ha vinto due Coppe Italia consecutive (2006-2007 e 2007-2008), entrambe in finale contro l'Inter, e la Supercoppa italiana 2007, sempre contro i Nerazzurri. Al termine della stagione 2010-2011 la Magica \u00e8 stata ceduta a un gruppo di imprenditori statunitensi guidato inizialmente da Thomas DiBenedetto e poi da James Pallotta, i cui migliori risultati sono tre secondi posti e una semifinale di Champions League. Il 17 agosto 2020 un ulteriore gruppo imprenditoriale americano, \"The Friedkin Group\", acquisisce il club. Il primo presidente della nuova propriet\u00e0 \u00e8 Dan Friedkin, amministratore delegato della Gulf States Toyota Distributors.\nCronistoria.\nDi seguito la cronistoria essenziale della Roma.\nColori e simboli.\nColori.\nI colori sociali della Roma sono il giallo e il rosso del gonfalone del Campidoglio. La classica divisa primaria della Lupa \u00e8 costituita da maglia rossa con bordi manica e colletto gialli, pantaloncini bianchi e calzettoni rossi bordati di giallo. \nNel corso della storia la divisa del club ha subito varie modifiche: la maglia in alcune stagioni si \u00e8 presentata rossa e gialla della tonalit\u00e0 precedentemente descritta; in altre, invece, con un rosso pi\u00f9 chiaro (dal 1960 al 1963, dal 2009 al 2012 e dalla stagione 2017-2018) o con un giallo pi\u00f9 brillante (dal girone di ritorno del campionato 1983-1984 al 1992 e dalla stagione 2017-2018).\nI pantaloncini, originariamente bianchi, sono stati sostituiti da una controparte nera dal 1951 al 1954, tornando nuovamente candidi fino al 1981, quando hanno assunto lo stesso colore della maglia; dal campionato 1998-1999 sono tornati al colore originario, tonalit\u00e0 che hanno mantenuto fino alla prima met\u00e0 degli anni 2010, dopo i quali la colorazione variava in base all'annata. I primi calzettoni, completamente neri, sono stati rimpiazzati da modelli di colore rosso con fascia gialla che sono stati conservati fino al 2016, fatta eccezione per le parentesi 1951-1954 e 1998-2012 e per il periodo 2016-2019.\nDa notare, infine, che dal girone di ritorno della Serie A 1968-1969 al biennio 1972-1973, divisa casalinga e da trasferta (completamente bianca con bordi giallorossi) sono state invertite, e che (solo nella prima parte della stagione 1978-1979) la Magica ha utilizzato, come maglia casalinga, una casacca color arancione.\nSimboli ufficiali.\nStemma.\nIl primo stemma usato dalla Roma \u00e8 stato uno scudo triangolare presentante nella met\u00e0 superiore uno sfondo giallo e la lupa capitolina (da cui \"Lupa\", soprannome della compagine giallorossa), e nella met\u00e0 inferiore uno sfondo rosso e l'acronimo \"ASR\" in giallo; questo logo \u00e8 stato adottato dalla fondazione fino alla fine degli anni 1970.\nNel 1978, ultimo anno di Gaetano Anzalone alla presidenza della societ\u00e0, i Capitolini hanno avuto l'occasione di osservare come negli Stati Uniti d'America lo sport fosse principalmente trainato dal merchandising e dalla vendita di prodotti legati al club. Ci\u00f2 ha indotto la dirigenza a istituire un ufficio per la pubblicit\u00e0, diretto dal grafico Piero Gratton, che venne incaricato di realizzare un nuovo logotipo per i Lupi nell'ottica di creare un simbolo da associare alla squadra. Dato che la lupa capitolina non poteva essere registrata come marchio perch\u00e9 il Comune di Roma non aveva concesso il permesso, venne creato il celebre \"lupetto\" nero stilizzato con l'occhio rosso, che dal 1978 al 1980 compariva incorniciato da due cerchi concentrici, uno giallo e uno rosso; nel corso degli anni furono ideate nuove varianti di questo stemma: quella in uso nelle divise dal 1980 al 1991 vide un lupetto bianco dentro uno stemma circolare rosso, dal 1991 al 1996 il lupetto era prima giallo e poi arancione e nella stagione 1996-1997 il lupetto fu incorniciato in uno scudo rosso bordato di arancione.\nIl 20 luglio 1997, grazie a un accordo con il Comune capitolino, alla squadra romanista \u00e8 stato concesso il permesso speciale di poter utilizzare il simbolo della lupa e di riproporre, cos\u00ec, una nuova versione dello stemma ispirata a quello originale. Il 22 maggio 2013 \u00e8 stato presentato un nuovo restyling del logo della Magica, che si \u00e8 distinto dal precedente per la scomparsa della scritta \"ASR\" (sostituita da \"ROMA\" e dall'anno di fondazione del club, il 1927) e per la rivisitazione della lupa e dei gemelli, che hanno cambiato colore passando dal nero all'argento; questo stemma \u00e8 stato successivamente sostituito il 7 giugno 2017 da una versione avente il rosso leggermente pi\u00f9 scuro e il giallo pi\u00f9 chiaro.\nInno.\nL'inno ufficiale della societ\u00e0 giallorossa \u00e8 \"Roma (non si discute, si ama)\", con testo di Antonello Venditti e Sergio Bardotti e musica di Antonello Venditti e Giampiero Scalamogna (meglio noto con il nome d'arte di Gepy &amp; Gepy). La canzone \u00e8 in uso dal 1974 ma, nella stagione 1977-1978, venne sostituita da \"Forza Roma Forza Lupi\" di Lando Fiorini, sembra per volont\u00e0 del presidente Viola che non gradiva avere un inno composto da un cantautore all'epoca politicamente esposto come Venditti, tornando poi a essere l'inno ufficiale della compagine giallorossa a partire dal 1994.\nMascotte.\nLa mascotte ufficiale del club \u00e8 Romolo (in riferimento all'omonimo re di Roma), un pupazzo a forma di lupo che indossa la maglia della squadra recante il numero 753, a simboleggiare il 753 a.C., anno di fondazione della citt\u00e0 eterna. \u00c8 solito compiere un giro di campo prima degli incontri casalinghi e farsi scattare foto insieme a tifosi e calciatori della Roma. \u00c8 anche presente in alcuni eventi riguardanti il club giallorosso.\nStrutture.\nStadio.\nIl primo impianto sportivo utilizzato dalla Roma \u00e8 stato il Motovelodromo Appio, gi\u00e0 impiegato in precedenza dall'; \u00e8 stato adoperato per la sola stagione 1927-1928, mentre in quella successiva i Capitolini hanno usato lo stadio Nazionale del Partito Nazionale Fascista. Iniziato il primo campionato a girone unico, dopo aver gareggiato nei primi due incontri casalinghi allo stadio della Rondinella, ovvero al campo della , \u00e8 cominciato l'impiego del Campo Testaccio; qui la Lupa ha giocato fino alla stagione 1939-1940, quando la struttura \u00e8 stata abbandonata. \nNel 1940-1941 il club \u00e8 ritornato allo stadio Nazionale, ampliato per il , dove ha vinto il suo primo scudetto. L'impianto, rinominato \"stadio Torino\" dopo la tragedia di Superga, \u00e8 stato utilizzato dalla societ\u00e0 fino al 1953.\nNella stagione 1953-1954 la Magica si \u00e8 spostata allo stadio Olimpico, ristrutturato e proprio in quell'anno e chiamato all'epoca \"stadio dei Centomila\", che ha subito diverse modifiche negli anni: le pi\u00f9 consistenti sono avvenute negli anni 1950 in previsione dei Giochi della XVII Olimpiade, che si sono svolti a Roma, durante le quali furono eliminati i posti in piedi, e a fine anni 1980 con la demolizione, e la relativa ricostruzione, di quasi tutto il vecchio impianto in previsione del . Tra le innovazioni vi \u00e8 una copertura che chiudeva la visuale del campo dalla collina di Monte Mario, che sorgeva alle spalle dello stadio, dove molte persone ogni domenica si radunavano per assistere agli incontri, analogamente con quanto accadeva al Campo Testaccio con i tifosi stipati sul Monte dei Cocci. \nI Giallorossi hanno giocato all'Olimpico ininterrottamente dal 1953 con la sola eccezione della stagione 1989-1990, durante la quale hanno disputato le partite casalinghe allo stadio Flaminio a causa dei citati lavori di ristrutturazione dello stadio per i Mondiali di calcio.\nCentro di allenamento.\nSituato nella zona sudoccidentale di Roma, il centro sportivo Fulvio Bernardini \u00e8 stato acquistato dall'allora presidente Gaetano Anzalone il 22 luglio 1977 e inaugurato il 23 luglio 1979. Inizialmente il complesso presentava quattro campi da calcio e una tribuna con posti a sedere; tuttavia, nel corso degli anni, la struttura ha visto diversi lavori di ammodernamento, tra cui la delimitazione del centro con prefabbricati in cemento. Il Fulvio Bernardini \u00e8 anche noto per essere stato, in occasione del , il centro di allenamento dell'.\nL'impianto si estende su 20 ettari e comprende diversi terreni di gioco (tra cui uno dotato di tribuna, denominato \"Campo Testaccio\", in onore dello storico campo omonimo, uno intitolato ad Agostino Di Bartolomei il 24 febbraio 2012 e uno ad Amedeo Amadei il 14 maggio 2021), tre campi da tennis e una piscina scoperta. Vi sono poi quattro edifici, collegati tra loro e circondati da un ruscello artificiale, in cui sono distribuiti diversi locali: il secondo stabile in ordine di grandezza ospita al primo piano gli alloggi dei calciatori della prima squadra e al piano terra i locali medici (compresi fisioterapia e riabilitazione), gli spogliatoi (dei giocatori e dell'allenatore), la palestra (intitolata a Attilio Ferraris IV) e il bagno turco; nell'edificio comprendente il bar e il ristorante sono situati gli alloggi per i calciatori delle squadre giovanili; l'ultima delle quattro costruzioni, realizzata nel 1998, include al suo interno la sede della rivista ufficiale del club, \"LaRoma\", una sala stampa (dedicata al giornalista Giuseppe Colalucci) e la Cappella Salus populi romani, dedicata a Papa Giovanni Paolo II e inaugurata durante il Giubileo del 2000.\nSociet\u00e0.\nLa Roma \u00e8 una societ\u00e0 per azioni dal 1967, con un capitale sociale pari a di euro e azioni, ciascuna con un valore nominale pari a 0,1165 euro. La propriet\u00e0 \u00e8 suddivisa come segue: l'86,6% \u00e8 riconducibile alla \"Romulus and Remus Investments LLC\" e il restante 13,4% \u00e8 negoziato sul mercato. Dal 10 dicembre 2018 la sede sociale si trova all'Eur: questa presenta gli uffici commerciale, marketing, amministrativo e \"ticketing\" del club. Secondo la rivista statunitense \"Forbes\", in uno speciale reportage del 2019, il valore del club capitolino ammontava a 622 milioni di dollari, classificandolo 16\u00ba nella graduatoria mondiale delle societ\u00e0 pi\u00f9 valutate e terzo tra quelle italiane, dopo e . La rivista ufficiale del club \u00e8 \"LaRoma\", fondata nel 1983, la cui sede redazionale si trova all'interno del centro sportivo Fulvio Bernardini.\nLa Roma, insieme al , \u00e8 l'unica squadra italiana ad aver partecipato alle competizioni della Superleague Formula, competizione automobilistica composta da team sponsorizzati da squadre di calcio. Sono tre le edizioni alle quali i Capitolini: 2008 (quando si \u00e8 posizionata quinta), 2009 (tredicesima) e 2010 (ottava). Il 1\u00ba luglio 2018 viene fondata la sezione femminile del club grazie alla possibilit\u00e0 offerta dalla Federazione Italiana Giuoco Calcio (FIGC) ai club professionistici maschili di acquisire societ\u00e0 dilettantistiche femminili: il club capitolino ha rilevato quindi il titolo sportivo della gi\u00e0 citata Res Roma, nel frattempo disimpegnatasi dall'attivit\u00e0, permettendo alle neonate Giallorosse di iscriversi direttamente alla Serie A.\nOrganigramma societario.\nDi seguito l'organigramma della Roma aggiornato al 6 ottobre 2021.\nImpegno nel sociale.\nIl 14 dicembre 2009 il club ha partecipato a \"Roma scende in campo\", un'iniziativa nella quale i Giallorossi e la Pallacanestro Virtus Roma si sono incontrati in due partite amichevoli, una di calcio e una di pallacanestro, a squadre miste, i cui ricavati sono stati devoluti in beneficenza. Il 17 maggio 2011 la societ\u00e0 ha invece aderito all'evento \"10 decimi\", mettendo all'asta la maglia del capitano Francesco Totti: l'incasso \u00e8 stato donato al \"Comitato 10 decimi\". \nIl 19 giugno 2012 \u00e8 stata presente, insieme alla , all'evento \"L'Emilia siamo tutti noi\", nel quale ha messo nuovamente all'asta la maglia del gi\u00e0 citato Totti, il cui ricavato \u00e8 stato elargito alle popolazioni terremotate dell'Emilia.\nIl 19 luglio seguente, parte del guadagno ottenuto all'\"Open Day\", con la vendita delle maglie dei giocatori, \u00e8 stato dato in beneficenza ad alcune Organizzazione non lucrativa di utilit\u00e0 sociale (ONLUS); ci\u00f2 \u00e8 stato ripetuto nella stagione seguente poco dopo la presentazione della divisa casalinga.\nUn'organizzazione sociale legata alla societ\u00e0 giallorossa \u00e8 l'\"Unione tifosi romanisti ONLUS\" (UTRONLUS), che ha per scopo la promozione di attivit\u00e0 sportive dilettantistiche, attivit\u00e0 motorie in generale, manifestazioni e spettacoli, formazione, educazione, ricreazione, istituzione, turismo e solidariet\u00e0. Da ricordare inoltre \"Roma Cares\", una ONLUS fondata nel 2014 con l'obiettivo di promuovere valori educativi e positivi nello sport: questa fondazione promuove progetti e campagne a favore della comunit\u00e0 rivolte principalmente al sostegno e alla crescita dei giovani in situazioni disagiate. Tra le attivit\u00e0 di Roma Cares sono da annoverare varie aste di maglie di giocatori giallorossi e di altre squadre (i cui ricavi vengono offerti in beneficenza), il programma \"A scuola di tifo\" (in cui agli studenti degli istituti primari e secondari di primo grado vengono insegnati i valori dello sport), \"Tennis with stars\" (nel quale giocatori della Roma e vari tennisti si sfidano in partite di tennis per raccogliere fondi per Roma Cares). \n\u00c8 inoltre degno di nota il sostegno nei confronti di Telethon: il contributo della Roma a questa iniziativa avviene tramite Roma Cares e mediante l'esposizione, in alcune partite di Serie A tra il 2013 e il 2017, del logo della maratona televisiva sulle maglie giallorosse. Infine, a partire dalla sessione estiva del calciomercato della stagione 2019-2020, il club ha lanciato sulle sue pagine \"social\" una campagna per dare visibilit\u00e0 ai bambini scomparsi, affiancando la loro foto con quella dei nuovi acquisti dei Giallorossi.\nSettore giovanile.\nIl settore giovanile della Roma \u00e8 formato da dieci squadre maschili: Primavera, Under 18, Under 17, Under 16, Under 15, Under 14, Under 13, Under 12, Under 11 e Under 10. Al momento della sua nascita, la Magica ha ereditato, dalle squadre fondatrici, una buona tradizione nella formazione dei giovani. La , infatti, era sorta con lo scopo di formare i ragazzi delle borgate e, proprio da queste, proveniva Attilio Ferraris IV, primo capitano dei Capitolini e primo calciatore della compagine a essere convocato nella Nazionale italiana. Negli anni seguenti, tra gli atleti provenienti dalle giovanili, si sono distinti in prima squadra Amedeo Amadei, attaccante del primo scudetto ed esordiente in Serie A a soli quindici anni, nove mesi e sei giorni e Mario Forlivesi, promessa destinata a sostituire Amadei, ceduto poi all' e scomparso a soli diciotto anni.\nTra i giocatori pi\u00f9 noti dell'inizio degli anni 1960 che hanno militato nella Primavera della Magica troviamo il centrocampista Giancarlo De Sisti, mentre negli anni 1970 sono provenuti dal vivaio giallorosso i futuri capitani Bruno Conti e Agostino Di Bartolomei. In questo decennio la Lupa \u00e8 riuscita a conquistare tre Campionati Primavera (1972-1973, 1973-1974, 1977-1978) e due Coppe Italia Primavera (1973-1974, 1974-1975). \nNegli anni 1980 il \"Principe\" Giuseppe Giannini ha esordito con le giovanili giallorosse e nei dieci anni che seguono queste sono riuscite a conquistare altri due Campionati Primavera (1983-1984, 1989-1990), due Tornei di Viareggio (1981, 1983), una Blue Stars/FIFA Youth Cup (1980), due Campionati Allievi Nazionali (1980-1981, 1982-1983) e uno Giovanissimi Nazionali (1986-1987).\nDurante gli anni 1990 e 2000 dal vivaio capitolino sono provenuti, tra gli altri, i capitani Francesco Totti e Daniele De Rossi. I Lupetti hanno conquistato in questo periodo un Campionato Primavera (2004-2005), una Coppa Italia (1993-1994), un Torneo di Viareggio (1991), una Blue Stars/FIFA Youth Cup (2003), due Campionati Under-17 (1992-1993, 1998-1999) e tre Campionati Under-15 (1995-1996, 1998-1999, 2006-2007).\nNel ventennio seguente sono cresciuti nel settore giovanile Alessandro Florenzi e Lorenzo Pellegrini. Di questi anni altri due Campionati Primavera (2010-2011, 2015-2016), due Coppe Italia (2011-2012, 2016-2017) e due Supercoppe Primavera (2012, 2016), Per quanto riguarda le altre squadre, sono stati vinti tre Campionati Under-17 (2014-2015, 2017-2018, 2020-2021), due Supercoppe Under-17 (2015, 2018), due Campionati Under-15 (2013-2014, 2018-2019) e una Supercoppa Under-15 (2019).\nDal 2015 al 2018 era presente una sezione giovanile femminile, poi passata sotto tutela della prima squadra rosa, composta da una Under 14, due Esordienti e due Pulcini. Le seconde, nel loro primo anno di attivit\u00e0, hanno vinto la Slovak Junior Cup, il Torneo delle Regioni CONI e la Danone Cup.\nDiffusione nella cultura di massa.\nIl primo film ispirato alla squadra giallorossa \u00e8 \"Cinque a zero\" (1932), basato sullo storico 5-0 inflitto alla del Quinquennio d'oro a Campo Testaccio il 15 marzo 1931, e per questo rimasto nell'immaginario collettivo dei tifosi romanisti; nella pellicola compaiono anche alcuni giocatori della Roma del tempo e alcune scene della squadra in allenamento. La Roma e il tifo per il club sono inoltre presenti come aspetti pi\u00f9 o meno marginali in vari lungometraggi di Alberto Sordi e Carlo Verdone; questo inserisce il tema anche in alcuni suoi sketch al pari del comico Corrado Guzzanti.\nIn ambito televisivo la Magica \u00e8 spesso citata in diversi telefilm, tra i quali \"I ragazzi della 3\u00aa C\" e \"I Cesaroni\". In ambito musicale, tra i principali cantautori che dedicano brani al club capitolino vengono annoverati Claudio Villa, Lando Fiorini, Antonello Venditti e Marco Conidi. In onore del capitano giallorosso Francesco Totti, a Rione Monti \u00e8 stato dipinto un murale che lo ritrae esultante durante una partita del campionato vinto nella stagione 2000-2001. Nel 2012 e nel 2013 questa opera \u00e8 stata imbrattata con dello spray che ha coperto la figura del capitano; \u00e8 stata poi restaurata, nel primo caso, dopo poche settimane. Tra le pubblicazioni dedicate ai Giallorossi, c'\u00e8 \"Il Romanista\", attivo dal 2004 al 2014 e successivamente riaperto nel 2017, primo giornale al mondo a essere dedicato unicamente a una squadra di calcio.\nAllenatori e presidenti.\nIn totale sono 63 i tecnici che hanno guidato la Roma. Il primo in assoluto \u00e8 stato William Garbutt, che allen\u00f2 la squadra dal 1927 al 1929, mentre il \"mister\" presente pi\u00f9 a lungo sulla panchina giallorossa fu Nils Liedholm, rimasto alla guida della squadra per dodici stagioni (dalla stagione 1973-1974 alla stagione 1976-1977, dalla stagione 1979-1980 alla stagione 1983-1984 e infine dalla stagione 1987-1988 alla stagione 1988-1989, pi\u00f9 una parentesi nella stagione 1996-1997 con Ezio Sella). Con Alfr\u00e9d Schaffer la squadra ha ottenuto il primo scudetto romanista, con Nils Liedholm il secondo e con Fabio Capello il terzo. Sono stati tuttavia Luis Carniglia, con una Coppa delle Fiere, ed Herrera, con una Coppa Anglo-Italiana, a portare gli unici trofei internazionali nel palmar\u00e8s della Magica. Il tecnico della Lupa pi\u00f9 titolato \u00e8 Liedholm, con uno scudetto e tre Coppe Italia, seguono Spalletti con due Coppe Italia e una Supercoppa italiana, Capello con uno scudetto e una Supercoppa italiana, Herrera con una Coppa Italia e una Coppa Anglo-Italiana e Schaffer con un campionato.\nNella storia romanista si sono avvicendati 24 presidenti; il pi\u00f9 longevo \u00e8 stato Franco Sensi, a capo della Roma dal 1993 al 2008, anno della sua morte. \u00c8 anche il pi\u00f9 vincente per trofei, alla pari di Dino Viola: questo ha vinto uno scudetto (1982-1983) e quattro Coppe Italia, Sensi uno scudetto (2000-2001), due Coppe Italia e due Supercoppe italiane. Gli unici presidenti ad aver vinto un trofeo internazionale sono stati Gaetano Anzalone (Coppa Anglo-Italiana 1972) e Anacleto Gianni (Coppa delle Fiere 1960-1961). Thomas DiBenedetto, dopo l'acquisizione della Roma nel 2011, \u00e8 diventato il primo presidente straniero della storia dei Capitolini.\nCalciatori.\nHall of Fame.\nIn occasione dell'85\u00ba anniversario della fondazione del club, il 7 ottobre 2012 \u00e8 stata istituita la Hall of Fame ufficiale della Roma. Questa comprende ventotto atleti, i quali sono stati suddivisi in pi\u00f9 classi in base all'anno di elezione. Nel 2012, a partire da 85 elementi proposti dalla Lupa, una commissione apposita ha designato 55 calciatori finalisti, i quali sono stati ridotti infine a undici (un portiere, quattro difensori, quattro centrocampisti e due attaccanti). Dal 2013 al 2016 sono stati introdotti quattro giocatori per anno, nel 2017 \u00e8 stato eletto solo Francesco Totti, nel 2018 altri tre giocatori.\nCapitani.\nIn totale sono 26 i capitani che hanno guidato la Roma. Il primo \u00e8 stato Attilio Ferraris IV, con la fascia dal 1927-1928 al 1933-1934, mentre Francesco Totti ha guidato la squadra per pi\u00f9 stagioni (19 tra il 1998-1999 e il 2016-2017), diventando anche il capitano pi\u00f9 vincente della storia giallorossa con uno scudetto, due Coppe Italia, due Supercoppe italiane. Il calciatore romano \u00e8 stato anche il leader dei Lupi nel terzo scudetto, Guido Masetti nel primo e Agostino Di Bartolomei nel secondo. Infine Giacomo Losi ha guidato la squadra durante la conquista della Coppa delle Fiere 1960-1961 e Sergio Santarini nella Coppa Anglo-Italiana 1972, unici trofei internazionali nel palmar\u00e8s della Magica.\nContributo alle Nazionali.\nTra i primi calciatori della Roma ad aver giocato con l' meritano menzione Attilio Ferraris IV ed Enrique Guaita. Il primo, inizialmente preferito a Fulvio Bernardini per la sua tempra e la sua capacit\u00e0 di servire le ali con lunghi e improvvisi traversoni, ha vinto, insieme a Guaita, rapida ala, e al portiere Guido Masetti, il sotto la guida di Vittorio Pozzo. Quattro anni pi\u00f9 tardi, Masetti si \u00e8 fregiato anche del . Negli anni 1970 e 1980 hanno indossato lo scudetto tricolore l'ala Bruno Conti, campione del mondo a e protagonista della spedizione di insieme a Franco Tancredi, Sebastiano Nela e Carlo Ancelotti, e il centravanti Roberto Pruzzo.\nNegli anni 1990 sono da segnalare Rudi V\u00f6ller e Thomas Berthold, vincitori con la del , e il brasiliano Aldair, trionfante nella Copa Am\u00e9rica 1989 e in quella del 1997, nel e nella FIFA Confederations Cup 1997; Aldair \u00e8 stato inoltre finalista della Copa Am\u00e9rica 1995 e del , e ha vinto la medaglia di bronzo nel torneo olimpico di .\nNegli anni 2000 troviamo soprattutto i giocatori del terzo scudetto romanista ad affermarsi nelle rispettive Nazionali. Tra questi da evidenziare il difensore francese Vincent Candela, uno dei pochi calciatori a vincere un Mondiale e un Europeo consecutivamente (1998 e 2000), e il brasiliano Cafu, che nel periodo capitolino ha conquistato con la Selec\u00e3o il Mondiale 2002, la Copa Am\u00e9rica 1999 e la Confederations Cup del 1997. Francesco Totti, Daniele De Rossi e Simone Perrotta sono tra i protagonisti del , vinto dalla Nazionale tricolore, mentre Leonardo Spinazzola e Bryan Cristante hanno trionfato nel .\nStatistiche e record.\nStatistiche di squadra.\nIncludendo la stagione 2021-2022, il club ha preso parte a 93 campionati nazionali (89 in Serie A, 3 in Divisione Nazionale), di cui uno in Serie B (1951-1952): queste statistiche la classificano come seconda squadra per numero di partecipazioni alla Serie A dal 1929-1930, dopo l', al pari della . \nLa Roma ha giocato in 73 edizioni della Coppa Italia, la prima volta nel 1935-1936, mentre in Supercoppa italiana ha collezionato sei presenze, la prima delle quali nel 1991, l'ultima nel 2010. Tra le competizioni europee, da annoverare la partecipazione alla Coppa dei Campioni 1983-1984 e a undici edizioni della Champions League, la prima delle quali nel 2001-2002.\nI Giallorossi hanno vinto 9 volte la Coppa Italia e disputato 17 finali di questa manifestazione; inoltre hanno trionfato in due delle sei partite di Supercoppa italiana a cui hanno partecipato. Per quanto riguarda le coppe europee, la Lupa ha trionfato nella Coppa delle Fiere 1960-1961 (ed \u00e8 stata l'unica squadra italiana ad aver conseguito tale competizione) e nella Coppa Anglo-Italiana 1972, e ha giocato le finali di Coppa Campioni 1983-1984 e di Coppa UEFA 1990-1991.\nDall'istituzione del campionato a girone unico nel 1929, la Magica si \u00e8 classificata tre volte prima, 14 volte seconda e sette volte terza, ottenendo il peggior piazzamento nel campionato 1950-1951 con il 19\u00ba posto finale, da cui \u00e8 conseguita l'unica retrocessione in Serie B dei Capitolini. I Giallorossi hanno terminato la Serie A con il miglior attacco del torneo in nove occasioni e sei volte con la miglior difesa.\nLa vittoria col maggior numero di reti di scarto in campionato italiano \u00e8 avvenuta nel 1929-1930 (Roma- 9-0), mentre in ambito internazionale \u00e8 stata Roma-Altay del 7 novembre 1962, terminata 10-1 per i Capitolini; le peggiori sconfitte sono arrivate, in Italia, nel 1931-1932 da parte della Juventus e nel 1947 a opera del (entrambe terminate 1-7) e, per quanto riguarda gli incontri internazionali, nella Coppa dell'Europa Centrale 1935 a opera del (0-8).\nTra le stagioni 1980-1981 e 1981-1982, la Lupa, guidata da Nils Liedholm, ha stabilito il proprio record di trenta risultati utili consecutivi in campionato, frutto di quindici vittorie e quindici pareggi; inoltre nel campionato 2013-2014 i Capitolini hanno ottenuto dieci vittorie nelle prime dieci giornate, record assoluto nella massima serie italiana. Nella classifica mondiale dei club (\"Club World Ranking\"), stilata dall'International Federation of Football History &amp; Statistics (IFFHS) e aggiornata al 2020, la Roma occupava il 30\u00ba posto, risultava in 38\u1d43 posizione nella \"IFFHS Best World Club of the Decade 2011-2020\" e nel 1991 termina in testa alla classifica mondiale di rendimento delle societ\u00e0 calcistiche, stilata sempre dall'IFFHS.\nStatistiche individuali.\nIl giocatore che detiene il maggior numero di presenze con la squadra capitolina in Serie A \u00e8 Francesco Totti con 619 apparizioni. Totti \u00e8 anche il detentore del maggior numero di presenze in assoluto con la casacca giallorossa, 786, divise tra Serie A (619), Coppa Italia (59), coppe europee (103) e Supercoppa italiana (cinque), del maggior numero di stagioni da capitano della squadra capitolina (19). nonch\u00e9 il miglior marcatore della storia romanista (307 marcature) e del derby di Roma con undici reti, a pari merito con Dino da Costa; si trova inoltre al secondo posto della classifica dei marcatori della Serie A di tutti i tempi con 250 gol. Il precedente record di marcature giallorosse nella massima serie italiana apparteneva a Roberto Pruzzo con 106 gol. Pruzzo \u00e8 anche il calciatore che ha vinto il maggior numero di volte la classifica marcatori della Serie A con la maglia della Magica (1980-1981, 1981-1982 e 1985-1986).\nTifoseria.\nStoria.\nNella periferia e nei quartieri popolari di Roma, diffusamente affiliati al tifo romanista fin dagli anni 1930, si sono formati, a partire dagli anni 1950, i primi sostenitori giallorossi; tuttavia solo il 9 gennaio 1977, in occasione di Roma-, i \"supporter\" sviluppatisi in Curva (tra cui Guerriglieri della Curva Sud, Panthers, Boys, Fossa dei Lupi e Fedayn), seguendo l'esempio dei primi ultras italiani (come quelli del ), decisero di unirsi nel Commando Ultr\u00e0 Curva Sud (CUCS). Questo \u00e8 stato uno dei pi\u00f9 importanti gruppi organizzati italiani fino al 1987, anno in cui si \u00e8 scisso momentaneamente a causa dei contrasti interni sorti in seguito all'arrivo dell'ex calciatore della Lazio Lionello Manfredonia.\nIl CUCS si riun\u00ec nel 1993 con il nome di Neo-CUCS, il quale per\u00f2 procedette verso un lento declino, non riuscendo pi\u00f9 a riscuotere il sostegno dei membri storici della tifoseria organizzata romanista, e si sciolse definitivamente nel 1999, venendo sostituito da un nuovo gruppo maggioritario: l'AS Roma Ultras (ASRU). In seguito alla dissoluzione di questo, dalla stagione 2003-2004, in Curva Sud sono presenti numerose associazioni di tifosi autonomi, tra cui i pi\u00f9 rappresentati sono i Boys e i Fedayn, entrambi nati nel 1972.\nGemellaggi e rivalit\u00e0.\nLa Roma presenta gemellaggi ufficiali con i greci del e gli spagnoli dell'. Tra gli anni 1970 e 1990 la tifoseria capitolina era gemellata con , , e (squadra con la quale la Lupa disputa il cosiddetto derby del Sole): il primo termin\u00f2 il 23 marzo 1997 con l'apposizione di uno striscione con la scritta \"Fieri di non essere bolognesi\" da parte della tifoseria romana; il secondo si interruppe il 18 marzo 1981, in seguito agli scontri avvenuti tra i tifosi dopo la partita di andata dei quarti di finale di Coppa Italia 1980-1981 Fiorentina-Roma, il terzo il 24 novembre 1985, dovuto alla carica dei Romanisti nei confronti dei Rossoneri, mentre l'ultimo a causa di un gesto offensivo di Salvatore Bagni rivolto ai supporter giallorossi in un Roma-Napoli del 1987.\nLa rivalit\u00e0 pi\u00f9 sentita in assoluto dai tifosi della Magica \u00e8 quella con la concittadina , storica rivale dei Lupi, con cui questi si contendono il derby di Roma. Altrettanto forte \u00e8 l'antagonismo verso la Juventus, squadra che contende ai Capitolini il primato delle simpatie dei sostenitori del calcio nel Centro Italia, che si \u00e8 originato negli anni 1930 e che si \u00e8 rinfocolato mezzo secolo dopo, in quanto i romani diventarono i pi\u00f9 validi contendenti dei Bianconeri al titolo nazionale, antagonismo che \u00e8 durato fino alla met\u00e0 degli anni 1980.\nLa rivalit\u00e0 con l' si \u00e8 accesa nel secondo quinquennio degli anni 2000, quando Nerazzurri e Giallorossi si sono contesi la vittoria di quasi tutti i titoli nazionali. Anche con il Milan i rapporti non sono amichevoli: tra le cause vi \u00e8 la tragica morte del tifoso romanista Antonio De Falchi, avvenuta nel 1989 a seguito di un pestaggio a opera di un gruppo di ultras rossoneri.\nDa registrare sono inoltre i dissapori con le tifoserie di (in seguito a un Roma-Catania del novembre 2006, finito 7-0) e (si ricordano due partite sospese nonch\u00e9 l'intonazione, da parte dei sostenitori senesi nel 2009, di cori offensivi nei confronti del suocero di Daniele De Rossi e dello stesso giocatore).\nOrganico.\nRosa 2021-2022.\nDi seguito la rosa della Roma aggiornata al 29 gennaio 2022.\nStaff tecnico.\nDi seguito lo staff tecnico della Roma aggiornato al 1\u00ba luglio 2021."}
{"id": "36741", "revid": "181699", "url": "https://it.wikipedia.org/wiki?curid=36741", "title": "Faedo", "text": "Faedo (\"Fa\u00e9\" in dialetto trentino) era un comune italiano di 642 abitanti della provincia autonoma di Trento.\nIl 1\u00ba gennaio 2020 \u00e8 stato annesso al comune di San Michele all'Adige.\nOrigini del nome.\nIl toponimo deriva dal latino \"fagus\" \"faggio\" con l'aggiunta del suffisso -\"\u0113tum\" (\"faggeto\").\nFaedo \u00e8 documentato nel 1177 nella forma \"in monte Vaido\" e dal 1196 nelle forme \"de Faedo\" e \"Faedum\" e poi anche come \"Faiedum\" e \"Faye\". Negli antichi documenti in lingua tedesca veniva chiamato \"Vaid\" o \"Welsch Vaid\" (\"welsch\" significa \"non tedesco\", allusione all'etnia della comunit\u00e0).\nStoria.\nImportante centro minerario nel tardo medioevo (canopi), di cui si hanno cenni a partire dal 1185, quando con apposito atto furono ceduti i diritti dai conti del Tirolo al Principato Vescovile di Trento e prosegu\u00ec pi\u00f9 o meno a fasi alterne fino al 1777. Negli ultimi tempi era ritornato sotto il controllo diretto dalla giurisdizione di K\u00f6nigsberg (Contea del Tirolo). Per un certo periodo (1492-1495) fu anche sede di un tribunale minerario.\nL'attivit\u00e0 estrattiva dopo varie interruzioni, prosegu\u00ec fino al 1956. Negli anni venti venne iniziato lo scavo di una galleria moderna (\"Miniera di Faedo\") poche centinaia di metri a valle del paese, dove si estraeva galena argentifera. Si svilupp\u00f2 in due o tre rami e due o tre livelli, proprio sotto la parte sud del paese. Continu\u00f2 a fasi alterne fino al 1956 quando venne definitivamente chiusa. In seguito, dopo la sua chiusura definitiva, procur\u00f2 anche seri guai per crolli interni. A causa di questo, negli anni '60, in un prato tra le case sotto la chiesa, si apr\u00ec addirittura una voragine. Pi\u00f9 tardi vennero effettuati lavori interni di messa in sicurezza da parte della Provincia Autonoma di Trento e il pericolo cos\u00ec rientr\u00f2.\nIn localit\u00e0 Nassi, ma per poche decine di metri nel Comune di Giovo e proprio sul confine con la provincia di Bolzano mor\u00ec la prima vittima attribuita al Comitato per la liberazione del Sudtirolo, il cantoniere Giovanni Postal. Aveva trovato uno strano involucro sul bordo della Strada Statale 12 e mentre si accingeva a controllare il suo contenuto ci fu lo scoppio che lo invest\u00ec e uccise sul colpo.\nAmministrazione.\nAltre informazioni amministrative.\nIl territorio comunale ha subito nel tempo alcune variazioni: nel 1928 venne aggregato \"de imperio\" dal regime fascista insieme a Grumo al comune di San Michele all'Adige. Nel 1953 il comune di Faedo venne ricostituito (Censimento 1951: pop. res. 632), distaccandone nuovamente il territorio da quello di San Michele.\nDal 2010 il comune di Faedo \u00e8 parte integrante della Comunit\u00e0 Rotaliana-K\u00f6nigsberg.\nNel 2020, in seguito a un referendum venne annesso nuovamente al comune di San Michele."}
{"id": "36742", "revid": "322321", "url": "https://it.wikipedia.org/wiki?curid=36742", "title": "Fai della Paganella", "text": "Fai della Paganella (\"Fai\" in dialetto trentino, \"Oberfeidt\" in tedesco) \u00e8 un comune italiano di 912 abitanti della provincia di Trento.\nGli impianti di risalita alla Paganella ne fanno un'importante localit\u00e0 turistica invernale. Fino al 1955 esisteva la funivia Zambana Vecchia-Fai della Paganella che metteva in collegamento la valle dell'Adige con l'altipiano.\nStoria.\nLa localit\u00e0 \u00e8 attestata per la prima volta nel 1177-1184 quale \"Vai\" in un documento dei conti di Appiano a favore della Collegiata agostiniana di San Michele all'Adige.\nSport.\nIl Real Paganella calcio a 5 maschile, che rappresenta anche il comune di Andalo, milita nel campionato regionale di Serie C1 Trentino Alto Adige.\nIl Real Paganella ha anche una squadra femminile sempre di calcio a 5."}
{"id": "36743", "revid": "2022787", "url": "https://it.wikipedia.org/wiki?curid=36743", "title": "Faver", "text": "Faver (\"F\u00e0ver\" o \"F\u00e0oro\" in dialetto cembrano) \u00e8 una frazione di 849 abitanti del comune italiano di Altavalle in provincia di Trento, noto per la propria produzione vinicola; \u00e8 un caratteristico villaggio cembrano dal clima mite. \u00c8 stato comune autonomo fino al 1\u00ba gennaio 2016, quando si \u00e8 fuso con Grauno, Grumes e Valda per formare il nuovo comune di Altavalle.\nIl paese \u00e8 tradizionalmente diviso in due rioni: \"C\u00f2rt\" e \"Vich\", ciascuno dotato di una fontana e una piazza. I due rioni erano divisi da una \"frona\", che costituiva anche il confine di giurisdizione. Vich era amministrato dai signori del Castello di Segonzano e Cort dai signori di Monreale (\"K\u00f6nigsberg\").\nStoria.\nIl paese sub\u00ec gravi danni durante le guerre napoleoniche, alle quali sono legati numerosi racconti popolari. \nNel 1918 una colonna italiana colloc\u00f2 un paio di mitragliatrici al \"Crocifisso di Costor\" sulla strada cembrana; con questo espediente si ottenne la resa dei reparti austriaci.\nNel primo dopoguerra si form\u00f2 il Partito Socialista Italiano, che nel 1922 vinse le elezioni comunali.\nAnche durante la Seconda guerra mondiale la strada di Cembra fu percorsa dai tedeschi in ritirata.\nSolo nel secondo dopoguerra Faver ebbe un'evoluzione edilizia ed economica.\nMonumenti e luoghi d'interesse.\nLuogo particolarmente curioso, nella Val dei Pozzi, sono \"le cave del M. Vallaccia\", dove c'era un tabernacolo di pietra arenaria, detto l\"'\u00f2m selv\u00e0dech\" per via di un essere leggendario che abitava la foresta e che scomparve dopo la benedizione del vescovo di Trento. (da verificare)\nLa Chiesa dei Santi Filippo e Giacomo fu consacrata nel 1116, ma fu ricostruita nel 1462 e pi\u00f9 volte ampliata nei secoli successivi. Circa tre secoli dopo la chiesa fu bruciata dai Francesi, che posero il paese a sacco. Dopo questo incendio, che coinvolse anche alcune abitazioni, la chiesa fu ricostruita nelle attuali forme tra il 1853 e il 1854 da G. Giacomelli, un muratore di Predazzo, mentre il campanile \u00e8 di dieci anni pi\u00f9 tardo e si sviluppa su un progetto di G. Pelz, originario di Cembra. Il campanile \u00e8 alto 56\u00a0m. e le sue campane sono udibili in tutta la Val di Cembra.\nL'interno della chiesa \u00e8 molto vasto e adornato da stucchi simbolici e da tele di un pittore ottocentesco di Predazzo. Dell'antica chiesa -ora sede municipale- rimangono dei lacerti affrescati al piano terra, attualmente coperti da pannelli in cartongesso. Nello spazio a sud dell'abside c'\u00e8 il cimitero.\nIn \"Piazza da Vich\" sorge la \"casa Tabarelli de Fatis\", un fabbricato che \u00e8 stato rimaneggiato nel 1869 ed \u00e8 detto il \"Castello\" e comprende un'ampia corte.\nAll'estremit\u00e0 nord-orientale di Vich c'\u00e8 la \"Chiesetta del S. Crocifisso\", caratterizzata dal campanile a vela e dal suo stile composito. Al suo interno \u00e8 custodito un crocifisso ligneo proveniente da Egna documentato gi\u00e0 nel 1825 quando \u00e8 stato \"riattato\" e benedetto per essere ivi collocato.\nEconomia.\nFaver \u00e8 un centro vitivinicolo e di commercio ortofrutticolo e vinicolo.\nAltre fonti economiche sono l'artigianato. \nFino agli anni trenta del Novecento resistette l'industria del baco da seta, che si affiancava alla viticoltura."}
{"id": "36744", "revid": "1318658", "url": "https://it.wikipedia.org/wiki?curid=36744", "title": "Fiav\u00e9", "text": "Fiav\u00e9 (IPA: ) \u00e8 un comune italiano di abitanti della provincia di Trento in Trentino-Alto Adige. \u00c8 situato nelle valli Giudicarie esteriori, sull'altopiano morenico di Lomaso. Nel comune \u00e8 localizzato il Biotopo Fiav\u00e9, uno degli Antichi insediamenti sulle Alpi, dal 2011 nell'elenco del patrimonio dell'umanit\u00e0 dell'UNESCO.\nOrigini del nome.\nI primi toponimi del paese di cui si ha notizia risalgono al XIII secolo: \"de Flavedo\" attestato nell'anno 1205-1217, \"Flaveum\", \"Flaveium\" nel 1244 e \"villa Flavei\" nel 1313. Il nome Fiav\u00e9 \u00e8 un derivato con il suffisso \"-\u0113tum\" dal latino \"fabul\u0113\" che significa frasca, il bastoncino di sostegno per piante di legumi, quindi \"fab\u016bl\u0113tum\". Tramite metatesi il toponimo \u00e8 diventato poi \"flavedo\" e quindi \"Fiav\u00e9\".\nLa forma antica usata per il nome dell'abitante di Fiav\u00e9 \u00e8 \"flaveio\" (da \"flave(d)o\" con inserzione della \"i\") che poi \u00e8 stata trasformata al plurale in \"fiav\u00e9gi\", l'attuale forma dialettale, che in italiano diventa \"fiaveggiani\" o anche \"fiavetani\".\nStoria.\nI primi insediamenti umani nella zona del Comune di Fiav\u00e9 risalgono al 2300 a.C. e all'et\u00e0 del Bronzo. Durante l'impero romano e fino all'alto medioevo Fiav\u00e9 apparteneva al municipio di Brescia ed era divisa in due rioni: il rione dei Sabadini a sud e dei Sotratori a nord. Nel periodo Medioevale e in et\u00e0 moderna tutti gli aspetti della vita comunitaria di Fiav\u00e9 erano regolati attraverso antichi documenti chiamati carte di Regola che fornivano le basi dell'ordinamento civico del Comune. Le prime carte di Regola risalgono al 1458 per Fiav\u00e9, 1778 per Stumiaga, 1793 per Favrio e 1794 per Ballino. Nel 1996 le carte di Regola sono state sostituite dagli statuti comunali.\nDi particolare interesse per lo sviluppo del territorio fu la presenza a Fiav\u00e9, quale curato tra il 1893 e il 1898, di don Lorenzo Guetti, padre fondatore della cooperazione trentina. Sotto il suo diretto impulso nascer\u00e0 a Fiav\u00e9 la seconda cassa rurale trentina a sistema Raiffeisen (la prima fu quella di Quadra) e una famiglia cooperativa della quale don Guetti fu il primo presidente. Fu proprio a Fiav\u00e9 che il prete giudicariese intraprese un percorso di formazione e promozione della cooperazione.\nSimboli.\nLo stemma di Fiav\u00e9 \u00e8 stato adottato ufficialmente nel 1991, esso si presenta come un troncato d'oro e di verde. Nella parte inferiore, di colore giallo oro, c'\u00e8 un reperto archeologico noto come \"tazza di Fiav\u00e9\"; la parte superiore presenta una ninfea su uno sfondo verde, tipica della torbiera di Fiav\u00e9, la zona in cui ora \u00e8 situato il Biotopo Fiav\u00e9.\nMonumenti e luoghi d'interesse.\nNel Comune di Fiav\u00e9 sono presenti numerose chiese: \nVicino alla localit\u00e0 Cur\u00e9 \u00e8 situato Castel Campo, un antico castello medioevale menzionato per la prima volta nel 1163 ma ricostruito a causa di un incendio nel 1457. Dalla frazione di Ballino \u00e8 raggiungibile a piedi tramite un sentiero la Camerona, una grotta con un vasto ingresso di 20 metri di larghezza e 12 metri di altezza e nei dintorni della frazione \u00e8 presente anche una cascata alta circa 30 metri.\nNel paese di Fiav\u00e9 e nelle sue frazioni sono presenti inoltre molti ponti e portali di case rurali tipiche delle Giudicarie Esteriori.\nZona palafitticola e biotopo.\nNel comune di Fiav\u00e9 \u00e8 presente un biotopo dichiarato protetto nel 1988 e considerata Sito di Importanza Comunitaria (codice SIC IT3120068) per la presenza di una delle pi\u00f9 vaste torbiere del Trentino e come luogo di nidificazione, sosta o svernamento di varie specie di uccelli, anche protette.\nAll'interno del biotopo inoltre, nella zona dove un tempo era situato il lago Carera (ora chiamata \"torbiera\" o \"pal\u00f9\"), \u00e8 situata un'importante zona palafitticola nella quale sono stati fatti molti ritrovamenti archeologici negli anni sessanta.\nNel 2011 l'UNESCO ha dichiarato Patrimonio dell'umanit\u00e0 111 siti archeologici presenti sulle Alpi fra cui quello all'interno del Biotopo Fiav\u00e9.\nCultura.\nScuole.\nNel comune sono presenti una scuola elementare ed una scuola materna.\nMusei.\nA Fiav\u00e9 \u00e8 presente il Museo delle palafitte di Fiav\u00e9 che \u00e8 dedicato al sito archeologico situato nel Biotopo Fiav\u00e9.\nMedia.\nNella localit\u00e0 \"Le Cornelle\" ha sede l'emittente radiofonica Radio DIGI-ONE.\nInfrastrutture e trasporti.\nStrade.\nIl comune \u00e8 attraversato dalla strada statale 421 dei Laghi di Molveno e Tenno.\nAmministrazione.\nVariazioni.\nNel 1928 il comune viene soppresso e i suoi territori aggregati al nuovo comune di Lomaso; nel 1952 il comune viene ricostituito comprendendo anche i territori dell'ex comune di Stumiaga."}
{"id": "36745", "revid": "47767", "url": "https://it.wikipedia.org/wiki?curid=36745", "title": "Fiera di Primiero", "text": "Fiera di Primiero (\"La Fiera\" in dialetto fieracolo), gi\u00e0 comune autonomo fino al 31 dicembre 2015, \u00e8 una delle cinque frazioni, nonch\u00e9 la sede municipale, del comune di Primiero San Martino di Castrozza, nella provincia autonoma di Trento in Trentino-Alto Adige.\nCentro amministrativo, economico e commerciale della Valle del Primiero, nella parte orientale della provincia, fino all'agglomeramento in Primiero San Martino di Castrozza, con i suoi 0,15\u00a0km\u00b2, \u00e8 stato il secondo pi\u00f9 piccolo comune italiano per superficie (dopo Atrani).\nStoria.\nIl feudo.\nLe origini della nobile borgata di Fiera risalgono al XV secolo, quando la vallata di Primiero era feudo della famiglia Welsperg e parte dell'Impero Austriaco.\nNonostante sia il paese pi\u00f9 piccolo e pi\u00f9 recente del Primiero, alcuni fattori storici e la sua posizione geografica ne hanno fatto il capoluogo storico della vallata.\nCon l'avvento del dominio austriaco (1373) il Primiero conobbe uno straordinario sviluppo economico e un deciso incremento demografico, soprattutto grazie all'apertura di numerose miniere di rame, argento e ferro.\nLa fiera.\nA partire dal XV secolo, i \"canopi\" (\"Bergknappen\"), i minatori tirolesi venuti a lavorare in Primiero decisero di costruire un nuovo borgo. Essi edificarono il nuovo centro nella zona dove si svolgevano i commerci di minerali e si tenevano i mercati (la \"Fiera\"), alla confluenza del torrente Canali nel Cismon.\nFiera acquist\u00f2 subito importanza maggiore rispetto a tutti gli altri (e pi\u00f9 antichi) borghi della valle, in particolare nei confronti di Tonadico, dove risiedeva il capitano e venivano conservati gli statuti di valle.\nVariazioni.\nNel 1927 il comune viene soppresso e i suoi territori aggregati al comune di Primiero; nel 1947 il comune viene ricostituito (Censimento 1936: pop. res. 614).\nMonumenti e luoghi d'interesse.\nL'architettura di Fiera \u00e8 quella tipica dei borghi antichi del Tirolo.\nCultura.\nFilm ambientati a Fiera di Primiero.\nNel settembre/ottobre 2012 il paese si \u00e8 trasformato in un set cinematografico (insieme a San Martino di Castrozza e alla Val Canali) per le riprese del film \"Colpi di fulmine\" del regista Neri Parenti con protagonista Christian De Sica. Il film ha usufruito del contributo pubblico erogato da Trentino Film Commission.\nEconomia.\nArtigianato.\nPer quanto riguarda l'artigianato, sono importanti la produzione di sculture e l'attivit\u00e0 di intagli."}
{"id": "36746", "revid": "101768", "url": "https://it.wikipedia.org/wiki?curid=36746", "title": "Fierozzo", "text": "Fierozzo (\"Vlarotz\" in mocheno, \"Florutz\" in tedesco, \"Fier\u00f2z\" o \"Fiar\u00f2z\" in dialetto trentino) \u00e8 un comune italiano sparso di 477 abitanti della provincia di Trento.La maggioranza della popolazione appartiene all'etnia dei Mocheni di origine germanica, ed il nome del paese suona in mocheno \"Vlarotz\". L'etimo sembra derivare in qualche modo dal latino \"flos\", fiore (nel 1324: in Monte Floruci).\nIl territorio \u00e8 diviso in due frazioni: San Francesco, costituita da Auserperg (\"Monte di fuori\") e San Felice, sede comunale, costituita da Inderperg (\"Monte di dentro\") e Mitterperg (\"Monte di mezzo\"). La colonizzazione delle plaghe ai piedi dei monti Fravort e Gronlait, come pure per Frassilongo e Pal\u00f9 del Fersina, avvenne a carattere di \"maso sparso\", ossia senza un centro del paese ben definito, come avviene invece a Sant'Orsola Terme.\nSociet\u00e0.\nVariazioni.\nNel 1929 \u00e8 stato aggregato a Sant'Orsola (ora Sant'Orsola Terme). Nel 1948 \u00e8 stato distaccato e ricostituito come comune autonomo.\nRipartizione linguistica.\nLa sua popolazione, secondo il censimento del 2011, \u00e8 per il 91,9% di lingua m\u00f2chena e per il 8,1% di lingua italiana."}
{"id": "36747", "revid": "1516566", "url": "https://it.wikipedia.org/wiki?curid=36747", "title": "Flavon", "text": "Flavon (\"Fla\u00f3n\" in noneso) \u00e8 stato un comune italiano di 532 abitanti della provincia di Trento. Il 1\u00ba gennaio 2016 si \u00e8 fuso con Cunevo e Terres per formare il nuovo comune di Cont\u00e0.\nGeografia fisica.\nIl territorio dell'ex comune risulta compreso tra i 356 e i 1.704 metri sul livello del mare. L'escursione altimetrica complessiva risulta quindi essere pari a 1.348 metri.\nStoria.\nSimboli.\nLo stemma comunale si blasonava:\nSociet\u00e0.\nEvoluzione demografica.\nIl comune di Flavon fece registrare nel censimento del 1991 una popolazione pari a 487 abitanti. Nel censimento del 2001 fece registrare una popolazione pari a 508 abitanti, mostrando quindi nel decennio 1991-2001 una variazione percentuale di abitanti pari al 4,31%.\nGli abitanti sono distribuiti in 195 nuclei familiari con una media per nucleo familiare di 2,61 componenti.\nEconomia.\nRisultano sul territorio del comune 4 attivit\u00e0 industriali con 60 addetti pari al 45,45% della forza lavoro occupata, 13 attivit\u00e0 di servizio con 24 addetti pari al 18,18% della forza lavoro occupata, altre 9 attivit\u00e0 di servizio con 27 addetti pari al 20,45% della forza lavoro occupata e 5 attivit\u00e0 amministrative con 21 addetti pari al 15,91% della forza lavoro occupata.\nRisultano occupati complessivamente 132 individui, pari al 25,98% del numero complessivo di abitanti del comune."}
{"id": "36748", "revid": "1705737", "url": "https://it.wikipedia.org/wiki?curid=36748", "title": "Folgaria", "text": "Folgaria (\"Folgaria\" in dialetto trentino, \"Folgrait\" in cimbro, \"Vielgereuth\" in tedesco, dal latino \"filicaria\", derivato di \"filex\" \"felce\" e con il suffisso -\"eta\" collettivo, perci\u00f2 corrispondente a \"felceto\") \u00e8 un comune italiano di abitanti nella provincia autonoma di Trento.\nGeografia fisica.\n\u00c8 una nota stazione turistica estiva e invernale e si trova a 1168 m ai piedi del monte Cornetto (a 2060 m nel gruppo della Vigolana), sulla sponda destra del Rio Cavallo, torrente che scende per la valle omonima fino a Calliano.\n\u00c8 composta di sette frazioni principali (Costa, Serrada, Guardia, Mezzomonte, San Sebastiano, Carbonare e Nosellari) a cui si aggiungono frazioni pi\u00f9 piccole (Pont, Ondertol, Dori, Molino Nuovo, Forreri, Ca Nove, Molini, Peneri, Fontani, Scandelli, Sotto il Soglio, Carpeneda, Mezzaselva, Erspameri, Francolini, Fondo Grande, Fondo Piccolo, Colpi, Nocchi, Perpruneri, Tezzeli, Morganti, Cueli-Liberi, Buse, Busatti, Dazio, Pr\u00e0 di Sopra e Virti) distribuite nella valle del Rio Cavallo e nell'alta valle dell'Astico (Buse). I due fiumi sono separati dal passo Sommo (1341 m), che \u00e8 usato come punto di riferimento per identificare il luogo delle varie frazioni.\nStoria.\nGli inizi: dal XIII al XVI secolo.\nGi\u00e0 nel XIII secolo l'altopiano di Folgaria era compreso nel feudo vescovile di Beseno, posto sotto il controllo diretto del Principe vescovo di Trento e quindi dell'imperatore d'Austria. Nel 1222 Folgaria appariva, tra le prime in Trentino, come una comunit\u00e0 di gente libera retta da propri organi amministrativi. Per questioni confinarie nel 1285 fece atto di sottomissione ai feudatari di Beseno, i Castelbarco, (nel 1315 la comunit\u00e0 si dot\u00f2 di un proprio statuto comunale, la \"Carta Ordinamentorurn\") da cui si sottrasse nel XV secolo, \"concedendosi\" alla Repubblica di Venezia la quale garant\u00ec l'autonomia totale e perpetua dalla giurisdizione feudale del castello lagarino. Caduto nel 1510 il dominio di Venezia, Folgaria torn\u00f2 alla Casa d'Austria: inizi\u00f2 da quel momento la contesa con la famiglia Trapp desiderosa di reimporre la dipendenza feudale perduta. La lunga contesa con la comunit\u00e0 montana prese il nome di \"Causa Trappia\", una controversia macchiata di delitti e violenze che dur\u00f2 oltre duecento anni. In uno scontro armato svoltosi a Carpeneda nel febbraio del 1593 rimasero sul terreno sette folgaretani. In ricordo di quel tragico evento fu eretto un capitello, ancora esistente, conosciuto come il \"capitello delle sette vedove\".\nLa Magnifica Comunit\u00e0.\nAncora oggi il Comune di Folgaria si fregia dell'appellativo di \"Magnifica Comunit\u00e0\". Non \u00e8 dato sapere a quando risalga la concessione vescovile dell'appellativo e delle relative norme di indipendenza e di autogoverno. In tal senso non esistono documenti (l'archivio comunale folgaretano \u00e8 andato in gran parte disperso e distrutto durante la prima guerra mondiale). L'Autonomia della Magnifica Comunit\u00e0 di Folgaria sar\u00e0 confermata anche dall'Imperatore d'Austria in persona. Di certo si sa quando la Magnifica Comunit\u00e0 di Folgaria cess\u00f2 di esistere: avvenne nel 1805 nell'ambito della riforma amministrativa e politica introdotta da Napoleone Bonaparte, a discapito dei diritti di autonomia concessi dal Governo austriaco. Le politiche napoleoniche saranno poi confermate dal Governo bavarese. Di quelle antiche tradizioni di autonomia, di libert\u00e0 e di autogoverno i Folgaretani vanno ancor oggi orgogliosi. La denominazione, utilizzata in via informale, appare a pi\u00f9 riprese sugli edifici pubblici e sulla segnaletica toponomastica urbana.\nXX secolo.\nSul territorio comunale, come nei vicini comuni di Lavarone e Luserna, in vista della Grande Guerra (1914 - 1918) furono costruiti tre forti austro-ungarici: il forte Dosso del Sommo (o forte di Serrada), il forte Sommo Alto e il forte Cherle.\nDopo la seconda guerra mondiale, la NATO ha istituito una base missilistica nei pressi del passo Coe: la base Tuono. Dagli anni 80 questa base \u00e8 dismessa e, dopo anni di abbandono, la Provincia l'ha ricostruita e riqualificata a museo, esponendo missili terra-aria Nike, sistemi radar e altre attrezzature militari degli anni della Guerra fredda, a testimonianza del periodo della divisione NATO-Patto di Varsavia. La base Tuono \u00e8 visitabile con guide che illustrano la sua attivit\u00e0.\nEccidio di Malga Zonta e lotta partigiana.\nL'eccidio di Malga Zonta si consum\u00f2 il 12 agosto 1944, quando l'attivit\u00e0 partigiana interessava le aree verso il vicentino con le brigate val Leogra, la Pasubiana e la Fortuna. In un'operazione di rastrellamento a malga Zonta, vicino a passo Coe, quel giorno i nazifascisti sorpresero e fucilarono 14 partigiani e 3 malgari. Tra i caduti vi fu anche Bruno Viola, marinaio, medaglia d'oro della Resistenza. L'avvenimento viene commemorato il 15 agosto di ogni anno con la partecipazione ufficiale dei comuni dell'Alto Vicentino e di Folgaria.\nAltro fatto accadde a Carbonare e ai fatti di Carbonare, avvenuti il 28 aprile 1945, \u00e8 stata intitolata la piazza del paese.\nOnorificenze.\nFolgaria \u00e8 tra le citt\u00e0 decorate al valor militare per la guerra di liberazione, insignita il 9 maggio 1994 della croce di guerra al valor militare per i sacrifici delle sue popolazioni e per l'attivit\u00e0 nella lotta partigiana durante la seconda guerra mondiale:\nSociet\u00e0.\nRipartizione linguistica.\nLa sua popolazione, secondo il censimento del 2011, \u00e8 per il 92,1% di lingua italiana e per il 7,9% di lingua cimbra.\nEconomia.\nArtigianato.\nPer quanto riguarda l'artigianato, sono importanti le produzioni di sculture e di paralumi, oltre all'attivit\u00e0 di intagli.\nSport.\nIl comprensorio sciistico \"Folgaria Fiorentini\", consiste in 74\u00a0km di piste da sci alpino di varia difficolt\u00e0. Gli impianti di risalita sono situati nelle frazioni di Fondo Grande, Fondo Piccolo, Serrada, Costa, Ortesino e Francolini. A Passo Coe \u00e8 presente un centro per lo sci di fondo che prevede percorsi ad anello di varia difficolt\u00e0 lunghi fino a 15\u00a0km.\nIl 30 maggio 2002 la 17\u00aa tappa del Giro d'Italia 2002 si \u00e8 conclusa a Folgaria con la vittoria del russo Pavel Tonkov.\nDal 1974 al 1983 da Folgaria partiva la \"Marcia delle Nazioni\", una marcia non competitiva con un percorso di 40\u00a0km che si concludeva ad Asiago, organizzata in onore dei caduti della prima guerra mondiale. L'iniziativa fu poi ripresa, a partire dal 1998, con la \"Marcia dei forti\", il cui itinerario tocca le fortificazioni austroungariche di forte Dosso del Sommo, forte Sommo Alto e forte Cherle.\nLa citt\u00e0 ha pi\u00f9 volte ospitato il ritiro precampionato di importanti squadre di calcio: la nel 2006, il nel 2007, il nel 2009, il nel 2010, il nel 2011 e il nel 2013."}
{"id": "36750", "revid": "47767", "url": "https://it.wikipedia.org/wiki?curid=36750", "title": "Fondo (Borgo d'Anaunia)", "text": "Fondo (\"F\u00f3n\" in noneso) \u00e8 stato un comune italiano di abitanti della provincia autonoma di Trento in Trentino-Alto Adige. Si trova nella parte settentrionale della Val di Non, detta Alta Anaunia.\nIn seguito a un referendum popolare del 18 dicembre 2016, il 1\u00ba gennaio 2020 si \u00e8 fuso con i comuni di Castelfondo e Malosco nel nuovo comune di Borgo d'Anaunia.\nStoria.\nNel 1928 al comune di Fondo vennero aggregati i territori dei comuni soppressi di Malosco, San Felice, Senale e Vasio.\nNel 1947 vennero distaccati alcuni territori per la ricostituzione dei comuni di Malosco (censimento 1936: pop. res. 377), San Felice (censimento 1936: pop. res. 289) e Senale (censimento 1936: pop. res. 298).\nDal 1\u00ba gennaio 2020, a seguito della fusione con i comuni di Castelfondo e Malosco, il comune di Fondo \u00e8 stato soppresso per costituire il comune di Borgo d'Anaunia, con capoluogo a Fondo.\nSociet\u00e0.\nRipartizione linguistica.\nNel censimento del 2001 il 10,33% della popolazione si \u00e8 dichiarato \"ladino\".\nCultura.\nEventi.\nOgni anno, generalmente all'Epifania, si svolge La Ciaspolada, gara di rinomanza internazionale che nel 2013 \u00e8 stata scelta per l'attribuzione del campionato del mondo di specialit\u00e0.\nDurante il secondo week-end di agosto, si svolge la manifestazione gastronomica-culturale \"Cosina Nonesa en ti Somasi da Fon\".\nEconomia.\nArtigianato.\nRisulta ancora diffusa e rinomata l'antica lavorazione del legno finalizzata alla realizzazione di mobili e arredamenti.\nInfrastrutture e trasporti.\nPresso Fondo si incontrano le strade statali 238 del Passo Palade e 42 del Tonale e della Mendola.\nFra il 1909 e il 1934, Fondo ebbe una stazione, di testa, presso la tranvia elettrica dell'Alta Anaunia che collegava Dermulo, sulla tranvia Trento-Mal\u00e9, alla funicolare della Mendola.\nFondo \u00e8 servita dagli autoservizi interurbani svolti dalle societ\u00e0 Trentino Trasporti e SAD."}
{"id": "36751", "revid": "339392", "url": "https://it.wikipedia.org/wiki?curid=36751", "title": "A.C. Fiorentina", "text": ""}
{"id": "36756", "revid": "125479826", "url": "https://it.wikipedia.org/wiki?curid=36756", "title": "Fornace (Italia)", "text": "Fornace (\"Forn\u00e0s\" in dialetto trentino) \u00e8 un comune italiano di abitanti della provincia di Trento.\nGeografia fisica.\nSentiero di monte Piano.\nIl sentiero di monte Piano prende avvio dal paese e con andamento circolare percorre le propaggini pi\u00f9 orientali dell'Argentario, non troppo lungo e neanche troppo pendente. Fornace \u00e8 strettamente legato al sovrastante altopiano dell'Argentario fin dal nome, il quale deriverebbe dai forni fusori nei quali anticamente veniva lavorato il materiale estratto delle numerose miniere d'argento della zona. Procedendo lungo il percorso non si pu\u00f2 non rimanere colpiti dagli squarci aperti dalle cave di porfido, la pietra di origine magmatica che ha sostituito gli antichi metalli preziosi quale locale fonte di ricchezza. Percorrendo l'altopiano si entra invece in contatto con il mondo delle canope. \u00c8 difficile immaginarsi che per gran parte del Medioevo questo luogo che ci appare oggi come un ameno susseguirsi di dolci prati e verdi boschi sia stato una sorta di bolgia infernale nella quale migliaia di uomini perforavano il sottosuolo con una fitta rete di gallerie orizzontali (le canope) e di pozzi verticali (i cadini), per cavare con pericolo e fatica la preziosa galena argentifera. Il sentiero, prima di scendere a Fornace, transita presso l'imbocco di una delle canope meglio conservata e pi\u00f9 vasta: la canopa del Raita, la quale appare come un antro inquietante che sprofonda nella roccia. La leggenda vuole che dei nani (lo si desume dalle modeste dimensioni delle gallerie) avesse scavato per i padroni di Trento tutto l'argento disponibile in quel florido sottosuolo. Dopo averlo portato a Trento vennero festeggiati durante un sontuoso pranzo dato in loro onore. La leggenda si tinge di drammatico quando ricorda che questo pranzo in realt\u00e0 risultava essere una trappola nella quale tutti quei poveri minatori trovarono la morte per avvelenamento. Altra leggenda molto simile e dalla quale probabilmente prende spunto, narra che Bernardo Clesio detto Bernardo Cles voleva far abbassare le arie ai minatori delle vene d'argento della citt\u00e0, invit\u00f2 quindi i loro rappresentanti ad un banchetto nel castello e fece servire per tutti cibi avvelenati. I minatori morirono, ma Cles, che pure aveva mangiato gli stessi cibi, no: pare avesse assunto un controveleno a base di marangolo, una sorta di arancio amaro. Nonostante la leggenda, nel cortile del Buonconsiglio l'albero del marangolo c'\u00e8.\nStoria.\nFornace paese molto antico, viene ricordato in alcuni documenti dell'845. Fornace \u00e8 sparso sulle morene wurmiane terrazzate del versante sud-est di Monte Piano tra le formazioni arenarie del Permiano ed i porfidi della \"piattaforma porfirica\". L'abitato cinge il dosso della chiesa e del castello che verso oriente scende ripido e fittamente terrazzato. Gli agglomerati originari erano disposti a \"cormei\" con la corte interna e le brune sovrastrutture lignee.\nPaese della bassa Pinetana ed ultimo comune del lato nord-est della Comunit\u00e0 Alta Valsugana deve molto probabilmente il suo nome alla presenza delle fornaci per la cottura e la fusione dell'argento che si estraeva in epoca medioevale ed alto medioevale dalle gallerie chiamate in gergo \"canope\" del Montepiano e del vicino monte Calisio.\nQuesta importante attivit\u00e0 mineraria \u00e8 scomparsa da quasi 500 anni ed in passato abbastanza recente anni venti, ha lasciato il posto ad una nuova attivit\u00e0, tuttora molto fiorente, l'estrazione e lavorazione del porfido, che si estrae dalle pendici del Monte Gorsa e del Monte Piano.\nFino al 2010 erano in attivit\u00e0 16 concessioni/autorizzazioni allo scavo (nel 2021 in attesa dei nuovi bandi d'asta sono 11), pi\u00f9 numerose ditte individuali, con un totale di oltre 300 addetti ed il paese sta vivendo una stagione, che oscura i tempi di ristrettezza e miseria del passato ove l'unica fonte di sostentamento era data da una povera attivit\u00e0 agricola, in conseguenza anche delle modeste dimensioni delle propriet\u00e0, in moltissimi casi non si riuscivano a creare le condizioni minime per la sopravvivenza, l'unica possibilit\u00e0 era l'emigrazione.\nL'esodo pi\u00f9 massiccio e documentato avviene fra il 1874 e il 1877 ove circa 240 persone emigrano in Brasile nello Stato di Santa Caterina. Vi sono discendenti \"Fornasi\" sparsi un po' in tutto il mondo: Europa, Nord America, Sud America.\nMentre il bosco attorno al paese era ed \u00e8 considerato come una fonte di legname rivolto per lo pi\u00f9 all'uso combustibile, con popolamenti degradati, fortemente depauperati nel passato anche per l'aggiunta dell'attivit\u00e0 pastorale, il paese ha saputo nel tempo mantenere e valorizzare quel comparto di bosco, che sebbene staccato, collocato in un'altra vallata, ha sempre costituito una fonte di ricchezza, di benessere e considerata alla stregua di una \"cassaforte di legno\". Bench\u00e9 collocata lontana, fuori dalla portata per uno sfruttamento normale di uso civico (legna da ardere), il paese di Fornace \u00e8 riuscito a mantenere sempre forte quel legame culturale, che ha permesso di valorizzare e migliorare il patrimonio.\nIl paese di Fornace apparteneva alla Magnifica Comunit\u00e0 Pinetana fin dal Secolo XII, per\u00f2 per aspetti sociali ed economici gi\u00e0 nel XIII secolo \u00e8 governata da un sindaco proprio e da un giurato, anche se l'ordinamento comunale \u00e8 regolamentato fino al 1429 dagli statuti della Montagna di Pin\u00e8. Con rogito notarile del 29 aprile 1519 il comune di Fornace si stacca definitivamente dalla comunit\u00e0 Pinetana rideterminando i propri confini territoriali (gli attuali) ed ottenendo il possesso di un territorio silvo-pastorale poi al territorio comunale (comune amministrativo Fornace prima parte 724 ettari) in Val di Fiemme allora chiamato Monte Campo Larice (ora Fornasa) in virt\u00f9 del fatto che Fornace esercitava da tempo immemorabile, all'interno della comunit\u00e0, in Campo Larice ed altri territori pi\u00f9 vicini, l'antico diritto di uso civico per quanto riguarda legname, pascolo e selvaggina.\nCon la divisione con la comunit\u00e0 di Pin\u00e8 la Villa di Fornace, si \u00e8 data dei propri statuti \"Statutum Villa Fornacis\" del 23 luglio 1573 che sono introvabili nella versione originale. Da tradizione orale tramandata di generazione in generazione, come punizione per aver sciolto il patto con Pin\u00e8, Fornace venne confinata per quanto riguardava l'uso civico nell'angolo pi\u00f9 remoto e scomodo in Val Cadino, oltre Campo Larice quel territorio venne poi chiamato Bosco della Fornasa e Valletta.\nSi ha notizia che nel XV secolo e precisamente nel 1550 la comunit\u00e0 di Fornace affitta il Campo Larice a Ser Pietro figlio del fu Girardi di Castello di Fiemme per la durata di anni 36 per un compenso complessivo di 260 ragnesi da versarsi in quote annuali. Entro le prime rendite ufficiali del nuovo territorio.\nPer quanto riguarda Campo Larice non si sono trovati documenti di Controversie con l'I.R. Erario Forestale austriaco, come per esempio esistono per il Monte Albiano; il risultato comunque \u00e8 lo stesso, questa porzione di territorio \"Fornaso\" viene incamerato dall'Imperial Regio Fisco mentre la Fornasa e Valletta sono sempre rimaste in uso e propriet\u00e0 alla comunit\u00e0 di Fornace pur ricadendo nel comune catastale di Valfloriana.\nDalla delibera comunale che recita - Monte particolarmente prezioso al Comune di Fornace il \"Bosco alla Fornasa\" in Cadino se, dopo ponderata riflessione, la rappresentanza comunale aderisce nel 1926 al piano di coltura (elaborato dall'Ispettorato forestale di Cavalese) considerato che il comune potr\u00e0 trarne notevole vantaggio negli anni futuri, malgrado implichi per il bilancio comunale una spesa complessiva annua di Lire 565,50 per la durata del rimboschimento, che secondo il preventivo dovrebbe essere completato solo alla fine dell'anno 1936, - si pu\u00f2 dedurre che l'eccessivo sfruttamento come pascolo, ed i tagli costanti del bosco, aveva ridotto quest'ultimo in cattive condizioni tanto da dover intervenire con impianti per ben 10 anni.\nLe malghe (erano 4) e sono ora in completo abbandono e stanno scomparendo pian piano anche le tracce. Ma al tramestio degli armenti al pascolo, si \u00e8 sostituito il fugace ed elusivo movimento di ungulati. Sono presenti il cervo, il capriolo ed il camoscio che in questo ambiente pochissimo antropizzato, trovano il loro habitat ottimale. Nei secoli scorsi pi\u00f9 volte si present\u00f2 l'ipotesi di una vendita e cessione della propriet\u00e0.\nNell'immediato secondo dopoguerra si propose anche la realizzazione di una segheria in loco per lavorare direttamente il legname e procedere alla vendita diretta di assi e travi, ma la maggioranza del consiglio comunale avvers\u00f2 questo progetto e non se ne fece nulla.\nSicuramente il bosco di Fornasa, come d'altronde tutta la Val Cadino \u00e8 stato sfruttato sin dai tempi antichi; il taglio del legname era praticato anche nel 1700, mentre prima sicuramente la zona era meta di caccia. Prova il fatto che gi\u00e0 all'epoca del Mesolitico (IV - V secolo a.C.) la zona fosse frequentata da cacciatori, come lo indicano le recenti scoperte avvenute nei pressi del lago delle Buse (2050\u00a0m) con reperti di selci per asce. D'altronde anche il bosco di Fornace era un tempo facilmente accessibile, infatti mentre l'attuale strada del Passo del Manghen risale alla fine del Settecento, prima la via di passaggio che collegava Fiemme con la Valsugana era data da un sentiero - mulattiera che passava attraverso il vecchio passo Cadino, percorrendo la strada della Scaletta verso la Malga Agnolezza e quindi a fianco della propriet\u00e0, lungo il Rio Cadino. Anche le cime maggiori erano conosciute sin dai tempi antichi, probabilmente per scopi di caccia. Infatti il nome \"Fregasoga\" compare in alcuni scritti gi\u00e0 nel 1243, Lorenzi \"usque ad fregam sogam\", la cui etimologia potrebbe derivare da corde \"soghe\" impiegate per dirigere la caduta dei tronchi, o da bagnare delle corde perch\u00e9 non si spezzassero durante l'impiego degli argani \"manghen\" utilizzati per le operazioni di esbosco.\nUn ultimo cenno meritano le cime soprastanti, in particolare il monte Croce, famoso per il suo punto di osservazione durante il primo conflitto bellico.\nLa viabilit\u00e0 vide la luce con i primi interventi datati anni 1920. Il bosco di Fornasa ha sempre rappresentato, almeno sino agli anni settanta, una notevole fonte di ricchezza per le esigue casse comunali del tempo. Ad esso si ricorreva ogni qualvolta si presentasse una necessit\u00e0 improvvisa o tale da non essere supportata dalle normali entrate. A tal riguardo si ricorda la \"Fratta del Campanil\" realizzata attorno agli inizi del 900 per rifare il campanile della chiesa. Ma non solo il taglio del 1948 per poter realizzare l'acquedotto comunale. \u00c8 da menzionare anche l'ingente danno patrimoniale causato dall'alluvione del 1966, i segni visivi ed economici dell'evento si notavano fino a qualche anno fa.\nMonumenti e luoghi d'interesse.\nArchitetture civili.\nPalazzo Salvadori.\nL'attuale Palazzo Salvadori era originariamente un edificio nobiliare seicentesco di propriet\u00e0 della potente famiglia Roccabruna, documentato nel 1837 da un acquerello ritrovato al Ferdinandeum Museum di Innsbruck. Realizzato con materiali poveri ed in pi\u00f9 interventi e tempi che ne hanno complicato notevolmente l'intervento di recupero all'originario impianto; questo fattore \u00e8 abbastanza curioso, considerata l'importanza e la grande disponibilit\u00e0 anche economica della nobile famiglia. Al suo interno vi era una cappella, come da consuetudine in uso nelle residenze nobiliari di una certa importanza. Alla met\u00e0 dell'Ottocento i baroni Salvadori, coeredi diretti della casata estintasi in linea retta nel 1835, trasformarono l'edificio in dimora signorile di stampo veneziano con il collocamento sulla facciata principale di due rampe di scale e le realizzazione del salone affrescato con ritratti e stemmi nobiliari (nella pavimentazione del salone si ritrova la data 1844). Nel corso della sua storia l'edificio ha subito diverse pesanti ristrutturazioni, in particolare negli anni cinquanta, che ne hanno alterato profondamente l'aspetto originario.\nIl palazzo pass\u00f2 dai Salvadori al comune in data 18 luglio 1898 per un corrispettivo di 45.000 fiorini austriaci. L'acquisto dell'immobile dal Barone Salvadori nasce dal rifiuto dello stesso di compartecipare a determinate spese, tra le quali quelle per la realizzazione del campanile. Vigeva infatti il principio secondo cui ognuno contribuiva al mantenimento e alla realizzazione delle opere in base alle sue facolt\u00e0 e al reddito, e cos\u00ec gli amministratori del tempo gli proposero di acquistare non solo la Casa Nobile, ma anche masi e propriet\u00e0. Merita di essere citata poi la consegna dei fondi lottizzati dal comune e distribuiti alle varie famiglie che facevano richiesta di acquisto. Tali lotti e case venivano venduti direttamente a coloro che avevano le risorse finanziarie, e ceduti in affitto a coloro che non ne avevano. Successivamente, tutti i lotti e case furono venduti, tranne Palazzo Salvadori. Per far fronte al notevole impegno finanziario, il comune deliber\u00f2 di sospendere i lavori di realizzazione del campanile, e di contrarre un mutuo con la Cassa di Risparmio di Trento di 35.000 fiorini \u2013 (allora non era ancora nata la locale Cassa Rurale). Finalmente anche le terre fertili diventarono propriet\u00e0 del semplice contadino locale.\nAdibito fin dall'inizio a \"casa sociale\", e messo a disposizione della comunit\u00e0, vi hanno trovato sede attivit\u00e0 prettamente contadine al piano terra (come il macello) e al piano superiore un'osteria dopolavoro; nel salone affrescato si tenevano manifestazioni danzanti nelle occasioni di festa, si esibiva la locale filodrammatica. Vi aveva trovato sede l'asilo fino al 1956, l'ambulatorio medico, poi l'ufficio postale, abitazioni per insegnanti della scuola elementare. L'ultima inquilina del Palazzo fu la maestra Lucia Colombini.\nNei primi anni quaranta \u00e8 divenuta sede comunale, rimasta tale fino al 1992, quando il comune \u00e8 ritornato a Castel Roccabruna.\nRestaurato infine nel 1999 ed inaugurato.\nLa struttura presenta una superficie utile di circa 730\u00a0m\u00b2 distribuita su tre piani. Al piano terra sono stati ricavati i depositi e gli spazi per il Circolo Anziani e l'Universit\u00e0 della Terza Et\u00e0 per una superficie di 163\u00a0m\u00b2 che comprendente anche una cucina attrezzata. Al \"piano nobile\" - oltre al salone decorato (che viene utilizzato per mostre permanenti, riunioni e come sala di rappresentanza del comune) sono messe a disposizione del punto di lettura della biblioteca quattro sale per complessivi 150\u00a0m\u00b2. Infine al piano sottotetto sono stati ricavati ulteriori spazi da mettere a disposizione delle associazioni locali.\nFontane.\nLe fontane rappresentano non solo la testimonianza di elementi storici essenziali per soddisfare l'esigenza dell'approvvigionamento d'acqua all'interno del nucleo abitato; nel corso dei secoli esse hanno infatti trasformato i luoghi dove sorgono, rendendoli fondamentali punti di passaggio, luoghi d'incontro e di riconoscimento di un'intera comunit\u00e0.\nL'amministrazione comunale ha fatto sistemare e restaurare recentemente le fontane comunali Ferari, Portici, Pozzat, Spiaz, Cortiveder e Zorzi. Le prime cinque fontane si trovano all'interno del nucleo storico di Fornace, mentre la fontana Zorzi \u00e8 collocata nell'omonimo nucleo a sud del paese. Prima di queste era stata restaurata la fontana di S. Stefano.\nLa fontana Ferari si trova all'incrocio tra via dei Ferari e Via S. Martino, nei pressi della Chiesa di S. Antonio abate. Una volta la fontana, a vasca unica di forma semicircolare, come la vasca monolitica delle fontane Portici, Pozzat, Spiaz e Cortiveder, era pi\u00f9 a valle dell'attuale, alla quale si accedeva tramite un ripido sentiero \"a sales\u00e0\" ed era lambita dal rio San Martino che scorreva a cielo aperto per un tratto e precisamente dal columello Canonica Vecchia a quello dei Ferari; poi con un salto di alcuni metri continuava la sua corsa attraverso le pal\u00f9 ed i tovi; con i lavori di sistemazione della strada e della roggia, risalenti agli anni cinquanta venne interrata e sostituita con una fontana a due vasche rettangolari in cemento. Questa \u00e8 stata a sua volta sostituita da una pi\u00f9 simile a quella antica.\nSalendo da via S. Martino e vicolo Portici, sempre lungo il percorso della roggia, si incontra un'altra fontana, chiamata Porteghi, costituita da due vasche, la pi\u00f9 piccola \u00e8 semicircolare, la pi\u00f9 grande, con lavatoio in cemento, rettangolare. Della stessa forma sono la fontana del Borgolet, sotto il colle del Castello, la fontana di Spiaz, all'incrocio tra via Spiaz e via del Borgolet, e la fontana del Cortiveder all'incrocio tra vicolo Ortari da Fornas e via del Cortiveder. \nLa fontana Zorzi, nel nucleo omonimo, \u00e8 stata realizzata in tempi recenti interamente in cemento, rispettando la tipologia a due vasche, di cui la pi\u00f9 grande con lavatoio.\nL'analisi dei materiali ha permesso di fare alcune ipotesi sull'origine di queste fontane. In particolare le fontane Portici, Pozzat, Spiaz e Cortiveder hanno la vasca pi\u00f9 piccola di forma semicircolare, monolitica, in pietra calcarea locale\u00a0\u2013 rosso ammonitici di Trento di colore bianco, lavorata piuttosto finemente a martellata media, con bordo superiore leggermente in rilievo e lavorato con martellata fine. La vasca rettangolare \u00e8 costituita da lastre o specchi in pietra calcarea locale di colore rosso, incastrate in pilastrini parallelepipedi in pietra calcarea locale bianca. La differenza di materiale lapideo e di lavorazione delle superfici potrebbe indicare una differenza temporale delle vasche semicircolari rispetto a quelle rettangolari. In base a tale ipotesi le due date scolpite sugli specchi delle vasche rettangolari delle fontane Portici (1870) e Pozzat (1873) indicherebbe il periodo in cui venne realizzato l'assemblaggio delle antiche vasche semicircolari, una volta indipendenti e accostate a muro, alle vasche rettangolari pi\u00f9 grandi con funzione di lavatoio e abbeveratoio. Per quanto riguarda la fontana Cortiveder, la costruzione della vasca grande risale al 1720 come scolpito sul fianco della vasca stessa. La sagomatura del lato rettilineo delle vasche semicircolari di Pozzat e Spiaz indicherebbe l'incastro della vasca semicircolare ad un elemento a muro; i due fori sul bordo semicircolare indicano la presenza di due ferri per appoggiare i secchi e rivelano l'originaria posizione del getto d'acqua, asimmetrica rispetto all'asse del semicerchio.\nI lavatoi in cemento vennero aggiunti alla met\u00e0 del secolo scorso, forse in sostituzione di strutture fatiscenti. Le fontane Ferari e Zorzi vennero in tale occasione completamente riedificate.\nNel 1800 il paese di Fornace era caratterizzato non come ora da un unico conglomerato urbano, ma da diversi e ben distinti raggruppamenti di case detti Columelli, conosciuti anche come \"Cormel\". I cormei antichi sono cinque: Cortiveder, Ferari, Pistol, Spiaz, Borgolet, la numerazione delle case fino agli anni sessanta rispettava l'appartenenza ai vari columelli. Nel 1600 si aggiunsero altri due columelli (cormei) quello detto Canonica Vecia (vicolo Porici) e quello di Sant'Anna con l'omonimo capitello. Riferimento degli abitanti di queste abitazioni era il capo del proprio Columello (si potrebbe paragonare ora al fiduciario frazionale ove esiste), designato dalla rappresentanza comunale, ed al quale riferivano le istanze ed i bisogni collettivi del Columello. Egli inoltre organizzava e controllava i lavori collettivi ai propri colmelisti.\nArchitetture militari.\nCastello Roccabruna.\nI pi\u00f9 antichi documenti relativi al castello sono del 1191 e 1198, nei quali viene nominata la torre di Fornace.\nPrimo Signore fu probabilmente Orlandino artefice di questa costruzione realizzata forse assieme ai figli Pegorarius e Wilielmus che pure si fregiano dell'appellativo di signori di Roccabruna.\nSi pu\u00f2 a ragione supporre che in origine si trattasse di una torre fortificata, come la maggior parte degli insediamenti di questo tipo nel Trentino, attorno alla quale successivamente si sono costruite le mura difensive, assumendo i connotati di rocca.\nNel 1424 nell'investitura concessa dal Principe Vescovo Alessandro di Marzovia a Cristoforo e Antonio Roccabruna, l'edificio \u00e8 citato nuovamente quale castello di Fornace. La ricostruzione fu attuata presumibilmente attorno alla prima met\u00e0 del Quattrocento e ci\u00f2 sembra confermato dalla presenza di alcuni elementi architettonici messi in luce durante i lavori di restauro. Da questi per\u00f2 non \u00e8 possibile ricostruire una attendibile immagine del castello.\nSi tratta di alcuni ampi archi al piano terra lungo il muro interno del portico, tracce di finestre dai contorni in pietra arenaria gialla che si trovano collocati in corrispondenza degli attuali solai e leggibili sia nella parte interna che sulle murature esterne e che denunciano una diversa quota dei solai originari.\n\u00c8 agli inizi della seconda met\u00e0 del Cinquecento che il castello di Fornace assume una certa rilevanza nell'ambito dell'architettura rinascimentale trentina.\nDei due fratelli autori della ricostruzione del castello di Fornace Giacomo \u00e8 il pi\u00f9 giovane ed \u00e8 menzionato la prima volta in documenti del 1535; nel 1549 succede allo zio Ambrogio (+ 1557) quale capitano di castel Selva, nel 1593 stese il suo testamento e nello stesso anno il figlio lo sostituisce quale capitano di castel Selva. Dei due fratelli Giacomo ebbe senza dubbio minore incisivit\u00e0 rispetto a Gerolamo in merito all'erezione del castello di Fornace.\nGerolamo Roccabruna nacque il 21 luglio 1525. Nel 1548 era chierico ed in qualit\u00e0 di familiare accompagn\u00f2 il cardinal Cristoforo Madruzzo in Spagna, il 19 agosto 1549 ed ottenne la parrocchia di Fondo, nel 1551 fu eletto canonico della cattedrale di Trento.\nIl 13 luglio 1599 muore e viene sepolto nella navata settentrionale del Duomo di Trento, tomba asportata assieme a tutte le altre nel 1893, ed \u00e8 oggi conservata nello stabile di don Felice Sardigna alle Novaline.\nLa pi\u00f9 antica riproduzione del castello cinquecentesco di Fornace \u00e8 un disegno a penna del XVII secolo conservato nell'archivio dei Conti Trapp pubblicato dall'Ausserer nel suo volume su Pergine e dal Rasmo.\nNel 1565, Antonio Melotto, maestro muratore, fabbric\u00f2 la torre del castello per 613 ragnesi secondo quanto riporta il Weber, confermando che i lavori intrapresi dai fratelli Gerolamo e Giacomo si protrarrono per diversi anni.\nCome ricordato anche nelle lapidi murate nel prospetto del castello, i fratelli Roccabruna Gerolamo, canonico di Trento e Bressanone e Giacomo, capitano del castello di Selva, ristrutturarono l'edificio nel 1566 per opera dell'architetto Giovanni Antonio di Laino di Telvi. La ricostruzione del castello di Fornace si estese a tutto il \"dos\" area del vecchio recinto e risult\u00f2 una mediazione fra forme architettoniche ancora medioevali ed il nuovo spirito rinascimentale espresse in modo particolare nel cortile d'onore e nel bel portale in pietra a bugnato e nelle finestre con fasciatura rustica, espressione del gusto estetico dei nuovi tempi.\n\u00c8 probabile che i Longobardi e franchi fortificarono la cima del Doss Trento, punto strategico di collegamento tra la Valsugana e la Valle dell'Adige, e da questi primi apprestamenti difensivi si sarebbe evoluto il successivo castello di Fornace, feudo della famiglia Roccabruna.\nIl maniero fu rimaneggiato una prima volta nel 1462 da Giacomo Giovanni de Roccabruna e un secolo dopo venne ricostruito secondo lo stile rinascimentale dei pronipoti Girolamo e Giacomo. Nel 1853 esso, divenuto nel frattempo propriet\u00e0 dei conti Giovannelli, fu venduto al Comune, che dopo un'accurata ristrutturazione e valorizzazione durata quasi un decennio e conclusasi nel 1989, dal 24 maggio 1992 anni lo utilizzer\u00e0 come sede municipale.\nOasi alla Madonna delle Grazie.\nPur non essendo il paese un luogo di apparizione della Madonna, alcuni abitanti di Fornace sono molto devoti alla Santa Vergine, tanto da aver costruito, sotto la guida economica e spirituale di Padre Luigi Pisetta (deceduto poco tempo dopo aver realizzato il suo grande sogno di collocare nell'oasi copia della Medaglia miracolosa), un'oasi alla Madonna delle Grazie. Imponente \u00e8 la Madonna dorata che si erge nel complesso spirituale. Accanto alla statua, negli anni ottanta, \u00e8 stata posizionata un'enorme campana che rintocca durante il mese mariano di maggio alle 20 della sera. Recentemente, nel 2010 e a pochi mesi dalla scomparsa di Padre Luigi, un nuovo elemento \u00e8 andato ad arricchire quel luogo intriso di spiritualit\u00e0: un medaglione di marmo di Carrara, fedele ricostruzione della medaglia miracolosa di santa Catherine Labour\u00e9, \u00e8 stato portato direttamente da Massa Carrara dove \u00e8 stato abilmente lavorato e scolpito artigianalmente. Per l'occasione tutto il paese si \u00e8 riunito in una grande festa, che dopo la celebrazione religiosa nella chiesa principale del paese, ha visto la processione al santuario, col medaglione scortato dai Vigili del fuoco volontari del paese e accompagnato da 50 figuranti donne, vestite con abiti che ricordano la madre di Cristo.\nAree naturali.\nPian del Gac.\nSopra al paese di Fornace si trova il Pian del Gac, una grande pineta immersa nella quiete e nel verde. All'estremo inizio, verso il paese, si trova un rinnovato parco giochi, un bar di nuova costruzione, un'ampia zona adibita a feste con annesso tendone e la mensa per i lavoratori delle cave. Importante ricordare l'annuale \"Festa della birra\" che si teneva nel mese di giugno e richiamava giovani da tutto il Trentino. Da alcuni anni la festa \u00e8 stata sostituita da altri eventi di minore importanza.\nCultura.\nArte.\nAntonio Chiesa realizz\u00f2 per la Nuova Chiesa Parrocchiale di S. Martino un dipinto su tela raffigurante San Martino ed il povero. Questo \u00e8 datato 1858, e ha dimensioni pari a 324 x 202\u00a0cm. Nei primi anni del Secolo scorso il dipinto fu posizionato a fianco della porta di ingresso della Canonica allora situata nel Castello Roccabruna. Il dipinto che si trovava ancora ,in condizioni precarie, (assieme ad una vecchia stufa ad olle poi restaurata ed ora collocata nell'ufficio del Sindaco), nel Castello durante i lavori di restauro dello stesso (1980), fu portato su espresso ordine dell'allora Assessore Provinciale ai beni culturali Dott. Guido Lorenzi (originario di Fornace del quale va sottolineato l'impegno per il recupero del Maniero),presso il deposito del Castello del Buonconsiglio di Trento. Tale determinazione fu assunta dall'Assessore , in occasione di un Suo sopralluogo per la verifica dei lavori fatto congiuntamente ai Funzionari dei Beni Culturali ed alla Giunta Comunale, ed ai quali manifest\u00f2 il suo disappunto per tali carenze.\nIl dipinto, del quale nel frattempo si era persa traccia, dopo accurate ricerche eseguite dal Sindaco dell'epoca (Cav. Marco Stenico) \u00e8 stato ritrovato nel 2004 privo di telaio, ed \u00e8 stato fatto subito restaurare a cura e spese dell'Amministrazione Comunale. Lo stesso presentava un generale inaridimento, sia del pigmento pittorico sia dell'imprimitura a base di gesso e colla. Su tutta la superficie dipinta si rilevava una fitta crettatura con notevoli sollevamenti della pellicola pittorica (a scodella, a chiocciola), in alcune zone il distacco del colore era gi\u00e0 avvenuto. L'arrotolamento della tela protrattosi per molto tempo aveva causato deformazioni e delle ondulazioni molto accentuate, soprattutto in prossimit\u00e0 del grande squarcio a forma di sette al centro del dipinto. La lacerazione di notevoli dimensioni era molto slabbrata e deformata dovuta probabilmente all'effetto del trauma subito dall'opera. In particolare una piega indurita attraversava il dipinto nella parte superiore, inoltre, numerose abrasioni, buchi e lacerazioni di grande e media entit\u00e0 deturpavano l'immagine.\nLe deformazioni, acuitesi nel corso degli anni avevano provocato delle forti e prolungate trazioni sul colore, comportando fenomeni di deadesione del film pittorico che hanno determinato cadute estese del colore. Un denso strato di sporco e depositi di polvere oscuravano notevolmente la policromia originale, interferendo sulla corretta lettura del dipinto. La tela sul retro si presentava piuttosto grossa a trama regolare con notevole disomogeneit\u00e0 nello spessore del filato. Il supporto tessile composto di due teli cuciti tra loro in senso longitudinale nella parte centrale, presentava il segno dell'antica traversa del telaio originale.\nIl dipinto, dal maggio 2005 si trova nella sala consiliare del Comune.\nEconomia.\nDa molti decenni l'economia del paese \u00e8 sostanzialmente legata all'attivit\u00e0 estrattiva del porfido e alla lavorazione e posa dello stesso. Numerosissime sono le ditte che estraggono e lavorano il prezioso materiale naturale estratto dalla montagna che sorgono attorno al paese. Queste aziende danno, e hanno dato, lavoro a moltissimi paesani ma anche a numerosi operai provenienti in particolare dal Marocco e dai paesi della ex Jugoslavia, operai che hanno lasciate le famiglie per il lavoro come secoli fa gli stessi \"fornasi\" avevano fatto per emigrare in Belgio (nelle miniere di carbone) o in Sud America.\nA fianco a queste si sono sviluppate molte azienda artigiane abidite alla posa in opera del materiale nelle pi\u00f9 svariate forme. Questi sono chiamati \"posatori\".\nMa l'attivit\u00e0 estrattiva non \u00e8 l'unica fonte economica del paese: nei decenni si sono sviluppate molte imprese edili e aziende artigiane legate direttamente all'edilizia: elettricisti, idraulici, pavimentisti, falegnami.\nAd oggi, la crisi che ha colpito l'economia mondiale sta facendo sentire il suo peso anche sull'economia del paese, in particolar modo se ci si riferisce all'attivit\u00e0 estrattiva. Alcune cave sono state costrette a ridurre la produzione ed il personale, altre hanno cessato totalmente l'attivit\u00e0 lavorativa. A febbraio 2017 l'amministrazione comunale ha messo all'asta dopo tanti anni un lotto cava, prevedendo degli effetti positivi su canoni cave, lavoro ed occupazione. Le difficolt\u00e0 che sta vivendo il settore sono testimoniate proprio dalla partecipazione al bando (una offerta \u2013in Ati, aspetto positivo perch\u00e9 evidenzia la capacit\u00e0 di aggregare e fare sintesi) e dalla ridotta offerta economica. Il bando secondo il criterio dell\u2019offerta economicamente pi\u00f9 vantaggiosa non premiava necessariamente il rialzo sulla base d\u2019asta, quanto altre componenti qualitative, quali l\u2019impatto occupazionale (ecco le clausole sociali di cui parla la nuova legge ed in cui il Comune di Fornace \u00e8 stato innovatore e precursore), la capacit\u00e0 aggregativa (pure in funzione della definitiva apertura al mercato del settore), le garanzie professionali ed economiche a favore dell\u2019amministrazione.\nAmministrazione.\nIl paese, per anni governato dal cavalier Marco Stenico (coadiuvato da Pierino Caresia come vicesindaco), ha visto nel 2005 l'uscita dalla politica di Stenico il quale ha passato il testimone a Caresia, primo cittadino per due legislature.\nIl 7 giugno 2015 la popolazione di Fornace ha bocciato il progetto di fusione con il Comune di Civezzano.\nIl confronto attorno al futuro, o meglio alla forma istituzionale, della Comunit\u00e0 \u00e8 stato acceso e vitale.\nL'elettorato di Fornace ha respinto (61,01%) la proposta di fusione con il comune di Civezzano, scelta che ha portato alle dimissioni del consiglio in carica e al commissariamento del comune. I risultati delle successive elezioni comunali, svoltesi a novembre del 2015, hanno sorriso al dott. Mauro Stenico.\nAl Sindaco Mauro Stenico \u00e8 spettato gestire l'amministrazione verso il profondo cambiamento nella propria organizzazione imposto dall'attuazione delle cosiddette gestioni associate dei servizi con i comuni di Baselga di Pin\u00e9 e Bedollo. \nLe elezioni di settembre 2020 hanno confermato il Sindaco Stenico per il secondo mandato. Il ruolo di Vicesindaco \u00e8 ricoperto da Matteo Colombini, gi\u00e0 assessore nella precedente legislatura."}
{"id": "36757", "revid": "101768", "url": "https://it.wikipedia.org/wiki?curid=36757", "title": "Frassilongo", "text": "Frassilongo (\"Garait\" in mocheno, \"Gereut\" in tedesco, \"Frasil\u00f3nch\" in dialetto trentino) \u00e8 un comune italiano di 337 abitanti della provincia autonoma di Trento; gran parte della popolazione \u00e8 di lingua e cultura mochena; il comune comprende anche, pi\u00f9 in alto, il centro di Roveda (\"Oachlait\") a 1049\u00a0m.\nOrigine del nome.\nA differenza dei toponimi minori, tutti di origine tedesca, i maggiori sono di impronta chiaramente latina: \"Frassilongo\" deriva probabilmente da \"fratta\" (\"[campo con] vegetazione intricata\" o \"campo dissodato\", dal latino \"fregere\", \"rompere\", \"dissodare\"), e non da \"frassino\" come a volte riportato, e corrisponde esattamente al toponimo tedesco di \"Gereut\" (e quindi mocheno \"Garait\"), che significa \"novale\" (\"terreno incolto destinato alla coltivazione\", da \"rautn\", \"dissodare\"). Anche il toponimo della frazione di Roveda (in latino \"Rovreda\") \u00e8 romanzo, da \"rovereda\", cio\u00e8 \"luogo dove crescono i roveri\"); il suo nome mocheno \u00e8 \"Oachlait\", \"costa delle querce\".\nStoria.\nLa storia del comune di Frassilongo non \u00e8 molto ben documentata: delle persone germanofone abitavano gi\u00e0 in zona, in case sparse, nella prima met\u00e0 del XIII secolo, giunte plausibilmente su spinta dei signori di Castel Pergine.\nSociet\u00e0.\nVariazioni.\nNel 1929 \u00e8 stato aggregato a Sant'Orsola (ora Sant'Orsola Terme). Nel 1948 \u00e8 stato distaccato e ricostituito come comune autonomo.\nRipartizione linguistica.\nLa sua popolazione, secondo il censimento del 2011, \u00e8 per il 73,3% di lingua m\u00f2chena \"germanofoni\" e per il 26,7% di lingua italiana.\nGeografia antropica.\nFrazioni.\nKamauz.\nKamauz (Kamaovrunt in mocheno) \u00e8 una frazione che dista circa due kilometri dall'abitato di Frassilongo. Kamauz sorge a 1326 metri sul livello del mare e conta quarantadue abitanti. \nRoveda.\nRoveda (Oachlait in mocheno) \u00e8 una frazione che dista circa due kilometri e mezzo dall'abitato di Frassilongo. Roveda sorge a 1049 metri sul livello del mare e conta sette abitanti."}
{"id": "36758", "revid": "322321", "url": "https://it.wikipedia.org/wiki?curid=36758", "title": "Garniga Terme", "text": "Garniga Terme (\"Garniga\" in dialetto trentino) \u00e8 un comune italiano di 390 abitanti della provincia di Trento, situato sul monte Bondone a 800 metri di altitudine\nStoria.\nL'etimologia del nome \"Garniga \"\u00e8 alquanto controversa, perch\u00e9 il toponimo \u00e8 di difficile interpretazione: la versione pi\u00f9 frequente \u00e8 quella che la fa derivare dal tedesco \u201cgar nichts\u201d, parola composta che sta a significare \u201cproprio niente\u201d. Risulta documentato che, verso la fine del XII secolo o l'inizio del XIII, siano giunti a Garniga (o meglio nel suo esteso territorio), parecchi minatori tedeschi con lo scopo di sondare e studiare il terreno. Il loro incarico era di verificare se ci fossero veramente delle \u201cipotetiche\u201d miniere e la possibilit\u00e0 di sfruttamento. Tale incarico fu per\u00f2 coronato da un insuccesso clamoroso, tanto da far affermare che in quella zona non c'era assolutamente nulla, un bel niente: \"gar nichts \"nella loro lingua, a cui verrebbe attribuita l'etimologia di \"Garniga\". Tuttavia questi minatori (colonizzatori) rimasero sul posto, trasformandosi via via in pastori, agricoltori, boscaioli e cacciatori.\nLo sfruttamento dei boschi (per la maggior parte cedui) \u00e8 sempre stato fondamentale per la povera economia del paese. La vendita di legna da ardere e la produzione di calce viva e di carbone (o meglio carbonella) giustificano probabilmente la forte presenza di cognomi legati e derivanti da queste attivit\u00e0, cio\u00e8 \"Coser \"(da cuocere la roccia calcarea) e \"Carbonari\"\nL'insediamento di coloni del Tirolo o della Baviera sulla montagna di Garniga ha dato origine ad una piccola isola linguistica tedesca. La stessa cosa si era verificata poco tempo prima sugli altipiani di Vezzena, Lavarone, Folgaria e nella Vallarsa. Che i primi coloni siano stati quasi tutti di lingua tedesca lo testificano molti toponimi, i nomi propri di persona, che compaiono sui documenti del XIII e XIV secolo. Ricordiamo che Garniga, pur vicina a Trento geograficamente, ha avuto la strada carrozzabile solo nel 1956. \u00c8 da quella data che la vita e l'economia del paese cambiano radicalmente: tanti giovani scendono pi\u00f9 facilmente a valle per il lavoro, qualcuno diventa artigiano o piccolo imprenditore, altri si trasferiscono definitivamente in citt\u00e0. Nello stesso tempo il turismo ha un piccolo boom: nascono tre alberghi, vengono rilanciate le cure termali, nasce una Pro Loco, si ristrutturano le case, ecc.\nNegli ultimi dieci anni molte attivit\u00e0 e punti di interesse come uno degli alberghi, le terme, la malga ed il pub hanno chiuso la propria attivit\u00e0.\nStemma.\nLo stemma comunale \u00e8 diviso in tre partiture, ognuna con un proprio significato:\nLe terme.\nA Garniga si effettuavano cure termali nell'erba in fermentazione, quindi molto calda (55 - 60\u00a0\u00b0C). Con la fitobalneoterapia si curano reumatismi, dolori articolari, lombosciatalgie, spondiloartrosi.\nDa ormai alcuni anni le terme sono ufficialmente chiuse e la propriet\u00e0 \u00e8 passata alla provincia di Trento.\nSiti d'interesse storico-culturale.\nA Garniga Terme c'\u00e8 la chiesa di Sant'Osvaldo, del 1300, provvista di una navata gotica ricca di pietre lavorate e di una crociera barocca con modanature in malta.\nQuesto edificio \u00e8 costruito in un luogo panoramico."}
{"id": "36759", "revid": "125604611", "url": "https://it.wikipedia.org/wiki?curid=36759", "title": "Giovo", "text": "Giovo (\"Gi\u00f3f\" in dialetto trentino; dal latino \"Sagum\") \u00e8 un comune italiano sparso di abitanti della provincia di Trento. Sede municipale \u00e8 la frazione di Verla.\nGeografia.\nIl comune \u00e8 diviso in frazioni: Verla, Ceola, Masen, Mosana, Pal\u00f9, Serci, Valternigo e Ville.\nStoria.\nLa chiesa pievana dell'Assunta di Giovo \u00e8 nominata per la prima volta in un documento del 1145, quale bene posto sotto il patronato della Prepositura dei Canonici regolari di Sant'Agostino in San Michele all'Adige. Il primo accenno alla comunit\u00e0 di Giovo (\"Comunitas de Zovo\") nel senso di amministrazione civile \u00e8 del 1211, mentre nei documenti successivi \u00e8 ben attestata la presenza di un'assemblea di Regola del comune. Per tutto il periodo medievale e fino alla soppressione napoleonica il territorio di Giovo (\"Comitatus Zovi et Faedi\"), comprendente l'area attuale di Giovo, Faedo, Lavis e l'area di San Michele sulla sinistra dell'Adige, continu\u00f2 ad essere un feudo di propriet\u00e0 del Principato Vescovile di Trento. Delle numerose investiture relative a questo strategico possedimento terriero beneficiarono dapprima gli Appiano.\nSede giurisdizionale fu l'antico castello di Monreale (o di K\u00f6nigsberg) a San Michele di cui si ha testimonianza gi\u00e0 nel 1243. Verso il 1276 il castello e la giurisdizione passarono ai Conti del Tirolo che ne ebbero il controllo fino al 1407, anno in cui subentrarono i Thunn. Nel 1648 tennero il governo della giurisdizione gli Zenobio di Venezia e da ultimo gli Zenobio-Albrizzi che vi rinunciarono nel 1834. La contea di Giovo e Faedo rappresent\u00f2 in passato un asse viario di grande importanza. Ad iugum (dal latino iugum = passo), donde il nome Giovo, era detto appunto il passaggio che da Salorno saliva al Sauch, e attraverso il territorio di Faedo, scendeva a Vesin (oggi Ville), aggirando a monte, in sinistra Adige, la piana spesso allagata compresa tra la Chiusa di Salorno e San Michele.\nA Vesin \u00e8 ancora visibile la torre di guardia edificata nel XV secolo con evidente funzione di presidio. La costruzione era parte integrante di un complesso di case con torri detto \"Castel Giovo\" o \"Castello della Rosa\", sede di famiglie di notai e notabili che sin dal XII secolo rivestirono il ruolo di gastaldi e vicari di K\u00f6nigsberg. Castel Giovo non fu mai tuttavia sede giurisdizionale ed amministrativa. La comunit\u00e0 di Giovo appare gi\u00e0 dal principio come un'entit\u00e0 territoriale frazionata in almeno quattro quartieri (colomelli): Verla-Mosana, Valternigo-Ceola, Ville, Pal\u00f9. A capo del comune v'era sin dal 1529 un regolano coadiuvato da sindaci (sorta di capi frazione), da un segretario e da un saltario.\nEscursioni.\nTre le escursioni pi\u00f9 suggestive merita particolare attenzione il Sentiero Naturalistico del Mancabrot e del Lac de Montesel, con partenza ed arrivo a Valternigo. Per gli amanti della mountain bike un impervio percorso ad anello si snoda lungo il dossone del Monte Corona. Campioni come Francesco Moser e Gilberto Simoni si cimentano da sempre con questo circuito. Da Masen, attraverso i Canopi, si sale alla Maderlina e di qui al Lago Santo di Cembra, con possibile deviazione al Sauch. Una fitta rete di sentieri e strade di campagna conduce alla scoperta di antichi masi e di chiesette solitarie di rara bellezza, da una di queste, San Floriano si gode, infatti, il pi\u00f9 bel panorama sulla bassa Valle di Cembra.\nSociet\u00e0.\nFolclore.\nL'ultimo weekend di settembre si celebra a Verla di Giovo la Festa dell'Uva, tradizionale appuntamento autunnale con la vendemmia che, dopo venerd\u00ec e sabato con stand enogastronomici, mostre di pittura e scultura, convegni e festa serale in tutto il paese, termina domenica con la suggestiva sfilata di carri allegorici per le vie del centro storico del paese e continua per tutto il pomeriggio, fino alla premiazione finale in serata.\nInoltre Giovo \u00e8 appuntamento estivo di Sagre di paese come 'L Sagron de la terza de lui a Verla e La Madonna de la quarta de lui con processione della Madonna del Carmine a Pal\u00f9, (rispettivamente il terzo e il quarto weekend di luglio).\nPoi a Valternigo memoria di San Romedio la domenica vicina al 15 gennaio e San Floriano tendenzialmente la prima domenica di maggio, San Giorgio presso la Chiesetta omonima poco fuori Mosana il 23 aprile, a Ceola la Festa Mariana per la fine del mese di Maggio con processione l'ultima domenica, la Festa della Madonna Addolorata la III domenica di Settembre a Ville, e ancora i molti concerti bandistici della Banda Piccola Primavera e della Bandina (15 agosto), assieme ai concerti corali, gli spettacoli teatrali e molte altre attivit\u00e0 che scandiscono annualmente il calendario tradizionale delle genti di Giovo, coinvolgendo persone di tutte le et\u00e0.\nEconomia.\nLa conca di Giovo \u00e8 una suggestiva teoria di campi terrazzati intensamente coltivata a vigneto. Si producono vini di ottima qualit\u00e0; tra i vitigni per bianchi il M\u00fcller-Thurgau, il Nosiola, lo Chardonnay, il Sauvignon e, pi\u00f9 recentemente, il Traminer, tra i rossi il Pinot Nero, la Schiava, il Rupinio. Modeste le superfici coltivate a melo o interessate da impianti di piccoli frutti. L'artigianato \u00e8 presente con aziende attive nel settore della lavorazione e della messa in posa del porfido. Cantine vitivinicole private sono presenti a Pal\u00f9 e a Verla. Sviluppato pure il settore dell'edilizia. Il settore turistico \u00e8 in forte sviluppo e connesso con l'attivit\u00e0 agricola. Aziende agrituristiche ed alberghiere per il soggiorno sia estivo che invernale propongono vacanze all'insegna dell'enogastronomia e del pieno benessere.\nAmministrazione.\n10 maggio 2015\nin carica\nVittorio Stonfer\nLista Civica\nSindaco"}
{"id": "36760", "revid": "290309", "url": "https://it.wikipedia.org/wiki?curid=36760", "title": "Giustino (Italia)", "text": "Giustino (\"Giustin\" in dialetto rendenese) \u00e8 un comune italiano di 740 abitanti della provincia di Trento, situato in Val Rendena, situato a 776 m di altitudine.\nA caratterizzare la vita di Giustino \u00e8 stata per molti anni, la miniera di feldspato sodico, impiegato nell'industria delle ceramiche.\nIl territorio ricade in gran parte nel Parco naturale provinciale dell'Adamello-Brenta, e fa parte del territorio detto delle Giudicarie."}
{"id": "36761", "revid": "1444396", "url": "https://it.wikipedia.org/wiki?curid=36761", "title": "Grauno", "text": "Grauno (\"Gr\u00e0un\" in dialetto cembrano) \u00e8 un ex comune italiano di 144 abitanti della provincia di Trento situato nella parte alta della Val di Cembra. Il 1\u00ba gennaio 2016 si \u00e8 fuso con Faver, Grumes e Valda per formare il nuovo comune di Altavalle.\nMonumenti e luoghi d'interesse.\nIn paese sorge la chiesa parrocchiale di San Martino, risalente al 1863, costruita sul luogo di una precedente struttura risalente forse all'XI secolo."}
{"id": "36762", "revid": "47767", "url": "https://it.wikipedia.org/wiki?curid=36762", "title": "Grigno", "text": "Grigno (\"Grigno\" in dialetto valsuganotto) \u00e8 un comune italiano di abitanti della provincia autonoma di Trento, situato nella Valsugana orientale, al confine con il Veneto.\nGeografia fisica.\nTerritorio.\nNel territorio comunale il torrente Grigno affluisce nel fiume Brenta.\nStoria.\nPreistoria.\nI reperti testimoniano la presenza umana nel territorio di Grigno sin dal paleolitico superiore. A quest'epoca vanno riferiti il Riparo Dalmeri e la Grotta di Ernesto, due siti archeologici di grandissima importanza.\nIl primo, localizzato a nord della piana di Marcesina a 1240 m s.l.m., rappresenta un antico riparo utilizzato nel periodo estivo e autunnale da cacciatori di stambecchi (come dimostrato dai resti di selvaggina). Sono presenti inoltre le tracce di focolai, infossati e delimitati da pietre, nonch\u00e9 l'impronta di una capanna. Ma il ritrovamento pi\u00f9 prezioso riguarda una serie di pietre dove sono state disegnate, con ocra rossa, animali stilizzati, elementi geometrici e figure antropomorfe.\nLa Grotta di Ernesto si trova a 1165 m s.l.m., lungo le pendici che sovrastano la localit\u00e0 Pianello. In essa si trovano le cosiddette \"sala del Focolare\" e \"camera della Torcia\", dove si trovano le tracce di una sporadica frequentazione di cacciatori collocabile nel VII millennio a.C..\nEpoca antica.\nVerso il 1200 a.C. fu costruito il castelliere di Grigno, all'imbocco della Gola del Murelo. Si trattava di una costruzione difensiva costituita da barriere in pietra e legno, dotata di rudimentali torri di avvistamento. Fu probabilmente innalzato dagli Euganei, che si erano ritirati nella zona alpina dopo l'arrivo dei Paleoveneti, ma, pi\u00f9 volte rinnovato, continu\u00f2 a funzionare anche dopo l'epoca romana.\nAttorno al 400 a.C. Grigno fu raggiunta da trib\u00f9 celtiche, mentre nel 172 a.C. i Romani occuparono Feltre, colonizzando anche la Valsugana. In questo periodo fu tracciata la via Claudia Augusta, che collegava Altino a Trento. Il ritrovamento di una tomba e di alcune monete dell'epoca fa pensare alla presenza di un insediamento stabile.\nMedioevo.\nDopo la caduta dell'Impero Romano d'Occidente e l'arrivo dei Longobardi, Grigno fu ricompresa nel ducato di Treviso e probabilmente ospit\u00f2 un presidio militare che faceva base nel castelliere.\nIn epoca feudale Grigno (con Selva e Martincelli) divenne possedimento dei vescovi-conti di Feltre e fu amministrata dalla famiglia Grigno, loro vassalla. Al 1184 risale la prima citazione scritta del paese, nella variante \"Grino\", mentre nel 1202 compare l'attuale forma \"Grigno\".\nNel 1261 fu rogato il documento che assegnava alla villa di Grigno la montagna di Marcesina, territorio ricco di pascoli e legname che nei secoli successivi fu strenuamente difeso (anche con la forza) dagli sconfinamenti delle comunit\u00e0 vicine. Il fondovalle era collegato alla localit\u00e0 mediante i sentieri della Pertega (da Grigno) e delle Traversade (da Tezze).\nNel 1314 la famiglia Grigno, ormai da tempo residente a Feltre, rinunci\u00f2 al feudo. Con l'arrivo degli Scaligeri nel 1333 Grigno venne inglobata nella giurisdizione di Ivano, retta dai Castelnuovo-Caldonazzo.\nPochi anni dopo il castello fu distrutto dalle truppe di Francesco da Carrara che aveva attaccato Biagio di Castelnuovo. Dopo questo evento il fortilizio non fu pi\u00f9 ricostruito, come risulta dall'atto di investitura del 1391, quando Gian Galeazzo Visconti conferm\u00f2 ai Castelnuovo i feudi di Grigno e Tesino (si parla del \"dosso dove c'era un castello\").\nDominazione asburgica.\nNegli anni successivi Grigno segu\u00ec le sorti della Valsugana orientale ed entr\u00f2 nell'orbita asburgica. Sotto questo dominio divenne capoluogo di una propria giurisdizione, seppur dipendente da Ivano.\nAl 1592 risale la \"Carta della Regola\", lo statuto della comunit\u00e0 grignata, anche se essa sembra essere una riedizione di un documento pi\u00f9 antico, probabilmente di origine medievale. Forse per non aver preso parte alla cosiddetta guerra rustica, essa manteneva il controllo su una vasta propriet\u00e0 collettiva composta da boschi, pascoli, campagne e paludi.\nTrovandosi al confine con la Repubblica di Venezia, vi fu istituita una dogana per il controllo delle merci in entrata e in uscita dall'Impero, gestita da persone di fiducia di origine tedesca (da qui l'origine del cognome locale Heidenberger tramutato poi in Heidempergher, quest'ultimo ancor oggi presente nel comune ). La posizione di confine rese gli scambi pi\u00f9 vivaci e favor\u00ec l'aumento demografico, tuttavia il paese fu esposto alle incursioni militari fino alle guerre napoleoniche, soffrendo incendi e saccheggi. A ci\u00f2 si aggiunsero le calamit\u00e0 naturali: memorabili le inondazioni del torrente Grigno del 1748 e del 1882.\nNella seconda met\u00e0 dell'Ottocento anche Grigno fu colpita dalla crisi economica che port\u00f2 numerosi grignati a emigrare in America, specialmente in Brasile. Il fenomeno riprese nel primo e nel secondo dopoguerra, diretto ora all'Austria (Tirolo e Vorarlberg), alla Svizzera, al Belgio e alla Francia. Tra i censimenti del 1921 e il 1991 il comune risulta aver perso un terzo dei suoi abitanti.\nPrima guerra mondiale.\nIn quanto sudditi austroungarici, allo scoppio della grande guerra i grignati furono chiamati alle armi per combattere dalla parte degli Imperi Centrali. Il comune si trov\u00f2 sin dall'inizio in prima linea data la posizione al confine con il Regno d'Italia: il 21 maggio 1915 il paese venne sgomberato in vista di un attacco italiano che effettivamente avvenne pochi giorni dopo, quando il Regio Esercito super\u00f2 la frontiera e occup\u00f2 la Valsugana orientale. Gli abitanti, fedeli sudditi imperiali, accolsero con diffidenza gli invasori, contro i quali, peraltro, combattevano i loro militari. Dopo questo evento, i civili rimasti furono fatti evacuare via treno verso il Veneto e il resto d'Italia.\nNel settembre 1917 la zona vide l'ammassamento di circa quarantamila soldati italiani, in previsione di un attacco al Tirolo. Ma la rotta di Caporetto del novembre successivo costrinse al ritiro anche le truppe della Valsugana, spostando i combattimenti sull'altopiano di Asiago e il monte Grappa.\nAlla fine del conflitto l'intero Trentino pass\u00f2 al Regno d'Italia.\nSeconda guerra mondiale e resistenza.\nDopo l'armistizio di Cassibile, Grigno, come tutto il Trentino-Alto Adige, fu compresa nella zona d'operazioni delle Prealpi. Tutti i maschi residenti delle classi dal 1894 al 1926 furono chiamati a prendere parte all'organizzazione Todt che si occupava della realizzazione di infrastrutture a scopi militari. A Grigno furono innalzate baracche per ospitare gli operai, impiegati nella costruzione di fortificazioni e strade e nel ripristino dei ponti bombardati.\nFrattanto aveva preso vigore la Resistenza, rappresentata, in queste zone, dai partigiani del Battaglione \"Gherlenda\", inquadrato nella Brigata \"Gramsci\".\nDurante l'inverno 1944-45 l'intera Valsugana fu soggetta a bombardamenti alleati quasi giornalmente, in quanto rappresentava uno dei pi\u00f9 importanti collegamenti con la Germania, in particolare per l'approvvigionamento delle truppe tedesche in Italia. Tra febbraio e aprile fu proprio Grigno ad essere coinvolta, con ripetuti attacchi alla stazione, alla ferrovia, ai ponti e alle strade. Ma ingenti danni si contarono anche tra gli edifici civili: venne raso al suolo l'albergo \"Al Ponte\" e furono gravemente colpite la chiesa e le abitazioni; si cont\u00f2 anche una vittima.\nMonumenti e luoghi d'interesse.\nArchitetture civili.\nNel comune sono presenti testimonianze del periodo preistorico, in particolare del paleolitico superiore. Due sono i siti archeologici nei quali sono stati effettuati ritrovamenti: il riparo Dalmeri e la grotta di Ernesto, che si trovano a nord della piana della Marc\u00e9sina a 1200 m di altitudine.\nLungo la strada che conduce alla frazione di Selva si pu\u00f2 trovare una calchera da poco ristrutturata, denominata \"calchera de Boro\", utilizzata in passato per la produzione della calce ottenuta cuocendo le rocce calcaree.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche:\nSport.\nIl paese di Grigno, unitamente con i comuni di Ospedaletto e Castel Ivano, \u00e8 rappresentato in ambito calcistico dalla societ\u00e0 A.S.D. Ortigaralefre (nata nel 2009 dalla fusione delle societ\u00e0 U.S. Ortigara Grigno e A.S.D. Monte Lefre)."}
{"id": "36763", "revid": "1444396", "url": "https://it.wikipedia.org/wiki?curid=36763", "title": "Grumes", "text": "Grumes (\"Grum\u00e9s\" in dialetto cembrano) \u00e8 stato un comune italiano di 438 abitanti della provincia di Trento. Il 1\u00ba gennaio 2016 si \u00e8 fuso con Faver, Grauno e Valda per formare il nuovo comune di Altavalle.\nAttraversato dall'Avisio, il paese \u00e8 diviso in cantoni: \"Gregi\u00f2n\", \"Dos\", \"la Ri\u00f9\", \"Masi\" e \"Rella\".\nStoria.\nGrumes fu sede di un'antica giurisdizione vescovile, che fu consegnata al vescovo di Trento nel 1185. Il castello fu distrutto nel XII secolo e si trovano tracce di muratura nei pressi della localit\u00e0 Castelletto. Su questo castello sorgono numerose leggende: si narra che vi furono rinchiusi legati politici di papa Adriano IV.\nNel 1797 il paese fu assediato da una colonna francese, che proveniva dalla Val di Cembra.\nEconomia.\nLe principali fonti di sostentamento sono: la vite, l'artigianato e il commercio del legno. Si sta sviluppando anche dal punto di vista industriale.\nVariazioni.\nI comuni di Valda e Grauno furono aggregati a Grumes nel 1928, ma poco pi\u00f9 di vent'anni dopo ottennero l'autonomia."}
{"id": "36765", "revid": "322321", "url": "https://it.wikipedia.org/wiki?curid=36765", "title": "Imer", "text": "Im\u00e8r (IPA: ) \u00e8 un comune italiano di abitanti della provincia autonoma di Trento in Trentino-Alto Adige. \u00c8 il primo paese che si incontra entrando dalla gola dello Schen\u00e8r, principale accesso alla valle del Primiero.\nIl paese \u00e8 adagiato sul conoide detritico del rio San Pietro, un ruscello che scende dal monte Bedol\u00e9 e che, in occasione di alluvioni e forti piogge, sa trasformarsi in potente torrente di montagna. Il paese \u00e8 rivolto a sud e quindi in una buona posizione assolata anche se, soprattutto dal tardo autunno e in inverno, la presenza del monte Vederna e del Monte Tas\u00e9 tendono a nascondere il sole, soprattutto nella parte occidentale del paese e nelle frazioni di Masi e delle P\u00e8ze.\nLo sviluppo del paese segue due direttrici principali: quella del summenzionato rio San Pietro (da nord a sud) e quella della Strada statale 50 del Grappa e del Passo Rolle (da est ad ovest). La prima prende in considerazione la parte storica del paese, sviluppatasi proprio lungo la traccia del rio (\"col de Riu\"); la seconda, invece, ha ad oggetto la parte pi\u00f9 recente del paese, sviluppatasi ai lati della strada principale. Dall'alto il paese sembra, geometricamente parlando, un rombo avente come diagonale verticale il ruscello e come diagonale orizzontale la strada.\nGeografia fisica.\nTerritorio.\nA sud-est di Im\u00e8r \u00e8 situato il monte \"Tas\u00e9\", mentre a sud si apre la val Noana. Attraverso questa valle sono visibili le Vette Feltrine e in particolare il monte Pavione. A sud-ovest inizia la valle dello \"Schen\u00e8r\" con l'omonimo lago, storico passaggio per arrivare in Primiero da Feltre e quindi dal mondo esterno. Ad ovest si erge il monte Totoga, ove \u00e8 ben visibile la chiesetta di San Silvestro che domina la parte bassa della valle e da nord-ovest a nord-est si erge il \"Bedol\u00e9\" che si estende dal passo Gobbera fino quasi al passo Rolle (anche se il termine Bedol\u00e8 indica solo una parte del monte).\nIl paese \u00e8 adagiato su un conoide detritico che confluisce, nel punto pi\u00f9 basso, nella distesa pianeggiante chiamata \"Giare\", nome derivante dalla tipologia di terreno composto in gran parte da ghiaia detritica, accumulata dalle piene del torrente Cismon, del rio San Pietro e del torrente Noana, ricoperta da un sottile strato di terreno, per lo pi\u00f9 riportato dai contadini, grazie anche alla concimazione, nel corso dei secoli. La fertilit\u00e0 della distesa \u00e8 medio-bassa proprio a causa della composizione del terreno sottostante e quindi, soprattutto in passato, gli agricoltori erano costretti alla ricerca di altre zone da sfruttare per l'allevamento del bestiame e la fienagione (come si vedr\u00e0 in seguito, il Consorzio dell'Alpe Vederna nacque appunto per questo).\nI Solivi.\nIl versante meridionale del monte Bedol\u00e9, nei territori comunali di Mezzano e di Im\u00e8r prende il nome di \"Solivi\", dal fatto che \u00e8 rivolto al sole. Ai \"Solivi\" si contrappongono i \"Pusterni\", ovvero i versanti settentrionali dei monti Vederna e Tas\u00e9 che per buona parte dell'anno in ombra.\nI \"Solivi\" un tempo erano un enorme prato (ad eccezione delle valli molto impervie) con campi di varie colture e vari alberi da frutto (mele, pere, pesche, noci, ciliegie ed albicocche) disposti in modo regolare a favore della vivacit\u00e0 del paesaggio. Col miracolo economico del secondo dopoguerra la vita contadina venne abbandonata e non essendoci pi\u00f9 il bisogno di fieno per le vacche i prati non vennero pi\u00f9 falciati, col risultato che oggi buona parte dei Solivi, particolarmente la parte pi\u00f9 alta, \u00e8 ricoperta dal bosco.\nRestano ancor oggi dei prati abbastanza grandi, come ad esempio \"Sol\u00e0n\" e \"Sol\u00e0n Grant\" ad ovest, \"Colad\u00ecna\", \"Casi\u00e9i\" e i \"Maci\u00f3di\" ad est e le \"C\u00f2ste\" e \"Balad\u00f3i\" nella parte pi\u00f9 alta.\nMonte Vederna.\nAi piedi del monte Pavione si estende il monte Vederna, un ampio prato caratterizzato dalla presenza di numerosi masi, le baite primierotte utilizzate per l'alpeggio del bestiame e per la conservazione del fieno. Il monte \u00e8 accessibile attraverso tre differenti strade e da alcuni sentieri: dalla localit\u00e0 Pontet per circa 15\u00a0km; da Im\u00e8r su una ripida strada di 4\u00a0km; sempre da Im\u00e8r percorrendo la val Noana e, in localit\u00e0 Valpiana, deviando in direzione alpe Vederna (questa terza via \u00e8 di circa 11\u00a0km complessivi). Sull'alpe Vederna, oltre ai succitati numerosi masi, trovano spazio una suggestiva chiesetta alpina, intitolata alla Madonna della Neve (sull'alpe, ad agosto, si svolge la festa della Madonna della Neve, la sagra delle Vederne, alla quale partecipano gli abitanti di Im\u00e8r e dell'intera valle, oltre ai numerosi turisti), un attrezzato rifugio, una cascina forestale utilizzata dalle parrocchie per i campeggi estivi ed invernali, e la malga Agner\u00f2la, proprio ai piedi del monte Pavione. A nord dell'alpe Vederna si colloca la cima del monte Vederna sulla cui sommit\u00e0 \u00e8 presente un pianoro erboso, raggiungibile dall'alpe attraverso una comoda strada forestale.\nA picco sulla valle di Primiero, sul lato nord del pianoro, \u00e8 situata una croce, la croce degli Alpini, dalla quale \u00e8 possibile ammirare il un paesaggio dolomitico della valle di Primiero, i paesi situati lungo il torrente Cismon, il massiccio delle Pale di San Martino, il Lagorai, le Dolomiti della Val di Fassa e tutti i massicci posti a nord, nord est e nord ovest, fin dove lo sguardo si perde nel vuoto; la croce degli Alpini rappresenta uno dei luoghi pi\u00f9 suggestivi e caratteristici dell'intera valle di Primiero. La croce, dotata di impianto di illuminazione, \u00e8 ben visibile dal fondovalle nelle giornate festive e pre-festive e, assieme alla croce del Monte Padella, nel Comune di Transacqua, anch'essa illuminata, costituisce ormai un elemento imprescindibile dell'ambiente primierotto.\nLa propriet\u00e0 dell'alpe Vederna, fino a qualche tempo fa, non era n\u00e9 del comune di Im\u00e8r n\u00e9 di singoli privati: nel 1742 63 \"almeroi\" costituirono un consorzio che divise l'alpe in altrettante particelle, date in gestione a rotazione per dieci anni a ciascun socio e ai nuclei familiari che ne derivarono nel tempo. Oggi tale gestione \u00e8 scomparsa, ma il consorzio sopravvive ed il numero di consorti o possibili consorti (i \"vesini dela Vederna\", ovvero i discendenti, purch\u00e9 maschi e figli a loro volta di consorti maschi, di coloro i quali aderirono al primo consorzio; nel caso in cui un consorte avesse in passato o abbia tuttora solo figlie femmine, perdeva e perde il diritto di trasmettere ai propri eredi la qualit\u00e0 di consorte) \u00e8 di difficile quantificazione.\nSempre sul monte Vederna \u00e8 possibile ammirare gli \"stoli\" in localit\u00e0 \"Morosna\", ovvero delle gallerie scavate durante la guerra aventi dei fori dai quali era possibile sparare con i cannoni anche a lunga distanza, permettendo cos\u00ec un adeguato controllo di una ampia area di territorio trentino.\nScanai\u00f2l e Arz\u00f3n.\nIl comune di Im\u00e8r comprende anche un'isola amministrativa che comprende le cime Scanai\u00f2l (2465\u00a0m s.l.m.) e Arz\u00f3n (2309\u00a0m s.l.m.), che si trovano separate dal resto del comune. Questa parte prende il nome di Im\u00e8r II la cui menzione si riscontra gi\u00e0 nel 1474 in una sentenza per porre gli esatti confini di questa zona con la Regola di Siror. Im\u00e8r II \u00e8 stata assegnata al comune perch\u00e9 un tempo, quando gli abitanti erano contadini, c'era bisogno di fieno. Venne scelta la malga Scanai\u00f2l per soddisfare questa necessit\u00e0.\nAd Im\u00e8r II ci sono due malghe: la malga Arzon e la malga Scanai\u00f2l.\nClima.\nIl clima di Im\u00e8r \u00e8 abbastanza freddo, in quanto alla media italiana \u00e8 fra quelli che necessitano di pi\u00f9 energia per riscaldare le case nelle stagioni fredde.\nNegli anni pi\u00f9 recenti anche ad Im\u00e8r si sta facendo sentire il riscaldamento globale, infatti se nel primo dopoguerra c'era neve ogni inverno, sempre pi\u00f9 spesso l'inverno passa con nevicate di qualche decina di centimetri alla volta.\nOrigini del nome.\nL'origine del toponimo \"Im\u00e8r\" (erroneamente storpiato dai numerosi turisti e non valligiani in \"\u00cdmer\") \u00e8 incerta:\nSecondo alcune fonti deriva proprio dalla sua posizione geografica: in latino \"imus\" indica il basso, cio\u00e8 la posizione di Im\u00e8r, adagiato sul fondovalle della conca del Primiero.\nAltri sostengono che il toponimo derivi da San Imero, a cui i \"can\u00f2pi\" (dal tedesco \"Bergknappen\" ovvero minatore) erano molto devoti. A questo santo si crede che sia stata dedicata anche una chiesa oggi non pi\u00f9 esistente.\nStoria.\nIm\u00e8r, storicamente unito a Canal San Bovo, si rese indipendente nel 1797 e costituiva gi\u00e0 dall'XI secolo uno dei quattro colmelli o regole del Primiero assieme a Tonadico, Transacqua e Mezzano (nel ventennio fascista).\nIl territorio del comune confina con la provincia di Belluno e lungo la Strada statale 50 del Grappa e del Passo Rolle e del Passo Rolle, all'altezza della frazione di Pontet, era situata, fino alla conclusione della Prima guerra mondiale, la dogana fra l'impero austro-ungarico (di cui l'intero Trentino-Alto Adige faceva parte) e il Regno d'Italia.\nNell'inizio del novembre del 1966 il paese, come anche il resto della valle, venne travolto da un'alluvione che port\u00f2 molti danni ed un morto nel paese stesso. \u00c8 la stessa alluvione che a Firenze distrusse o danneggi\u00f2 alcune preziose opere d'arte.\nLe miniere.\nDal 1565 ai primi del Novecento vennero sfruttati alcuni giacimenti minerari nella zona sovrastante Im\u00e8r chiamata \"I Solivi\"; queste localit\u00e0 erano\u02d0.\nIl minerale estratto veniva poi fuso alla \"ferrarezza\" di Transacqua, per questo venne costruita la \"Via Nova\" ancora oggi praticabile che conduce da passo Gobbera alla suddetta Transacqua. Alla ferrarezza il minerale veniva lavorato per produrre delle barre pi\u00f9 facilmente trasportabili a dorso d'asino.\nSimboli.\nLo stemma di Im\u00e8r \u00e8 stato adottato con delibera del\nConsiglio comunale n. 45 del 28 luglio 1986, per ovviare al fatto che i comuni di Mezzano e Im\u00e8r presentavano il medesimo emblema, concesso con il regio decreto del 16 gennaio 1930 a seguito della loro unificazione del 1929 e rimasto lo stesso per entrambi anche dopo la separazione del 1947. Nel nuovo stemma sono stati mantenuti alcuni elementi rispetto al precedente: la partizione in tre fasce e i loro smalti; le due lontre poste sulle fasce inferiori sono state sostituite da una sola lontra nel centro, simbolo di Primiero fin dall'XI secolo.\nIl gonfalone \u00e8 un drappo di azzurro.\nMonumenti e luoghi d'interesse.\nArchitetture religiose.\nNel Medioevo Im\u00e8r apparteneva alla diocesi di Feltre, infatti pass\u00f2 in quella di Trento solo nel 1786. Nel 1798 avvenne un'altra svolta importante sul piano religioso: Im\u00e8r divent\u00f2 curazia indipendente da Mezzano, cui era stata fino ad allora associata.\nArchitetture civili.\nSu varie abitazioni del paese stesso si possono notare delle pitture che, a causa della loro et\u00e0, stanno scomparendo ad opera degli agenti atmosferici. Queste pitture hanno temi prevalentemente sacri.\nIl municipio.\nIl municipio di Im\u00e8r, che si trova sul piazzale dei Piazza, \u00e8 stato per secoli la residenza della famiglia nobile che aveva la maggior influenza sull'economia paesana: i \"Piazza\", appunto. Il municipio rappresenta, insieme alla chiesa, uno degli edifici pi\u00f9 antichi di Im\u00e8r.\nSociet\u00e0.\nEtnie e minoranze straniere.\nGli stranieri residenti a Im\u00e8r il 1\u00ba gennaio 2011 sono 34 (il 2,8% della popolazione totale).\nLa comunit\u00e0 straniera pi\u00f9 numerosa \u00e8 quella proveniente dalla Moldavia, con il 38,2% di tutti gli stranieri presenti sul territorio.\nReligione.\nLa popolazione di Im\u00e8r \u00e8 tradizionalmente cristiana cattolica, anche se con l'immigrazione degli anni pi\u00f9 recenti si sta diversificando in varie direzioni.\nPresente da diversi anni ad Im\u00e8r \u00e8 una sala del regno dei testimoni di Geova, punto di riferimento per i fedeli dell'intera vallata.\nTradizioni e folclore.\nLa popolazione \u00e8 tradizionalmente legata ai vicini trentino-tirolesi come abbigliamento.\nAnche la cucina \u00e8 legata ai vicini alpini: tipici sono i canederli e la polenta. Esistono per\u00f2 altri cibi che sono unici della valle di Primiero, ad esempio le \"p\u00e0pe\", la \"tos\u00e8la\" e il \"pand\u00f2lo\".\nCultura.\nLingue e dialetti.\nLa lingua pi\u00f9 diffusa ad Im\u00e8r \u00e8 un ramo del dialetto primierotto, variante locale del veneto feltrino, con molti termini germanofoni.\nPraticamente tutte le persone conoscono l'italiano, raramente per\u00f2 parlato anche in casa al posto del dialetto locale.\nLa lingua straniera pi\u00f9 conosciuta \u00e8 il tedesco, specie nella sua variante tirolese, a causa sia dell'appartenenza del Trentino all'impero austro-ungarico fino alla fine della prima guerra mondiale, sia per la sua vicinanza alla provincia autonoma di Bolzano.\nGeografia antropica.\nLa maggior parte della popolazione \u00e8 concentrata nel paese stesso di Im\u00e8r ed in misura minore nelle frazioni di Masi, P\u00e8ze e Pontet. Quasi assenti sono le abitazioni isolate, usate in gran parte come masi.\nEconomia.\nUn tempo ad Im\u00e8r l'economia era basata principalmente su alcune attivit\u00e0: la maggior parte della popolazione era impiegata nell'agricoltura e nell'allevamento. Nelle malghe veniva poi prodotto il \"bot\u00ecro de malga\", rinomato burro esportato a Venezia.\nErano poi sviluppate la produzione di legno e la fluitazione di questo legno ancora verso Venezia. Infatti nella frazione di Masi c'era il cosiddetto \"Porto dei Masi\" dove affluivano tutte le \"Taie\" (Tronchi) del Primiero e da qui venivano fatte fluitare, in primavera, lungo il Cismon verso Venezia.\nInfrastrutture e trasporti.\nCome nella buona parte delle valli trentine anche in Primiero ed a Im\u00e8r i trasporti avvengono principalmente in automobile o con la copertura dell'azienda provinciale Trentino Trasporti, che stabilisce delle regolari corse in corriera per raggiungere i luoghi pi\u00f9 vicini oppure le cittadine un po' pi\u00f9 lontane.\nAlle \"Gi\u00e0re\", nella parte bassa di Im\u00e8r, comincia anche la pista ciclabile che, passando per il comune di Mezzano, giunge fino a Siror in localit\u00e0 \"Nolesca\".\nAmministrazione.\nAltre informazioni amministrative.\nNel 1927 il comune viene soppresso e i suoi territori aggregati al nuovo comune di \"Mezzano Imer\"; nel 1947 il comune viene ricostituito (Censimento 1936: pop. res. 1051).\nSport.\nLo sport tradizionalmente praticato a Im\u00e8r \u00e8 lo sci nordico, infatti nella localit\u00e0 \"P\u00e8ze\" ancora oggi vi \u00e8 una pista denominata \"Ski Arena Le Peze\" e, talvolta anche nella localit\u00e0 \"Gi\u00e0re\", per anni ci sono state delle piste in cui buona parte della popolazione praticava questo sport.\nNegli anni pi\u00f9 recenti ad Im\u00e8r \u00e8 stato costruito un campo da calcio utilizzato dai praticanti di questo gioco provenienti da tutta la valle.\nAd Im\u00e8r ha sede il Gruppo Sportivo Pavione, che d\u00e0 la possibilit\u00e0 di praticare sport di vario tipo."}
{"id": "36767", "revid": "2022787", "url": "https://it.wikipedia.org/wiki?curid=36767", "title": "Ivano Fracena", "text": "Ivano Fracena (IPA: , \"Ivan Frazz\u00e9na\" nel dialetto locale, \"Yf\u00e4n\" in tedesco, desueto) \u00e8 una frazione di Castel Ivano di 338 abitanti in provincia autonoma di Trento, sito ai piedi del Monte Lefre, qui ha sede il Castel Ivano, che ha origini longobarde. \nHa costituito comune autonomo fino al 30 giugno 2016, dopodich\u00e8 \u00e8 stato aggregato al nuovo comune di Castel Ivano in seguito all'esito positivo del referendum consultivo tenutosi il 20 marzo 2016.\nNon si trattava di un comune sparso in quanto la sede municipale si trovava nel centro abitato costituito dalle due localit\u00e0 che davano il nome all'ente.\nStoria.\nMedioevo.\nLe due frazioni di Ivano e Fracena sorsero in epoca non precisata vicino all'imponente mole del castello che fu all'origine della loro esistenza. Si tratta di due insediamenti medievali, sorti come \"arimannie\" del castello. Ci\u00f2 significa che nel Medioevo, in epoca imprecisata, i signori di Ivano concessero in godimento terre da coltivare agli uomini liberi e armati, detti \"arimanni\" nell'antico diritto germanico e longobardo. Essi (gli arimanni) avevano l'obbligo di prestare servizio militare a difesa del castello. Le terre da coltivare costituivano la paga per il loro servizio. Il castello fu dunque la matrice storica delle due frazioni e ne determin\u00f2 la localizzazione.\nEt\u00e0 moderna.\nLa giurisdizione sul castello di Ivano fu concessa nel 1496 dall'imperatore Massimiliano I alla casata nobiliare dei Wolchenstein di Rodenegg, che la ressero fino alla vigilia della Prima guerra mondiale. Il castello era retto da un capitano nominato dai Rodenegg. Assieme alla vicina comunit\u00e0 di Grigno, la castellania di Ivano promosse la penetrazione e secolari vertenze per il possesso e la giurisdizione di alcuni territori oltre il Brenta, ovvero la piana di Marcesina e il monte Frizzon, sull'altipiano di Asiago. Tali contese si conclusero nel 1751 con l'accordo sui confini tra la Repubblica di Venezia e il Tirolo e con l'apposizione, nel corso dell'anno successivo, dei cippi ancora oggi visibili. Questa linea dei termini divenne, dopo il 1866 e fino al 1919, il confine tra Italia e Austria e oggi separa in questa area le province di Trento e Vicenza.\nXX secolo.\nLa parte pi\u00f9 antica di Ivano sorse molto vicino al castello, in una piccola depressione dietro lo stesso, quasi nascosta dalla sua vistosa presenza. In seguito la frazione venne modificata da una serie di interventi che ne alterarono le caratteristiche originali. Agli inizi del Novecento furono costruiti degli edifici isolati rivolti verso la piazza e Campo del Lago. In seguito vennero costruiti altri edifici ed ora la frazione non assomiglia pi\u00f9 al primitivo nucleo abitato costituito dalle cosiddette \"Case vece\".\nFracena, invece, sorse in una zona pi\u00f9 aperta ed esposta, in una conca naturale ai piedi di un'antica falda di frana del monte Lefre. Gli edifici pi\u00f9 antichi erano situati lungo la strada che taglia longitudinalmente la frazione ed erano rivolti di solito verso la valle. Gli antichi abitanti di Fracena, pi\u00f9 di quelli di Ivano, erano dediti all'agricoltura e allo sfruttamento dei fondi.\nPer quanto riguarda la viabilit\u00e0 si pu\u00f2 ricordare che un'antica strada, provenendo da Ospedaletto, saliva verso il colle di San Vendemiano, passava a valle della chiesetta, attraversava i due centri abitati e, controllata dal castello, proseguiva verso Strigno.\nDopo la prima guerra mondiale tra le due frazioni furono costruiti, equidistanti dai due nuclei abitati, l'edificio scolastico (ora municipio) e la chiesa. Le due frazioni erano unite dalla vecchia strada denominata \"Caboeri\", quella che passa a valle del cimitero. L'attuale strada fu costruita dopo la guerra del 1914-18, quando venne costruito l'edificio scolastico e la chiesa.\nToponomastica.\nIl toponimo \"Ivano\", attestato gi\u00e0 a partire dal XII secolo, deriva dal nome proprio di persona Ivano che, in lingua serbo-croata, significa Giovanni. Si tratta di un riferimento a Giovanni Battista, santo a cui \u00e8 stata intitolata la cappella del castello. La presenza di insediamenti di popolazioni slave in Valsugana si possono notare anche in altri toponimi del territorio.\nPer quanto riguarda \"Fracena\" vi sono due ipotesi sull'origine del toponimo: la prima sostiene che deriva dal latino \"fractus\" (fratto, spezzato) al quale \u00e8 stato aggiunto il suffisso \"-ena\" (\"terra fracta\", terra dissodata). La seconda sostiene che deriva da \"fracta\" in riferimento alla roccia spezzata."}
{"id": "36769", "revid": "110157", "url": "https://it.wikipedia.org/wiki?curid=36769", "title": "Giardino Esperia", "text": "Il giardino botanico alpino \"Esperia\" del CAI sezione di Modena, \u00e8 situato a passo del Lupo nel comune di Sestola a 1.500 m di quota, ai piedi del monte Cimone. Viene classificato tra i giardini alpini appartenenti all'orizzonte montano superiore. Fa parte del Gruppo di lavoro per gli orti botanici e i giardini storici della Societ\u00e0 botanica italiana e dell'Associazione internazionale giardini botanici alpini.\nNato nel 1980, oltre alla flora appenninica spontanea, nei suoi 3 ettari il giardino botanico accoglie in 32 aiuole opportunamente predisposte molte specie di piante alpine provenienti dalle Alpi e dall'orto botanico di Modena. Al suo interno comprende una faggeta e un laghetto, e alcuni corsi d'acqua attorno ai quali crescono le specie degli ambienti umidi altomontani. Nel giardino Esperia viene conservato anche un erbario e una fototeca con la raccolta fotografica delle specie presenti.\nIl giardino confina con il parco regionale dell'Alto Appennino Modenese."}
{"id": "36770", "revid": "1516566", "url": "https://it.wikipedia.org/wiki?curid=36770", "title": "Lasino", "text": "Lasino (IPA: ; \"Lasin\" in dialetto trentino) \u00e8 stato un comune italiano di abitanti della provincia di Trento. Il 1\u00ba gennaio 2016 si \u00e8 fuso con Calavino per formare il nuovo comune di Madruzzo.\nStoria.\nSimboli.\nLo stemma di Lasino era stato approvato dal presidente della Giunta Regionale di Trento con decreto n. 2180 del 2 marzo 1992.\nGeografia antropica.\nNel 1928 il comune viene soppresso e i suoi territori aggregati al comune di Madruzzo; nel 1953 il comune viene ricostituito (Censimento 1951: pop. res. 1204). Nel 1978 distacco di territori aggregati al comune di Calavino (Censimento 1971: pop. res. 86)."}
{"id": "36773", "revid": "322321", "url": "https://it.wikipedia.org/wiki?curid=36773", "title": "Levico Terme", "text": "Levico Terme (\"L\u00e9vego\" in dialetto trentino, \"Leve\" in cimbro, L\u00f6weneck in tedesco) \u00e8 un comune italiano di abitanti della provincia di Trento.\nGeografia fisica.\nLevico Terme \u00e8 situata nel punto pi\u00f9 alto del fondovalle della Valsugana a 520 metri sul livello del mare, a 22\u00a0km da Trento e a circa 110\u00a0km da Padova, sul conoide formato dai detriti del Rio Maggiore, immissario del Lago di Levico da cui nasce il fiume Brenta. La citt\u00e0 \u00e8 dominata dalle montagne del gruppo del Lagorai a nord, con il Monte Fronte (1582\u00a0m) e il Monte Panarotta (2002\u00a0m), e dalla zona degli Altipiani a sud, comprendenti la Cima Vezzena o Pizzo di Levico (1908\u00a0m), con il suo caratteristico forte austro-ungarico sulla vetta, la Cima Pegolara (1152\u00a0m), Cima Mandriolo (2052\u00a0m) e gli altipiani di Vezzena e Lavarone. Ad ovest la prospettiva sull'Alta Valsugana \u00e8 chiusa dal Gruppo della Vigolana, mentre ad est si pu\u00f2 vedere fino ad oltre Borgo Valsugana.\nIl lago di Levico si \u00e8 formato in tempi relativamente recenti, a causa dello sbarramento alluvionale del tratto di valle compreso fra il colle di Tenna e la Canzana da parte del Rio Vignola e del Rio Maggiore, gli unici immissari esclusi alcuni ruscelli spesso senza nome, eccetto il cosiddetto \"Marlezzo\" che segnava, storicamente, il confine fra Levico e Pergine. \u00c8 il terzo lago interamente trentino per estensione (1,164\u00a0km\u00b2), lungo 2.840 metri, largo 950 metri nel punto di larghezza massima, e con una massima profondit\u00e0 di 38 metri. Le sue sponde ospitano un Lido e un annesso parco, nonch\u00e9 caratteristici canneti. Il lago \u00e8 sufficientemente esteso per garantire una relativa mitigazione del clima, specie nella zona pi\u00f9 vicina ad esso.\nL'agglomerato urbano \u00e8 concentrato nel fondovalle, con il principale nucleo abitato sulla sponda sinistra del Brenta (insieme alla frazione di Selva e a Campiello, pi\u00f9 distante), e le altre frazioni (Barco, Quaere, Santa Giuliana) sulla sponda destra. Le altre localit\u00e0 e frazioni non presenti nel fondovalle hanno un numero di abitanti molto ridotto e spesso legato alle fluttuazioni stagionali legate al turismo (Vetriolo Terme, 1500\u00a0m) ed alle attivit\u00e0 montane (Passo Vezzena, 1402\u00a0m).\nLevico Terme si compone di sei rioni, comunemente chiamati anche quartieri: Chiesa (nord-ovest), Furo (nord-est), Grande (sud-ovest) e Cortina (sud-est) nel nucleo principale del Comune; Oltrebrenta, che comprende tutte le frazioni a sud del fiume (Barco, S.Giuliana, Quaere) e Selva, che comprende l'omonimo borgo sito nelle immediate adiacenze ad est del nucleo principale.\nStoria.\nStoria antica.\nLe origini di insediamenti stabili nella zona di Levico si possono ricondurre all'et\u00e0 del ferro (ritrovamenti sul Colle di San Biagio), anche se un vero e proprio insediamento organizzato si ha solo in epoca romana, come testimoniato da ritrovamenti quali oggetti, monete ed anche un sarcofago di et\u00e0 imperiale. L'etimologia del nome \u00e8 tuttora oscura, con alcune interpretazioni che fanno derivare Levico da termini quali celtici \"leoug\", \"leak\" o \"lewa\", che significano \"pietra di termine/confine\", dal gentilizio barbarico \"Letta\", da cui \"Levi vicus\" poi contratto in \"Levicus\", oppure dal latino \"(praedium) Livicune\" (\"podere di Livio\", poi volgarizzato in \"Lievigo\" e \"Levego\") o \"laevus vicus\", col significato di villaggio sinistro (a sinistra del Brenta) o villaggio elevato (sulle pendici del Monte Fronte). Queste ultime sembrano le interpretazioni pi\u00f9 condivise, data l'abbondanza di termini latini nella topografia levicense, come ad esempio il quartiere Furo, di chiarissima origine latina (Forum).\nLa successiva presenza longobarda \u00e8 citata in vari documenti e, anch'essa, in toponimi quali \"Guizza\" (da \"wizza\", \"pascolo della comunit\u00e0\").\nPrincipato Vescovile di Trento.\nNel 1027, con la donazione dell'imperatore Corrado II il Salico al Vescovo Udalrico II, fu istituito il Principato Vescovile di Trento che comprendeva anche i territori di Levico. Com'era per\u00f2 comune all'epoca, l'assegnazione del potere temporale al Vescovo di Trento non implicava anche l'assoggettamento al potere spirituale dello stesso: infatti Levico rimase parte della diocesi di Feltre fino al 1786.\nIl nome di Levico (come \"Levigo\") compare per la prima volta in un documento datato 29 ottobre 1184: una bolla del papa Lucio III conferma al vescovo di Feltre tutti i suoi diritti nei territori della diocesi feltrina in Valsugana.\nLevico prese parte all'insurrezione di Rodolfo Belenzani per l'affermazione delle libert\u00e0 comunali nel 1407, e nel 1431 la \"communitas Levigi\" si dot\u00f2 di una carta di regola in 39 paragrafi, successivamente rivista nel 1479 e ulteriormente arricchita sul finire del XVI secolo. I \"levicani\", poi, furono tra i primi fautori della cosiddetta \"guerra rustica\" dell'agosto del 1525, una rivolta dei contadini della Valsugana, che marciarono su Trento contro il Capitano Vescovile Graziadeo Galasso, che fu soffocata nel sangue.\nNel corso del Settecento, tramite alcune pubblicazioni scientifiche, si diffusero le notizie sulle propriet\u00e0 terapeutiche delle acque minerali arsenicali-ferruginose sgorganti da sorgenti della zona del Monte Fronte, gi\u00e0 menzionate da Michelangelo Mariani nella sua \"Storia del Concilio di Trento\" nel 1673. Successivamente, nel 1860, verr\u00e0 costituita una Societ\u00e0 balneare per le cure e sorsero stabilimenti termali presso Vetriolo, da cui l'acqua veniva portata a valle verso il cosiddetto Stabilimento Vecchio in paese.\nDalla cessione all'Austria ai giorni nostri.\nNel 1778 la Valsugana fu ceduta alla Casa d'Austria, e l'Imperatrice Maria Teresa prese possesso di Levico il 29 maggio dell'anno seguente.\nDopo due tremende epidemie di peste nel 1575 e nel 1636, nel settembre 1796 Napoleone, dopo aver vinto gli austriaci nel Veneto, sal\u00ec fino a Trento lungo la Valsugana, trovando una leggera resistenza austriaca proprio a Levico, definita, forse con lieve ironia, \"loco ameno et hospitale\". Levico, poi, segu\u00ec le sorti del Trentino per quanto riguarda gli sconvolgimenti politici del periodo napoleonico e della Restaurazione.\nLo stesso percorso di Napoleone Bonaparte fu poi compiuto, settant'anni dopo, dal Generale Medici nel 1866, durante la terza guerra di indipendenza, con uno scontro fra truppe italiane ed austriache avvenuto nella tarda serata del 23 luglio presso il vecchio cimitero della chiesetta della Madonna del Pezo.\nIl 1\u00ba aprile 1894, Levico fu elevata al rango di citt\u00e0 dall'Imperatore Francesco Giuseppe I, e nel 1896 saluta l'inaugurazione della ferrovia della Valsugana. Durante la Prima guerra mondiale la citt\u00e0 si trovava proprio sulla linea del fronte come tutta la Valsugana: l'evacuazione fu rapida, sia per motivi di sicurezza della popolazione che per ridurre sospettate collusioni irredentiste con il nemico, e la popolazione venne dislocata in zone pi\u00f9 interne dell'Impero austro-ungarico. Molti finirono in Moravia nelle \"citt\u00e0 di legno\", mentre un gruppo di cosiddetti \"politicamente inaffidabili\", cio\u00e8 irredentisti furono internati nel campo di Katzenau. Si tenga presente che la maggior parte della popolazione del Tirolo Italiano era ritenuta fedele all'Impero. Alcide De Gasperi, parlamentare trentino al Parlamento Imperiale di Vienna, parlando nel settembre 1914 con l'ambasciatore austriaco a Roma, osservava come, nel caso di un plebiscito, il 90% dei cittadini avrebbe optato per l'Austria.\nLa citt\u00e0 fu duramente colpita dalle devastazioni della Grande Guerra e la ricostruzione procedette a rilento, anche prelevando indiscriminatamente materiali, particolarmente metalli, dai forti austriaci ormai in disuso, mandandone la maggior parte in rovina. Nella Seconda Guerra Mondiale Levico fu toccata solo in maniera relativa fino all'8 settembre 1943, quando, insieme al resto del Trentino, entr\u00f2 a far parte del cosiddetto \"Alpenvorland\", annesso al Reich nazista. La citt\u00e0 fu, curiosamente, scelta per ospitare il Comando generale della marina da guerra del Reich nonostante essa disti pi\u00f9 di 150\u00a0km dal mare, e sub\u00ec vari bombardamenti, di cui il pi\u00f9 pesante avvenne il 15 marzo 1945 con la distruzione dello stabilimento termale e dell'albergo Regina, all'epoca uno dei pi\u00f9 lussuosi e rinomati alberghi del Trentino, al cui posto venne costruito, negli anni sessanta, il nuovo palazzo delle Terme.\nSimboli.\nLo stemma comunale \u00e8 stato riconosciuto con decreto del Capo del governo del 31 gennaio 1929.\nMonumenti e luoghi d'interesse.\nArchitetture civili.\nTorre del Belvedere.\nAll'incrocio tra via Mons. Caproni e via Roma si trova la torre del Belvedere, edificata nella prima met\u00e0 dell'Ottocento dall'allora Podest\u00e0 Emilio degli Avancini, a pianta ottagonale ed alta 18 metri.\nArchitetture militari.\nCastel Selva.\nCastel Selva, le cui rovine dominano l'omonimo abitato, risale al XII secolo, durante il XVI secolo fu decorato in maniera sontuosa da Bernardo Clesio, che ne fece la sua residenza estiva, e proprio per questo durante il Concilio di Trento fu residenza di molti emissari giunti per assistere ai lavori, tra cui Marcello Corvini (futuro papa Marcello II) e Reginald Pole, arcivescovo di Canterbury assieme al principe vescovo Cristoforo Madruzzo e al segretario del Concilio, Massarello. In disuso, fu poi acquistato dal Comune di Levico nel 1779, dal quale fu utilizzato come ricavo di materiali da costruzione: le abitazioni pi\u00f9 antiche di Selva di Levico, infatti, sono costruite principalmente con le pietre di Castel Selva, e in alcuni casi le travi decorate sono ancora elementi portanti di questi edifici.\nFortificazioni austro-ungariche.\nNel territorio comunale di Levico Terme si trovano varie fortificazioni austro-ungariche, costruite a difesa del confine meridionale dell'Impero, facenti parte del \"Rayon I Tirol\" del sistema di fortificazioni austriache.\nNel fondovalle si trovano il Forte Col de le Bene, costruito tra il 1884 e il 1890 sul colle di San Biagio, a 660 metri di quota, e l'opera gemella del Forte Tenna, entrambi disarmati nella primavera del 1915 per essere utilizzati come depositi per la batteria di artiglieria sul monte Busa Grande.\nSull'altopiano di Vezzena si trovano il Forte Verle e il Forte Vezzena.&lt;br&gt;Il Forte Verle si trova al bordo dell'omonima Busa, a 1506 metri, e serviva ad impedire un'eventuale avanzata italiana dalla Val d'Assa. Costruito tra il 1909 e il 1913, fu colpito pesantemente dall'artiglieria italiana durante il primo anno di guerra, ma non fu mai conquistato. Dopo l'avanzata austriaca del 1916, serv\u00ec come posto di collegamento e osservazione. Il forte \u00e8 in grave stato di degrado, con numerosi crolli che ne impediscono la visita.&lt;br&gt;\nIl Forte Vezzena fu costruito tra il 1910 e il 1914, spianando la vetta della Cima Vezzena, a 1908 metri di quota, e serviva come forte di collegamento e punto di osservazione, data la sua posizione elevata con un'ampia vista sia sugli Altopiani di Vezzena e Lavarone, sia sull'Alta Valsugana; ruolo che lo rese obiettivo dell'attacco da parte degli Alpini del battaglione \"Bassano\" nei primi giorni di guerra, offensiva che fu per\u00f2 respinta dalla guarnigione del forte, e successivamente bersaglio di incessanti bombardamenti dell'artiglieria del Regno d'Italia. Il saccheggio degli anni venti e trenta per il recupero dei materiali di costruzione, soprattutto ferro e pietre calcaree, ha lasciato il forte in uno stato di elevato degrado e visitabile soltanto nelle sue parti esterne.\nIn ricorrenza del centenario della Grande Guerra queste opere, a parte il Forte Verle, furono sottoposti a vari lavori di recupero e restauro.\nCimitero di guerra.\nAnnesso al Cimitero civile si trova uno dei Cimiteri di guerra della Prima guerra mondiale, inaugurato tre anni dopo l'armistizio, il 4 novembre 1921. Vi sono sepolti oltre mille caduti nelle battaglie dell'Altopiano di Vezzena: 665 austriaci, 103 polacchi, 89 ungheresi, 55 serbi-sloveni-croati, 23 cecoslovacchi, 10 rumeni, 10 italiani, 6 tedeschi, 17 ignoti. La preponderanza dei soldati dell'esercito austro-ungarico si spiega con il fatto che la maggior parte delle salme italiane vennero successivamente tumulate nei grandi sacrari militare di Rovereto ed Asiago, voluti dal regime fascista.\nAree naturali.\nParco degli Asburgo.\nLevico Terme comprende il parco storico pi\u00f9 grande della provincia di Trento, nel quale si possono trovare 76 specie di alberi e un totale di 125 specie arbustive, per un totale di oltre 550 piante. \nHa una superficie di 131.669,47\u00a0m\u00b2, di cui 107.301,93\u00a0m\u00b2 di superficie a verde pubblico, \u00e8 stato inaugurato nel 1905, ed \u00e8 sede di manifestazioni quali \"Ortinparco\" sul tema dell'orticoltura e dei giardini l'ultima settimana di aprile, ed il mercatino di Natale di Levico, aperto da fine novembre all'Epifania. In origine il parco era prettamente primaverile, ma il Servizio Conservazione della Natura e Valorizzazione Ambientale della Provincia di Trento che gestisce il parco ha inserito molte note di colore in tutte le stagioni dell'anno, compreso l'inverno con le numerose conifere.\nStoria del Parco.\nLa storia del parco inizia nel 1898, quando Julius Adrian Pollacsek compr\u00f2 un terreno arativo di pregio (su cui erano coltivati viti e gelsi) per la ragguardevole somma di 100.000 fiorini con lo scopo di costruire un luogo termale dove costruire un albergo. Nel 1900 il giardiniere Georg Ziehl disegn\u00f2 il parco e dal suo disegno costruirono un grande giardino termale con varie passeggiate, che venne inaugurato nel 1905. A quell'epoca risalgono le tuie giganti e la Villa Paradiso.\nIl parco \u00e8 aperto tutto l'anno, tutti i giorni, tutto il giorno.\nA partire dal 2004 all'interno del Parco viene allestito il Mercatino di Natale di Levico Terme, con caratteristiche \"casette\" disposte lungo i viali.\nParco della memoria.\nDal maggio 2005 esiste a Levico Terme, nel giardino dell'ex Ospedale, un giardino dedicato ai Giusti che si sono opposti ai genocidi e ai crimini contro l'umanit\u00e0 in tutto il mondo. Il primo Giusto a essere commemorato \u00e8 stato Giorgio Perlasca che, fingendosi diplomatico spagnolo, ha salvato migliaia di ebrei a Budapest durante la Shoah. Altre piante e stele ricordano il genocidio degli armeni, le vittime dei gulag e delle foibe.\nSiti archeologici.\nNel 1858 in localit\u00e0 Pra, nei pressi della stazione ferroviaria, fu scoperta casualmente un'area cimiteriale della stessa epoca, con sepolture a inumazione dentro casse in laterizio o pietra.\nPurtroppo vennero distrutte tutte le sepolture e gli oggetti contenuti in esse furono dispersi. L'unico rimanente \u00e8 un sarcofago in pietra calcarea locale, finemente decorato. Si tratta di un monumento funerario normalmente collocato all'aperto o inserito in appositi edifici sepolcrali.\nQuesta grande vasca, tutta di un pezzo, doveva contenere la salma di un defunto; il tutto era sormontato da un coperchio a doppio spiovente con rialzi regolari. La fronte \u00e8 decorata da una tabella centrale con accanto due specchi centinati. In quello di destra, meglio conservato, \u00e8 raffigurato un piatto sacrificale, mentre in quello di sinistra \u00e8 difficile identificare quale oggetto sia raffigurato. Sul lato destro invece si trova una bocca.\nQuesto sarcofago venne realizzato presumibilmente in zona, nonostante sia simile ad altri modelli in calcare rosso del II e III secolo a.C. ritrovati a Trento, in Val di Non e nell'Alto Garda.\nL'uso di tale sarcofago indica lo stato sociale ed economico della famiglia del defunto, probabilmente dei proprietari terrieri provenienti da Feltre.\nAd oggi \u00e8 esposto vicino all'entrata sud del Parco delle Terme.\nGeografia antropica.\nFrazioni.\nBarco.\nFrazione posta \"oltrebrenta\", cio\u00e8 sulla destra orografica del fiume. La sua economia \u00e8 prevalentemente basata sull'agricoltura. Al centro dell'abitato si trova la chiesa di San Taddeo che risale al 1864. Durante l'anno nella piazza della chiesa si svolgono varie manifestazioni, fra le quali la festa per il patrono san Taddeo e quella di carnevale, detta nel dialetto locale \"Sgnocolada Barcarola\", tradizionalmente con gnocchi di patate per tutti i partecipanti. La frazione ha una popolazione che si aggira intorno alle 600-700 persone,chiamate in dialetto \"barcaroli\".\nCampiello.\nPiccola frazione pressoch\u00e9 adiacente al Comune di Novaledo, sparsa sul conoide del Rio Repo\u00e8r. Ai tempi del Principato Vescovile di Trento, il Maso di San Desiderio, che si trova in questa frazione, segnava il confine tra i territori ad influenza austriaca/tirolese ed i territori che facevano capo alla Serenissima.\nQuaere.\nUna delle frazioni pi\u00f9 piccole, si trova sulla destra del fiume Brenta, adiacente alla frazione Lochere del Comune di Caldonazzo ad Ovest e confinante con la frazione Santa Giuliana ad Est. \u00c8 attraversata dal sentiero europeo E5.\nSanta Giuliana.\nCon Barco e Selva \u00e8 una delle tre frazioni \"maggiori\" del Comune. Situata sulla destra del Brenta, vi sorgeva la chiesa di Santa Giuliana in Palude, nominata nel 1467 e probabilmente la prima Chiesa parrocchiale di Levico. La chiesa odierna \u00e8 del 1930, ed ha la curiosit\u00e0 di avere nominato all'interno, come grande benefattore della chiesa, su una lapide, Benito Mussolini, assieme alla Regina Elena e ad Umberto di Savoia, i quali contribuirono economicamente alla costruzione dell'edificio.\nSelva di Levico.\nIl borgo di Selva \u00e8 situato poco ad est rispetto al capoluogo, e soprattutto negli ultimi tempi l'espansione di entrambi i centri abitati ha fatto s\u00ec che tra i due centri non ci sia pi\u00f9 una netta distinzione, rappresentata ormai solo da un cippo in via de Gasparis. Molte delle case del centro sono state costruite con pietre saccheggiate dalle rovine di Castel Selva, che domina il paese.\nVetriolo Terme.\nVetriolo Terme \u00e8 la frazione pi\u00f9 piccola come numero di abitanti, e negli anni novanta, dopo che nel secondo dopoguerra aveva conosciuto un buon sviluppo turistico, \u00e8 stata paragonata quasi ad una citt\u00e0 fantasma del West. Con la riapertura dello Stabilimento termale, alcune attivit\u00e0 economiche sono riprese, seppure limitate principalmente ad un solo albergo su quattro precedentemente presenti. L'abbandono del paese ha determinato altres\u00ec l'abbandono della cabinovia che portava da esso fino agli impianti di Panarotta 2002, la quale \u00e8 stata dismessa nel 1993 e la cui stazione a Vetriolo, dopo innumerevoli proposte di \"rilancio\", \u00e8 stata definitivamente demolita nel 2000. La stazione a monte \u00e8 ancora in uso, perch\u00e9 essa in parte \u00e8 ancora attiva per gli impianti sciistici.\nEconomia.\nTerme di Levico.\nNel Lagorai meridionale sono presenti varie sorgenti termali; le principali sono situate a Vetriolo Terme e nel comune vicino di Roncegno Terme. Le acque termali in questione sono fredde ed appartengono al gruppo delle acque arsenicali-ferruginose per la presenza del primo elemento (seppur in quantit\u00e0 relativamente basse) e per l'elevato contenuto del secondo, che d\u00e0 all'acqua il suo tipico colore rosso/arancione scuro. Sono altres\u00ec molto acide per la presenza in dosi considerevoli di ione solforico e fosforico, e contiene anche altri oligoelementi come rame, manganese, nichel, cobalto e zinco.\nLe acque dello Stabilimento termale di Levico vengono da due sorgenti sul Monte Fronte, le cui acque vengono denominate acqua \"forte\" e acqua \"debole\", a seconda del contenuto di sostanze minerali. L'acqua \"forte\" viene estratta dal fondo di una galleria detta \"Canopa\", scavata dai minatori d'argento attivi nel Lagorai durante il Medioevo (i \"Canopi\", appunto), che viene detta Caverna del Vetriolo per la sua elevatissima acidit\u00e0 e che d\u00e0 il nome al vicino abitato, mentre l'acqua \"debole\" esce dalla Caverna dell'Ocra, situata in un luogo ad un centinaio di metri di quota pi\u00f9 in basso.\nIl primo utilizzo delle acque venne dai minatori, che le utilizzavano per l'estrazione del cosiddetto vetriolo verde (solfato eptaidrato, FeSO4 \u2022 7 H2O), e solo in seguito le acque vennero sfruttate a scopo terapeutico. Le prime cure balneari venivano effettuate a Vetriolo, ma dato il forte disagio nel raggiungere la localit\u00e0, situata a pi\u00f9 di 1000 metri di quota oltre il fondovalle, vennero costruite delle condutture che portavano, ed in parte portano tuttora, le acque nel capoluogo comunale.\nNel 1860 venne fondata, da un gruppo di levicensi, la \"Societ\u00e0 Balneare\", e venne costruito il cosiddetto Stabilimento Vecchio. Dopo alterne vicende e polemiche, nel 1897 subentr\u00f2 una societ\u00e0 d'affari internazionale, la \"Societ\u00e0 Berlinese\", costituita da uomini d'affari principalmente austriaci e tedeschi e guidata da Julius (Giulio) Pollacseck. La Societ\u00e0 Berlinese diede un forte slancio all'attivit\u00e0 di sfruttamento delle acque con la costruzione dello Stabilimento Nuovo in localit\u00e0 Caodigne, assieme al Parco di cui si \u00e8 detto sopra, e la costruzione di una nuova strada di accesso a Vetriolo, corrispondente quasi interamente all'odierna Strada Provinciale 11 di Vetriolo.\nIl periodo d'oro dello stabilimento termale si interruppe bruscamente con lo scoppio della Prima guerra mondiale, nella quale il paese venne quasi completamente evacuato. Al termine del conflitto, l'amministrazione comunale di Levico assunse la gestione della stazione termale, nonostante il primo dopoguerra non consentisse un giro d'affari nemmeno paragonabile con il periodo precedente alle ostilit\u00e0. Nel 1930 il Demanio dello Stato assunse la propriet\u00e0 del complesso termale nella sua interezza, avviando poi la costruzione del nuovo stabilimento termale a Vetriolo, in sostituzione di quello vecchio, ormai pressoch\u00e9 inutilizzabile.\nLa Seconda guerra mondiale port\u00f2 ad un'altra interruzione delle attivit\u00e0, con la distruzione dello Stabilimento Vecchio sotto i bombardamenti alleati del 15 marzo 1945. Alla fine del conflitto, la neo-costituita Regione Trentino-Alto Adige subentr\u00f2 nella propriet\u00e0, che avvi\u00f2 la ristrutturazione di tutti gli edifici termali, compresa la ricostruzione dello Stabilimento Vecchio a una distanza di poche decine di metri, terminata negli anni settanta. Nel 1972, con il Secondo Statuto d'autonomia, il complesso pass\u00f2 alla Provincia Autonoma di Trento. Negli anni novanta viene nuovamente ristrutturato lo stabilimento di Vetriolo, che riapre al pubblico nel 1999.\nLe acque arsenicali-ferruginose vengono utilizzate per la cura di patologie ansiose, cura e prevenzione delle affezioni alle alte vie respiratorie, anche dovute ad inquinanti come lo smog, artrosi, reumatismi, artriti reumatiche e psorisiache, postumi di fratture, malattie della tiroide, della pelle, e malattie ginecologiche.\nInfrastrutture e trasporti.\nA Levico esiste la stazione di Levico Terme, una fermata della ferrovia della Valsugana che collega Trento a Venezia.\nInoltre la Strada statale 47 della Valsugana attraversa la citt\u00e0 e mette in collegamento Trento con Padova. Sempre a Levico partono la strada provinciale SP 228 e la SP 1.\nAmministrazione.\nVariazioni.\nLa denominazione del comune, fino al 1969, era Levico.\nSport.\nLa 18\u00aa tappa del Giro d'Italia 1988, una cronometro individuale, si \u00e8 conclusa a Vetriolo con la vittoria dello statunitense Andrew Hampsten.\nNell'estate 2008, l'Unione Sportiva Citt\u00e0 di Palermo vi ha svolto la seconda fase della preparazione precampionato. Anche la ex-squadra di serie A \u00e8 venuta per il ritiro pre-campionato per due anni consecutivi: 2010 e 2011.\nLevico Terme ha la propria squadra di calcio, l'U.S. Levico Terme, fondato nel 1958 e militante nel campionato di Serie D, e, assieme ad altri paesi dell'Alta Valsugana, fa parte della societ\u00e0 di pallavolo Alta Valsugana Volley, formata dalle ex Civezzano Volley, Pergine Volley e Pallavolo Levico.\nLevico, inoltre, co-gestisce con Pergine gli impianti di risalita sul Monte Panarotta, sede, negli ultimi anni, del Trofeo Topolino di sci alpino."}
{"id": "36774", "revid": "123656316", "url": "https://it.wikipedia.org/wiki?curid=36774", "title": "Lisignago", "text": "Lisignago (\"Lisgn\u00e0c\" in dialetto trentino) \u00e8 una frazione del comune di Cembra Lisignago, in provincia di Trento; \u00e8 stato comune autonomo fino al 1\u00ba gennaio 2016, data in cui si \u00e8 fuso con Cembra formando il nuovo comune. \nToponimo.\nLa forma pi\u00f9 antica del toponimo di Lisignago, attestata nel documento del 1166, \u00e8 \"Lisignacum\"; il nome \u00e8 successivamente riportato in varie altre forme, come fra cui \"Lisignago\" (1201, 1210, 1212), \"Lisegnagno\" (1214), \"Lysignago\" (1236), \"Lesegnago\" (1265); all'inizio dell'Ottocento, quando i nomi cominciarono ad essere \"riletti\" cercando un'etimologia latina, comincia ad apparire la forma \"Lisiniacum\" o \"Liciniacum\", che viene fatta derivare da un nome romano come \"Lisius\" o \"Licius\"; tuttavia \u00e8 molto pi\u00f9 probabile che il toponimo sia di origine preromana, non interpretabile.\nGeografia fisica.\nLisignago sorge su un terrazzo morenico alle falde del monte Vason, ad un'altitudine di 582 metri sul livello del mare. Il paese \u00e8 situato nella bassa valle di Cembra, lungo la strada statale 612 della Val di Cembra che segue la sponda destra del torrente Avisio, e dista circa 19\u00a0km da Trento; esso \u00e8 separato dai due paesi pi\u00f9 vicini, Cembra e Ceola, da due profonde incisioni torrentizie, la Valle dell'Ischiele e la Valle dello Scorzai.\nVerso la valle dell'Ischiele, il dosso di San Leonardo e la Val Bona digradano le coste di alluvioni interglaciali intensamente coltivate a viti con terrazzamenti sostenuti da muri a secco; verso nord si estendono boschi e prati.\nStoria.\nLa zona era probabilmente gi\u00e0 frequentata da popolazioni liguri-illiriche, seguite poi da abitanti reti. \nIl primo documento che contiene il nome del paese (\"villa\") di Lisignago \u00e8 stato redatto nel monastero benedettino di San Lorenzo a Trento il giorno 30 agosto 1166, giunto a noi solo tramite una copia del 7 ottobre 1222, e riguarda i diritti sulle rendite del paese. A questo seguono numerosi altri documenti che citano il paese, sempre riguardanti principalmente diritti sulle terre e suoi guadagni. Da un unico documento redatto a Cembra nel 1262, si apprende che gli abitanti di Cembra avevano assaltato e distrutto il \"castello di Lisignago\"; non sono note le ragioni di questo gesto, n\u00e9 altri dettagli su questo castello, ma si ritiene che potesse essere un piccolo fortilizio situato nel luogo dove sorge ora la chiesetta di San Leonardo. Nel 1296 \u00e8 citata l'esistenza della primitiva chiesa di San Biagio, mentre risale al 1444 il primo documento che cita la chiesetta di San Leonardo.\nFino alla fine del XVIII secolo il paese godette di pace e di tranquillit\u00e0. Fra il 1797 e il 1803 dovette subire la bufera dei vari passaggi dell'esercito napoleonico che, il 20 marzo 1797, depred\u00f2 anche la chiesa di vari oggetti liturgici. Nel 1803 il principato vescovile di Trento, di cui Lisignago faceva parte, venne incorporato nella Contea del Tirolo, che nel 1805 venne tolta all'Austria e annessa alla Baviera. Nel 1810 il Tirolo meridionale fu ceduto al Regno italiano dei Francesi per ritornare all'Austria nel 1814 e infine nel 1918 il paese, assieme al resto del Trentino-Alto Adige, entr\u00f2 a far parte dell'Italia.\nIl comune di Lisignago venne soppresso e aggregato a quello di Cembra una prima volta dal 1810 al 1818, e poi una seconda volta nel 1928, assieme a quello di Faver, ma entrambi vennero ricostituiti nel 1952; \u00e8 tornato a fondersi con Cembra, formando il nuovo comune di Cembra Lisignago, nel 2016.\nMonumenti e luoghi d'interesse.\nChiesa di San Biagio.\nLa chiesa parrocchiale di Lisignago, dedicato a san Biagio, sorge all'interno del centro abitato; una prima cappella sul sito era sicuramente gi\u00e0 presente alla fine del XIII secolo, e venne poi riedificata nel XIV-XV secolo. La struttura odierna risale invece al 1866-1868.\nChiesa di San Leonardo.\nUna piccola chiesetta situata su un dosso di roccia porfirica tra il torrente Avisio e il paese di Lisignago. Costruita forse fra nel XIV o nel XV secolo, al suo interno \u00e8 conservato un notevole ciclo di affreschi realizzato tra il 1450 e il 1475.\nCapitelli votivi.\nIn localit\u00e0 \"Gorch\", lungo la strada per Cembra, sorge un grande capitello votivo dedicata alla Madonna Immacolata; costruito nel periodo immediatamente successivo alla proclamazione del dogma dell'Immacolata Concezione (1858) e poi restaurato nel 1887, conserva un altare con statua della Vergine Immacolata. Nelle due nicchie ai lati dell'altare vennero poste altre due statue, raffiguranti san Sebastiano e san Rocco, realizzate da uno scultore locale nel XVII secolo; queste vennero trafugate a fine 1960, e successivamente venne recuperata la sola statua di san Sebastiano, ricollocata nel capitello.\nAl capo opposto del paese, lungo la vecchia strada per Giovo (al di sotto dell'odierna SS 612) sorge un capitello dedicato a san Luigi Gonzaga; costruito nel 1891, in occasione del terzo centenario della morte del santo, venne restaurato nel 1912 e poi ancora nel 1990. Al suo interno \u00e8 conservata una statua del santo titolare.\nAltopiano della Maderlina e Piz delle Agole.\nL'altopiano della Maderlina si estende a monte dell'abitato di Lisignago, ad un'altitudine di 800-1000 metri. \u00c8 raggiungibile a piedi dal paese tramite due strade forestali, oppure con veicolo da Cembra, tramite la strada provinciale per il Lago Santo. L'altopiano \u00e8 caratterizzato dalla presenza di prati e boschi rigogliosi, attraversati da sentieri e strade forestali percorribili anche in mountain bike, che permettono di raggiungere innumerevoli luoghi d'interesse. Fra questi citiamo: il Piz delle Agole (pizzo delle aquile), il Lago Santo, l'altopiano di Masen, il biotopo Lagabrun e il Roccolo del Sauch. In localit\u00e0 Maderlina sono presenti alcune case d'abitazione e diverse baite private, oltre che la capanna sociale gestita dalla SAT di Lisignago e alla chiesetta in porfido intitolata alla Regina della Pace.\nIl Piz delle Agole, con i suoi 1092 metri d'altezza circa \u00e8 un punto panoramico caratterizzato dalla presenza di una croce lignea posta su uno sperone roccioso a strapiombo sulla zona di Predole di Cembra. Il panorama visibile \u00e8 su quasi tutta la valle di Cembra incluso il lago di Lases, l'altopiano di Pin\u00e9 e le vette circostanti, i monti Vigolana e Bondone e in lontananza parte della val di Fiemme. Il Piz delle Agole \u00e8 raggiungibile a piedi in circa 50 minuti partendo dal parcheggio presso la capanna sociale Maderlina, mentre dal paese di Lisignago un'ora e mezza circa."}
{"id": "36775", "revid": "6923", "url": "https://it.wikipedia.org/wiki?curid=36775", "title": "Parco regionale dell'Alto Appennino Modenese", "text": "Il parco regionale del Frignano, detto anche \"parco regionale dell'Alto Appennino Modenese\", \u00e8 un'area naturale protetta con una superficie di 15.000 ettari di cui 9.000 sopra i 1.000 m s.l.m. a ridosso del crinale.\nStoria.\nIl parco \u00e8 stato istituito nel 1988 ma \u00e8 operativo dal 1991. Ha sede a Pievepelago ed \u00e8 stato costituito grazie alla cooperazione di varie istituzioni: la Provincia di Modena, le Comunit\u00e0 montana del Frignano e di Modena Ovest (ora Unione di comuni montani Valli Dolo, Dragone e Secchia) ed i Comuni di Fanano, Fiumalbo, Frassinoro, Montecreto, Pievepelago, Riolunato e Sestola.\nFlora.\nLe specie e variet\u00e0 vegetali osservabili nel parco sono molte, alcune rare: abete rosso (Picea abies), Faggio (Fagus sylvatica), Abete bianco (Abies alba), Acero montano (Acer pseudoplatanus), Ontano bianco (Alnus incana), Cerro (Quercus cerris), Maggiociondolo (Laburnum alpinum), Salicone (Salix caprea), Sorbo degli uccellatori (Sorbus aucuparia), Fior di stecco (Daphne mezereum), Barba di becco (Aruncus dioicus), Sambuco rosso (Sambucus racemosa); alcune specie di rosa tra cui la Rosa pendulina e la Rosa canina. Inoltre si nota la presenza del mirtillo buono (Vaccinium myrtillus), tipico delle brughiere di altitudine, dove d\u00e0 luogo ad ampie associazioni vegetali denominate \"vaccinieti\". Sono presenti inoltre alcune orchidee tra cui la Orchis maculata. Infine si possono incontrare la Epipactis helleborine, l'Impatiens noli-tangere, la Pulmonaria vallarsae, il Phyteuma ovatum, la Gentiana asclepiadea. Le Felci sono rappresentate dalla Athyrium filix-foemina, dalla Dryopteris filix-mas e dalla piccola Asplenium trichomanes. \nNelle faggete si possono trovare l'Ajuga reptans, l'Anemone nemorosa, l'Epilobium montanum, lo Hieracium sylvaticum, il Geranium robertianum, il Geranium nodosum, il Luzula pedemontana, il Luzula nivea, la Prenanthes purpurea e la Veronica urticifolia. Nelle radure del bosco si possono incontrare il Doronicum austriacum, l'Epilobium angustifolium, il Rubus idaeus (lampone), il Senecio fuchsii e la Solidago virga-aurea.\nFauna.\nLa fauna del parco \u00e8 assai ricca. Tra i mammiferi, sono presenti: il riccio, lo scoiattolo, la talpa, il moscardino, il ghiro, la volpe, l'istrice, la faina, la donnola, il cinghiale, il capriolo, il muflone, il daino, il cervo, ma anche la marmotta alpina, introdotta (negli anni cinquanta) nel gruppo del monte Rondinaio e del monte Giovo, e la rara arvicola delle nevi. Inoltre, da alcuni anni \u00e8 presente il lupo appenninico. \nLe specie ornitologiche sono innumerevoli, sia stanziali che di passo: da segnalare, in particolare, la presenza, nel gruppo Rondinaio-Giovo, dell'Aquila Reale, mentre a settembre avviene il passaggio del Piviere tortolino. Ma molti altri rapaci sono presenti: Allocco, Poiana, Astore, Gheppio, Sparviero, Falco pellegrino, Barbagianni, Gufo comune e Gufo Reale. Sporadico il Biancone, cos\u00ec come il Lanario e il Lodolaio. Tra le altre specie, sono presenti: il Picchio Muratore e Muraiolo, il Merlo, il Tordo bottaccio, la Rondine, il Rondone, l'Allodola, il Fringuello, il Regolo, l'Averla piccola, il Ciuffolotto, la Cinciarella, la Cincia bigia, il Pigliamosche, la Ghiandaia, la Pernice rossa, la Coturnice, il Fagiano comune, il Fiorrancino, l'Airone cenerino, il Corvo imperiale, la Taccola, il Fanello, il Cuculo, il Saltimpalo e la Ballerina gialla. Presente lungo i corsi d'acqua il Merlo acquaiolo, mentre il Codirossone, il Sordone, il Culbianco e lo Spioncello sono tipici delle zone aperte di alta quota. Osservati sporadicamente il Fringuello alpino e il Merlo dal collare.\nLuoghi d'interesse.\nFiore all'occhiello del parco la presenza del monte Cimone (2165 m s.l.m.), massima vetta dell'Appennino settentrionale, e il vicino orto botanico con numerose variet\u00e0 protette di fiori spontanei."}
{"id": "36776", "revid": "1516566", "url": "https://it.wikipedia.org/wiki?curid=36776", "title": "Livo (Trentino-Alto Adige)", "text": "Livo (\"Liu\" o anche \"Lio\" in noneso, \"Lif\" in dialetto trentino) \u00e8 un comune italiano di 783 abitanti della provincia autonoma di Trento.\nGeografia.\nIl comune di Livo \u00e8 formato da quattro centri abitati distinti: Preghena a nord, Varollo e Scanna a sud, e Livo, sede dell'amministrazione comunale, nella parte centrale del territorio. I quattro borghi sorgono sull'altipiano del \"Mezal\u00f3n\", delimitato dai torrenti Pescara e Barnes, nella parte settentrionale della Val di Non, poco distante dal punto in cui il torrente Noce, proveniente dalla Val di Sole, si getta nel lago di Santa Giustina.\nStoria.\nPreistoria.\nLa zona dell'odierno comune era abitata in tempi preistorici: due castellieri sono stati rinvenuti a Livo, uno sul Casl\u00ecr, l'altro sul Dos da Mul; un terzo castelliere era situato sul Dos Casl\u00ecr di Varollo. In tutti questi siti sono stati rinvenuti reperti archeologici di vario genere.\nMedioevo.\nDi Livo era originaria l'omonima famiglia dei Livo, che divenne una delle pi\u00f9 importanti del Principato Vescovile di Trento nel XII secolo; la famiglia, di probabile origine longobarda o comunque germanica, ebbe varie ramificazioni (i Metz o Mezzo, i signori di castel Zoccolo, quelli di Altaguarda, quelli di Cis e forse altri).\nNel 1183 il feudo di Livo venne concesso, dal principe vescovo di Trento Salomone, ad Arnoldo e Anselmo dei Livo di Metz, del ramo poi detto \"di Metz\" o \"da Mezzo\"; pi\u00f9 avanti, assumendo il nome di Kronmetz, essi divennero vassalli dei conti del Tirolo. Livo era sede di una gastaldia, che aveva giurisdizione anche sugli abitati di Rev\u00f2, Romallo e Cagn\u00f2.\nLa storia di Livo presenta pochi eventi di rilievo; con tutta l'area del Mezzalone, il paese venne coinvolto marginalmente nella guerra rustica, rimanendo in genere fedele al Principe Vescovo.\nEpoca contemporanea.\nL'11 dicembre 1880 il centro abitato di Livo fu colpito da un violento incendio. Tale avvenimento \u00e8 ricordato su una lastra marmorea alla base del crocefisso ligneo posto sull'angolo ovest della piazza antistante alla chiesa di San Martino.\nCambiamenti territoriali.\nCon la fine del Principato Vescovile, Livo, assieme con vari altri centri abitati, venne incluso in un comune facente capo a Preghena; nel 1817, con le frazioni di Varollo e Scanna, torn\u00f2 comune autonomo. Nel 1928 al comune di Livo vennero aggregati Bresimo, Cis e Preghena; i primi due tornarono indipendenti nel 1948, portando all'attuale conformazione comunale.\nSociet\u00e0.\nRipartizione linguistica.\nNel censimento del 2001, 172 abitanti del comune si sono dichiarati \"ladini\".\nGeografia antropica.\nIl comune oltre al paese di Livo comprende le frazioni Scanna, Varollo e Preghena."}
{"id": "36777", "revid": "439868", "url": "https://it.wikipedia.org/wiki?curid=36777", "title": "Lomaso", "text": "Lomaso (\"Lom\u00e0s\" in dialetto trentino) \u00e8 un ex comune sparso della provincia di Trento, confluito dal 1\u00ba gennaio 2010, fondendosi con il comune di Bleggio Inferiore in seguito a referendum, nel comune di Comano Terme. Nel suo territorio si trovano le localit\u00e0 di Campo Lomaso (che ne era il capoluogo), Vigo Lomaso, Comano, Poia, Godenzo, Dasindo e Lundo, oggi frazioni di Comano Terme.\nSociet\u00e0.\nIstituzioni, enti e associazioni.\nAlla data di unificazione (2010) nel comune operavano, ed operano tutt'oggi, svariate associazioni di varie tipologie. La Pro Loco del Casale (Poia, Godenzo, Comano) e la Pro Loco Piana del Lomaso (Campo, Vigo, Dasindo, Lundo) organizzano tradizionali appuntamenti ricreativi. Il Comitato Festa dell'Agricoltura organizza la \"Festa dell'Agricoltura\" a Dasindo ed il \"Palio dei sette comuni\". Altre associazioni sono il Coro Castelcampo e Coro Nuove Voci Giudicariesi, il Gruppo di Ricerche e Studi Giudicariesi a Campo Lomaso, il Gruppo Micologico \"Giacomo Bresadola\" a Campo Lomaso, la Societ\u00e0 Alpinisti Tridentini, le Associazioni di Volontariato ANFFAS a Campo Lomaso e AVIS a Ponte Arche, l'Associazione Nazionale Carabinieri in Congedo, il Gruppo Alpini di Lomaso (ANA) e la Societ\u00e0 Calcetto di Ponte Arche. L'Atletica Giudicarie Esteriori organizza la \"Lucciolata delle Terme di Comanok\" il primo mercoled\u00ec del mese di agosto, manifestazione dedicata a Gabrielle Riccadonna e la \"Camminata delle Terme di Comano\" dedicata all'atleta Onorio Dalponte, alla fine di agosto.\nEconomia.\nL'economia del comune era prevalentemente agricola e turistica. Alla data di unificazione (2010) operavano 55 aziende agricole e 139 attivit\u00e0 tra esercenti, artigiani e lavoratori in proprio. Tra le aziende di maggior importanza la ditta Giordani (edilizia) e l'industria Novurania (gonfiabili) a Campo Lomaso. Tra le attivit\u00e0 in comuni limitrofi vi sono l'industria Tessilquattro e gli stabilimenti delle Terme di Comano.\nServizi.\nAlla data di unificazione (2010) nel comune erano attive due banche: la cassa rurale \"Giudicarie Valsabbia Paganella\" a Godenzo e la cassa rurale \"don Lorenzo Guetti\" a Vigo Lomaso e Ponte Arche. La farmacia pi\u00f9 vicina si trovava, com'\u00e8 pure oggi, a Ponte Arche. Gli uffici postali del comune si trovavano a Vigo Lomaso e Ponte Arche. La stazione centrale degli autobus per tutta la valle \u00e8 a Ponte Arche. La biblioteca intercomunale delle Giudicarie Esteriori si trova nel territorio dell'ex comune di Bleggio Inferiore, anch'essa a Ponte Arche.\nIstruzione.\nAlla data di unificazione (2010) nel comune era presente la scuola materna \"Sacro Cuore\" a Vigo Lomaso e la scuola elementare a Campo Lomaso che dal 2007 in prospettiva dell'unificazione dei due comuni serviva anche il comune di Bleggio Inferiore anch'esso oggi soppresso. Le scuole medie si trovano nel paese capoluogo di Ponte Arche.\nForze dell'Ordine.\nNel comune \u00e8 attivo il corpo dei Vigili del Fuoco volontari di Lomaso, il gruppo dei volontari della Croce Rossa Italiana, le guardie forestali della provincia e la stazione dei Carabinieri. Le sedi di tutte queste attivit\u00e0 si trovano a Ponte Arche.\nModifiche dei Confini.\nIl comune \u00e8 stato costituito nell'anno 1928 coi territori dei soppressi comuni di Campo, Comano, Fiav\u00e9, Lundo e Stumiaga. La circoscrizione territoriale ha subito le seguenti modifiche: nel 1952 distacco di territori per la ricostituzione del comune di Fiav\u00e9 comprendendo anche i territori dell'ex comune di Stumiaga. Il infine, mediante la fusione con il comune di Bleggio Inferiore seguita a referendum abrogativo, il comune di Lomaso cessa la sua attivit\u00e0 dando origine al nuovo comune di Comano Terme.\nSport.\nIl 1\u00ba giugno 2007 ha ospitato, nella frazione di Ponte Arche, l'arrivo della 19\u00aa tappa del 90\u00ba Giro d'Italia di ciclismo con la vittoria, in fuga solitaria, dello spagnolo Iban Mayo.\nZone di Interesse Storico-Artistico.\nNel comune vi \u00e8 un castello chiamato Castel Spine, non visitabile. \u00c8 presente la Pieve di San Lorenzo a Vigo Lomaso di et\u00e0 romanica unico esempio in Trentino di chiesa con battistero staccato e il Convento dei Padri Francescani con architetture seicentesche come il caratteristico chiostro.\nZone di interesse naturalistico.\nTra le innumerevoli zone naturali si trova la Val Lomasona dove \u00e8 presente una famosa palestra di roccia per appassionati.\nCronaca.\nNel 2003 la piccola frazione di Lundo fu devastata da un incendio che bruci\u00f2 gruppi di case nella zona centrale del paese e che fortunatamente non ebbe conseguenze mortali. Con il contributo della Provincia Autonoma di Trento negli anni successivi si ristrutturarono le case cercando di mantenere il loro antico aspetto rurale.\nUnione dei Comuni.\nNegli anni recenti \u00e8 maturata l'intenzione delle due amministrazioni comunali di Lomaso e Bleggio Inferiore di fondersi per formare un nuovo comune. Primi frutti di questa unione sono stati l'unificazione delle due scuole elementari a Campo Lomaso, la gestione dell'asilo nido e delle tasse. Dal 2004 \u00e8 stata fondata l'Unione dei Comuni di Bleggio Inferiore e Lomaso che ha avuto lo scopo di promuovere e velocizzare il processo di unione e che ha portato ad un referendum consultivo tenutosi in data 27 settembre 2009 per la costituzione del nuovo Comune Unico di Comano Terme. L'esito referendario \u00e8 stato favorevole al progetto di unificazione dei due Comuni.\nNella cultura di massa.\nNel 1995 il gruppo Mediaset gir\u00f2 nella frazione di Lundo una fiction dal titolo \"La voce del cuore\" con Gianni Morandi e Mara Venier. Le sequenze mostrano come appariva il paese durante le riprese.\nCollegamenti esterni.\nSito dell'Unione dei Comuni\nTerme di Comano\nFesta dell'Agricoltura\nDecanato del Lomaso"}
{"id": "36778", "revid": "2022787", "url": "https://it.wikipedia.org/wiki?curid=36778", "title": "Lona-Lases", "text": "Lona-Lases (\"L\u00f3na\" e \"Las\u00e9s\" in dialetto trentino) \u00e8 un comune italiano sparso di 872 abitanti della provincia di Trento. Prende il nome dai due villaggi principali, dei quali Lases \u00e8 la sede comunale.\nNel suo piccolo, la zona \u00e8 famosa per essere una delle zone del Trentino pi\u00f9 attive per lo scavo del porfido (fin dagli anni sessanta); nel territorio comunale si trova inoltre il lago di Lases.\nStoria.\nFu uno dei quattro comuni nati dopo la dissoluzione della Magnifica Comunit\u00e0 Pinetana (assieme a Bedollo, Baselga di Pin\u00e9 e Miola, quest'ultimo poi soppresso), della quale Lona e Lases hanno sempre fatto storicamente parte. Dal 2006 fa parte della comunit\u00e0 della Valle di Cembra; geograficamente, il territorio comunale \u00e8 infatti quasi interamente all'interno della val di Cembra.\nAmministrazione.\n "}
{"id": "36779", "revid": "254059", "url": "https://it.wikipedia.org/wiki?curid=36779", "title": "Luserna", "text": "Luserna (\"Lus\u00e9rn\" in cimbro e \"L\u00f9sern\" in tedesco) \u00e8 un comune italiano di 271 abitanti della provincia di Trento ed \u00e8 un'isola linguistica cimbra. Il suo nome deriverebbe infatti dal cimbro \"Laas\", che voleva indicare \"valico\", localit\u00e0 di accesso alla Valsugana. Fa parte dei borghi pi\u00f9 belli d'Italia.\nGeografia fisica.\nLuserna si colloca sul settore nord-occidentale dell'Altopiano dei Sette Comuni, non lontano da passo Vezzena (1402 m s.l.m.) che permette il collegamento con l'altopiano di Lavarone.\nStoria.\nEredi di antichi coloni.\nDai resti di antichi forni per la fusione del rame risalenti al XIII secolo a.C. \u00e8 possibile stabilire che il monte di Luserna risult\u00f2 gi\u00e0 abitato in et\u00e0 preistorica, ma le informazioni su questi primi coloni sono scarse.\nIn epoca medievale la zona fu colonizzata da genti di origine germanica fatti arrivare su questi monti principalmente dal principe vescovo di Trento Federico Vanga. In questo periodo il territorio montano compreso tra i fiumi Adige e Brenta, fino a quel momento in prevalenza disabitato, vide la nascita di piccole comunit\u00e0 rurali dedite al taglio del legname e alla pastorizia. Poi attorno ai primi insediamenti crebbero villaggi di maggiori dimensioni. Gi\u00e0 nel XVII secolo la popolazione in quest'area era arrivata ai 20\u00a0000 abitanti.\nCimbri degli altipiani.\nGli antichi coloni, portarono in questi nuovi territori la propria lingua e le proprie millenarie tradizioni (ancora oggi nel paese si tramandano di generazione in generazione alcune leggende cimbre) e per secoli i loro usi, i costumi, ma in particolare la lingua (detta lingua cimbra appunto), affascinarono ed interessarono intellettuali ed esperti delle pi\u00f9 diverse materie. La leggenda fa risalire l'origine di questa popolazione germanofona al popolo di uguale nome, proveniente dal territorio dello Jutland, in Danimarca, che tent\u00f2 di invadere l'Italia ma che fu sconfitto dall'esercito romano sotto la guida di Gaio Mario.\nSecondo queste leggende parte di questa popolazione belligerante si sarebbe ritirata sulle montagne dell'Altopiano di Asiago, originando la stirpe dei moderni Cimbri. Una seconda ipotesi, che \u00e8 andata affermandosi sul finire dell'Ottocento, probabilmente per fini nazionalistici, vede invece l'origine dei cimbri dovuta alla discesa dalla Germania meridionale, intorno all'anno mille, di gruppi di famiglie provenienti per lo pi\u00f9 dall'area linguistica bavaro-tirolese. Molti indizi fanno per\u00f2 vacillare quest'ultima tesi, primi fra tutti i resti del villaggio celtico rinvenuto nel Bostel, presso Rotzo, e la toponomastica storica dell'Altipiano dei Sette Comuni che ha precisi riferimenti con la mitologia nordica.\nDiversamente da quanto avvenuto altrove, la lingua cimbra si \u00e8 mantenuta ancora viva a Luserna, anche se il cimbro di Luserna viene considerato il meno originale, e pi\u00f9 moderno, essendo anche influenzato dal tedesco moderno. Oggi comunque il cimbro di Luserna \u00e8 oggetto di approfondite indagini, soprattutto da parte di studiosi tedeschi, che possono praticare una sorta di \"archeologia linguistica\". Per meglio tutelare l'unicit\u00e0 culturale di questa comunit\u00e0 si sono mosse anche la Provincia Autonoma di Trento e la Regione Trentino\u00a0\u2013 Alto Adige, promuovendo significativi interventi per la salvaguardia di ci\u00f2 che \u00e8 ritenuto un patrimonio di tutti. Tra questi, l'edizione settimanale di un telegiornale in lingua cimbra, \"Zimbar Earde\" (Terra Cimbra).\nVicinia di Luserna.\nIl piccolo paese di Luserna viene citato per la prima volta in un documento il 24 gennaio 1442. Risulta, infatti, che un tale Ser Biagio vendette al Duca Federico, detto il Tasca Vuota (Duca d'Austria e Conte del Tirolo), i suoi quattro masi sul Monte di Luserna per 55 ducati d'oro.\nDopo questo primo eccezionale documento, Luserna compare pi\u00f9 volte negli scritti che vanno via via a delineare la storia degli altopiani.\nGi\u00e0 nel 1454 risulta che dei contadini di Lavarone si trasferirono, come livellari della Parrocchia di Santa Maria di Brancafora, sull'altopiano di Luserna.\nAlla fine del Cinquecento, in una relazione che il conte Francesco Caldogno prepar\u00f2 per la Serenissima Repubblica Veneta, Luserna viene descritta come un paesello con circa 40 fuochi, lungo pi\u00f9 contrade e con un centinaio di anime.\nSuccessivamente, tra gli abitanti dell'Onoranda Vicinia di Luserna (come recita il documento dell'epoca) e quelli della Magnifica Comunit\u00e0 di Lavarone iniziarono delle dispute per i confini e per l'autonomia amministrativa, le quali portarono alla separazione delle due comunit\u00e0 il 4 agosto 1780.\nPrima guerra mondiale.\nCollocati lungo il confine meridionale dell'antica provincia austriaca del Tirolo, gli altopiani vennero a trovarsi in prima linea allo scoppio del primo grande conflitto mondiale (1915-1918).\nFin dagli inizi del Novecento i rapporti diplomatici tra Regno d'Italia ed Impero austro-ungarico erano diventati giorno dopo giorno pi\u00f9 tesi in relazione del problema delle terre irredente e la possibilit\u00e0 di una pace duratura era irrimediabilmente compromessa. Ormai entrambi gli Stati pensavano all'eventualit\u00e0 di entrare in conflitto. Considerata l'importanza strategica di questa zona, possibile punto di sfondamento per raggiungere Trento, ben prima dello scoppio del conflitto inizi\u00f2 la costruzione di una poderosa linea di fortezze.\nGli Altopiani venivano ad essere il punto nodale di quella che fu la cintura difensiva di un immenso impero. Tra Folgaria e Vezzena furono erette sette fortezze, le quali rappresentavano il meglio della tecnica militare dell'epoca. Nei dintorni di Luserna vi sono molte testimonianze di questa \"trincea d'acciaio\": il complesso fortificato Campo Luserna (1549\u00a0m s.l.m.), il forte Verle (1554\u00a0m s.l.m.), l'Osservatorio Fortificato di Cima Vezzena (1908\u00a0m s.l.m.), il piccolo Cimitero Militare di Costalta e chilometri di solchi lasciati dalle vecchie Trincee.\nIl Centro Documentazione Luserna ha ospitato due importanti mostre sul tema della Grande Guerra, nel 2006 e 2007. In occasione dell'ultimo evento \u00e8 stato edito un interessante volume dal titolo \"Dagli Altopiani a Caporetto. Von den Hochebenen nach Karfreit\", autore Lorenzo Baratter, Direttore del Centro Documentazione Luserna - Documentationszentrum Lus\u00e9rn.\nSociet\u00e0.\nOdonomastica.\nLuserna, come il comune di Chioggia (Venezia), e diversi comuni del Cadore (ad esempio, Auronzo di Cadore) rappresenta un caso demografico quasi unico in Italia: l'elevatissimo tasso di omonimia tra i due principali cognomi, Nicolussi (80% degli abitanti) e Gasperi (10%), ha portato all'ufficializzazione nel registro dell'anagrafe dei soprannomi popolari utilizzati per distinguere i vari rami di una stessa famiglia. I soprannomi pi\u00f9 diffusi, oggi divenuti secondi cognomi, sono: Anzolon, Baiz, Castellan, Ferro, Galeno, Giacomaz, Golo,\nLeck, Moretto, Moro, Moz, Mozze, Neff, Paolaz, Plezzo, Poiarach, Principe, Reut, Rossi, Trogher, Zagher, Zaiga, Zatta, Zom e molti altri.\nRipartizione linguistica.\nLa sua popolazione, secondo il censimento del 2011, \u00e8 per il 83,8% di lingua cimbra e per il 16,2% di lingua italiana."}
{"id": "36780", "revid": "439868", "url": "https://it.wikipedia.org/wiki?curid=36780", "title": "Malosco", "text": "Malosco (\"Mal\u00f3s-c'\" in noneso) era un comune italiano di 439 abitanti della provincia di Trento. Fece parte fin dal XII secolo della pieve di Sarnonico, insieme a Ronzone, Seio, Vasio e Cavareno.\nIn seguito a un referendum popolare del 18 dicembre 2016, il 1\u00ba gennaio 2020 si \u00e8 fuso con i comuni di Castelfondo e Fondo nel nuovo comune di Borgo d'Anaunia.\nSociet\u00e0.\nRipartizione linguistica.\nNel censimento del 2001 il 41,85% della popolazione (149 persone) si \u00e8 dichiarato \"ladino\".\nInfrastrutture e trasporti.\nPosta lungo la strada provinciale 35 Malosco disponeva, fra il 1909 e il 1934, di una propria fermata lungo la Tranvia Dermulo-Fondo-Mendola."}
{"id": "36781", "revid": "322321", "url": "https://it.wikipedia.org/wiki?curid=36781", "title": "Mal\u00e9 (Italia)", "text": "Mal\u00e9 (\"Mal\u00e9\" in solandro) \u00e8 un comune italiano di abitanti della provincia autonoma di Trento, capoluogo della Comunit\u00e0 della Valle di Sole.\nUbicato in posizione strategica in Val di Sole, ne \u00e8 il centro per vocazione e storia. \u00c8 al centro del triangolo formato dalle Dolomiti di Brenta, Patrimonio dell'Umanit\u00e0 UNESCO, da Madonna di Campiglio e dal Parco Nazionale dello Stelvio.\nServizi e strutture.\nVi si possono trovare il poliambulatorio comprensoriale, la biblioteca comunale, una piscina coperta completamente ricostruita nel 2008 con tre vasche e zona fitness, un campo di pattinaggio artificiale, una palestra di roccia attrezzata di difficolt\u00e0 medio-alta, un circolo di tennis, un cinema-teatro, un campo da calcio in erba sintetica, un campetto di pallacanestro illuminato e alcuni parchi attrezzati per i bambini.\nSono presenti le scuole primaria e secondaria di primo grado. Quest'ultima raccoglie anche gli studenti dei paesi vicini.\nFino ai primi anni duemila sono state presenti le sedi staccate di alcune scuole secondarie di secondo grado, prevalentemente professionali, ora trasferite a Cles.\nL'economia si basa sul turismo e sul settore terziario, ma hanno una certa rilevanza anche il commercio, l'agricoltura e l'artigianato.\nDal 15 al 22 giugno 2008 vi si sono svolte le prove di Trial del Campionati Mondiali UCI di Mountain Bike &amp; Trials \"Val di Sole 2008\". Le piazzole delle varie prove erano allestite (per la prima volta nella storia dei Mondiali) nelle piazze del paese, creando una suggestione davvero unica ed uno spettacolo apprezzatissimo.\n\u00c8 presente il Museo della Civilt\u00e0 Solandra, con una sezione multimediale inaugurata nel 2012.\nInfrastrutture e trasporti.\nVicino al centro del paese \u00e8 presente la stazione ferroviaria di Mal\u00e9, che si trova sulla linea Trento-Mal\u00e9-Mezzana, inaugurata nel 1964 in sostituzione della preesistente tranvia.\nVariazioni.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Arnago, Croviana, Magras e Terzolas; nel 1952 distacco di territori per la ricostituzione dei comuni di Croviana (Censimento 1951: pop. res. 417) e Terzolas (Censimento 1951: pop. res. 622). Nel 1970 aggregazione delle frazioni Bolentina e Montes, staccate dal comune di Monclassico (Censimento 1961: pop. res. 223)"}
{"id": "36782", "revid": "47767", "url": "https://it.wikipedia.org/wiki?curid=36782", "title": "Massimeno", "text": "Massimeno (\"Masimen\" in dialetto rendenese) \u00e8 un comune italiano di 145 abitanti della provincia di Trento, situato in Val Rendena, nei pressi di Pinzolo.\nSi tratta del comune meno abitato del Trentino-Alto Adige.\nStoria.\nIl luogo in cui sorge il paese non sarebbe lo stesso della sua origine. Si dice che sorgesse nello spiazzo a nord della chiesa di San Giovanni. L'area della chiesa \u00e8 comunemente chiamata \"Cast\u00e8l\", parrebbe a ricordo di un Castello Massimo da cui deriverebbe il nome del paese Massimeno. L'origine del nome non \u00e8 certa, ma si sa che deriva dal nome latino \"Maximino de Rendena\" scritto sul Editto di Costantino.\nL'abitato antico fu distrutto da una frana, o forse da un incendio, evento quest'ultimo comune a parecchi paesi della Valle. Massimeno fu ricostruito pi\u00f9 in basso e conserva ancora esempi di case contadine massicce, che mostrano le antiche caratteristiche delle costruzioni rurali di montagna.\nMolte di esse vennero distrutte da un incendio che, nel 1969, arse alcune abitazioni antiche allargando cos\u00ec la piazza del paese.\nIl paese, in Val Rendena, \u00e8 noto per la grande presenza di arrotini (\"moleti\" in dialetto rendenese) che, tra il 1800 e il 1900 sono emigrati in Inghilterra, Stati Uniti, Argentina e Australia per fare fortuna. Molti dei loro discendenti vivono tutt'oggi all'estero, molti hanno invece fatto ritorno al paese nat\u00eco."}
{"id": "36783", "revid": "2022787", "url": "https://it.wikipedia.org/wiki?curid=36783", "title": "Mazzin", "text": "Mazzin (\"Mazin\" in ladino) \u00e8 un comune sparso di 591 abitanti della provincia di Trento. La sede municipale non si trova nell'abitato omonimo ma nella frazione di Fontanazzo. Vi \u00e8 ubicata la stazione meteorologica di Mazzin.\n\u00c8 uno dei comuni che formano la Ladinia ed il primo paese dell'alta Val di Fassa, dove questa si restringe e cambia direzione per rivolgersi con una curva a gomito verso nord-est. Il suo nome \u00e8 di origine incerta: pare derivi dal nome \"Macirnosc\", legato all'attivit\u00e0 molitoria. Nel 1370 era noto col nome di \"Mazung\".\nGeografia fisica.\nL'abitato di Mazzin \u00e8 situato sul conoide del rio Udai, un affluente di destra (orografica) del torrente Avisio, che scende dal gruppo del Catinaccio d'Antermoia dividendo il paese a met\u00e0. Pur essendo situato nel punto pi\u00f9 stretto della valle, lo sguardo spazia salendo il corso dell'Avisio fino al gruppo del Sella, mentre a sud l'occhio si posa sul gruppo della Vallaccia (Cima Dodici). Ad est, salendo con lo sguardo la val Udai, il villaggio \u00e8 dominato dal \"Polenton\" e dall'appuntita Cima Mantello. Verso est si scorge il Dos dei Pigui, zona di grande interesse archeologico. Il paese \u00e8 dislocato quasi interamente a monte della SS48.\nPi\u00f9 a monte, lungo la Strada Statale 48, sorgono nell'ordine le frazioni di Campestrin (\"Ciampestrin\"), Fontanazzo (chiamata anche Fontanazzo di Sotto - \"Fontanac de Sot\") e Fontanazzo di Sopra (\"Fontanac de Sora\", contigua a Campitello di Fassa).\nStoria.\nIl pease dei pitores.\nMazzin \u00e8 noto anche come il paese dei \"pitores\", gli artigiani decoratori che nell'800 emigravano stagionalmente verso tutto l'Impero austro-ungarico, la Baviera, l'Ungheria e la Svizzera in cerca di lavoro. Decoravano con affreschi le facciate delle case, dipingevano con colori a olio le camere in legno ma anche gli utensili da lavoro, i mobili, le porte e quant'altro venisse loro richiesto. La tavolozza dei \"pitores\" era costituita dal bianco, il giallo, il rosso, l'arancio, il verde, il nero ed il blu, uno dei colori dominanti, meglio conosciuto nei paesi di lingua tedesca come \"Fassanerblau\". Motivi geometrici, floreali, emblemi religiosi, ma anche uccellini e rose erano gli elementi pi\u00f9 caratteristici e ripetuti nella decorazione fassana. Gli oggetti e gli attrezzi da lavoro sono in mostra al Museo Ladino di Fassa.\nMonumenti e luoghi d'interesse.\nIl nucleo storico di Mazzin presenta alcune costruzioni di notevole interesse situate lungo via Roma e sulle sponde del rio Udai.\nA valle, scendendo il sottopassaggio, appare un gruppo di case con rustico e un capitello con due torrette laterali cuspidate e copertura in lamiera lavorata. Pi\u00f9 avanti c'\u00e8 il cimitero e la chiesa parrocchiale. L'antica strada per l'alta Val di fassa passava per l'attuale via Roma. L'abitato ha mantenuto le caratteristiche del villaggio ladino, nonostante il moderno residence (che si nota a nord del paese ed \u00e8 soprannominato \"I funghi\") realizzato dall'architetto Giovanni Leo Salvotti de Bindis e soprattutto il complesso residenziale ed alberghiero di Fassalaurina, successivamente ribattezzato \"Solaria\", sorto su un conoide sotto le rupi del Pian de la Scofa.\nCasa Battel.\nDetta anche \"C\u00e8sa Battel\", \"Casa Cass\u00e0n\", \"Casa del Moro\", \"Gasthaus zum schwarzen Mann\" o \"castello\" per la presenza di una torre cuspidata. Si tratta di uno dei pochi esempi superstiti di edificio rustico-signorile. Ha impronta romanica. Il nome \"Battel\" risale ad una vecchia famiglia della Val di Fassa. Nel XIX secolo ospitava la \"Locanda dell'uomo nero\" di propriet\u00e0 di Jackob Cassan (sulla facciata a sud si intravede ancora la scritta in tedesco \"Gasthaus zum schwarzen Mann\"). Di notevole interesse le decorazioni a tempera sugli angoli e attorno a porte e finestre. Sulla porta a nord \u00e8 decorata la data del 1785. A nord \u00e8 addossato il rustico. L'edificio contiene inoltre alcuni affreschi sacri: al civico n\u00ba 3 una Madonna dell'aiuto con bambino, Sante anime purganti e Veronica e Sant'Antonio da Padova (1791); al n\u00ba 3/a due dipinti di San Giovanni Nepomuceno e San Floriano (1791); al n\u00ba 1 una Madonna con bambino, Sant'Antonio da Padova e Santa Giuliana (secolo XVII) e un altro dipinto raffigurante San Giovanni Battista e santo (secolo XVII). Si raccontano strane storie su questa casa, che fosse infestata da spiriti maligni e da fantasmi e che sia stata liberata grazie all'iscrizione presente al piano superiore.\nLe prigioni di Casa Costazza.\nA nord di Casa Battel, vi \u00e8 questo edificio che presenta tracce di decorazioni murarie sulle facciate est e sud. Sulla porta ad est si nota un'iscrizione e sul portale la data del 1518. \u00c8 uno dei pi\u00f9 antichi esempi fassani di edifici interamente in muratura. Era l'antica sede del Vicario del Vescovo e delle prigioni di Fassa.\nIl capitello dei fantasmi.\nFra Mazzin e la frazione Campestrin, sulla sinistra della SS48 poco prima della deviazione per Fassalaurina, c'\u00e8 il \"capitello dei fantasmi\" detto anche \"dei lumini\". Si narra che nell'oscurit\u00e0 della notte nei dintorni del capitello si aggirano delle luce e delle fiammelle, che scendevano poi lungo i prati in processione.\nLa chiesa parrocchiale di Santa Maria Maddalena.\nLa chiesa di Santa Maria Maddalena \u00e8 situata a lato della SS48 in posizione decentrata rispetto all'abitato. Fu eretta nel 1573 e consacrata nel 1582, subendo lavori di ampliamento nel 1894. Il campanile venne sopraelevato nel 1923 con l'aggiunta di una seconda cella campanaria. Ha il tetto ripido e il campanile con due celle e cuspide piramidale. Sui fianchi si aprono finestre gotiche. La croce sul timpano porta la data dell'ultimo ampliamento (1894). L'interno \u00e8 ad una navata ed abside con volte a nervature. L'altare maggiore risale alla met\u00e0 del XVIII secolo, \u00e8 in legno policromo e finto marmo. Sulle mensole, statue di San Vescovo e San Nicola. Il tabernacolo reca le state di San Giovanni Battista ed Evangelista. Nel paliotto una pala ad olio con la Sacra Famiglia, opera di Mario Detomas (1959). L'altare laterale destro \u00e8 un'ancona lignea databile al 1730 con statua di Sant'Antonio con bambino. All'esterno porta altre due statue dei Santi Pietro e Paolo. L'altare laterale sinistro \u00e8 del 1663 ed \u00e8 dedicato a Sant'Antonio da Padova. A sinistra la statua di Santa Maria Maddalena ed a destra San Vescovo. L'antipendio, riccamente intagliato, presenta due nicchie laterali con le sculture dei Santi Pietro e Paolo. Nell'arco trionfale si notano 15 bassorilievi in legno policromo del XVII secolo raffiguranti i Misteri del Rosario. A sinistra dell'aula, una pittura ad olio del XIX secolo (San Giuseppe con bambino, Floriano ed angeli). Le tele della via Crucis sono del 1815 e sono opera di artisti del luogo.\nSul campanile sono collocate 3 campane, due fuse nel 1922 a Varese dalla fonderia Bianchi, mentre la mezzana \u00e8 un pezzo pregiato di rara fattura del celebre fonditore Chiappani di Trento del 1913. Le note delle campane sono Fa#3 - Re4 - Mi4.\nSociet\u00e0.\nRipartizione linguistica.\nLa sua popolazione, secondo il censimento del 2011, \u00e8 per il 77,3% di lingua ladina e per il 22,7% di lingua italiana."}
{"id": "36784", "revid": "439868", "url": "https://it.wikipedia.org/wiki?curid=36784", "title": "Mezzana", "text": "Mezzana (IPA: , \"Mezan\u00e5\" in dialetto solandro) \u00e8 un comune italiano di abitanti della provincia autonoma di Trento in Trentino-Alto Adige.\nGeografia fisica.\nTerritorio.\nSituato in Val di Sole lungo le sponde del torrente Noce, deve il suo nome alla posizione centrale che occupa nella valle. Giace adagiato sul versante Sud di questa opposto al centro sciistico di Marilleva nato alla fine degli anni '60 del secolo scorso. Nel suo territorio si trovano i laghi del Malghetto.\nLo sviluppo di questo centro di sport invernali ha influito in modo significativo sull'economia della zona determinando notevoli cambiamenti socio economici e agendo anche sull'aspetto del paese.\nSport.\nMezzana ha ospitato nel 1993 i Campionati mondiali di canoa/kayak slalom. Nel 2010 si sono tenuti i campionati europei di rafting.\nNel 2021 ha ospitato il ritiro estivo della societ\u00e0 calcistica SPAL."}
{"id": "36785", "revid": "322321", "url": "https://it.wikipedia.org/wiki?curid=36785", "title": "Mezzano (Italia)", "text": "Mezzano (\"Me\u0111\u00e0n\" in dialetto primierotto) \u00e8 un comune italiano di abitanti della provincia autonoma di Trento in Trentino-Alto Adige.\nSi trova nella valle del Primiero tra Imer e Fiera di Primiero. Fa parte de I borghi pi\u00f9 belli d'Italia.\n\u00c8 attraversato dalla Strada statale 50 del Grappa e del Passo Rolle.\nOrigini del nome.\nLe origini del toponimo sono ancora dibattute: una prima ipotesi lo fa derivare dal latino \"medianum\", vista la sua posizione centrale tra Im\u00e8r (da \"imus\" \"inferiore\") e Siror (da \"superior\"); altri lo ricollegano ai nobili feltrini De Mezzan; infine, c'\u00e8 chi vi ha riconosciuto il suffisso -\"anum\" tipico dei prediali.\nIl toponimo \u00e8 mantenuto nella sua forma originale (o nelle varianti \"Mezan\" e \"Mezano\") anche nelle antiche mappe tirolesi.\nStoria.\nLa storia di Mezzano non si discosta molto da quella del resto del Primiero.\nI reperti archeologici dimostrano una presenza umana sin dal mesolitico, anche se solo stagionale e ad alta quota. \u00c8 per\u00f2 solo dopo l'anno Mille che compaiono le prime notizie sul paese e la valle, che risulta gi\u00e0 ben organizzata dal punto di vista amministrativo: Mezzano rappresentava uno dei quattro \"columelli\" in cui si divideva la Comunit\u00e0 di Primiero.\nPassata attraverso varie dominazioni, dalla seconda met\u00e0 del Trecento la zona entr\u00f2 stabilmente nei domini dei conti del Tirolo venendo assegnata, dal 1401, ai loro feudatari, i Welsperg. In questo periodo Mezzano fu interessata da un'importante immigrazione di minatori di etnia tedesca provenienti da Schwaz, pur mantenendo le prerogative di centro agricolo.\nNel 1525 i suoi abitanti presero parte alla guerra dei contadini tedeschi.\nAll'inizio dell'Ottocento la popolazione soffr\u00ec gli anni convulsi dell'occupazione napoleonica e bavarese. Tornata nell'orbita austriaca con la Restaurazione, in questo periodo molti medaneschi furono costretti a lasciare la loro terra per emigrare oltreoceano.\nDopo la grande guerra Mezzano entr\u00f2 a far parte del Regno d'Italia. Tra il 1927 e il 1947 cess\u00f2 per breve tempo la secolare autonomia del paese essendo stato riunito in un unico comune con la vicina Imer nel comune di Mezzano Imer.\nMonumenti e luoghi d'interesse.\nDal 2010, il paese \u00e8 entrato a far parte del prestigioso club de \"I Borghi pi\u00f9 belli d'Italia\". Ci\u00f2 ha incrementato largamente la cura dell'aspetto storico-culturale del paese. A tale proposito \u00e8 stata istituita una mostra permanente, dal titolo \"Cataste &amp; Canzei\". La mostra riprende l'antica usanza, ancora oggi praticata, di accatastare la legna sotto casa, affinch\u00e9 si secchi e possa esser bruciata durante l'inverno. Da qui \u00e8 nata la realizzazione di opere d'arte, sempre utilizzando legna accatastata, realizzate da artisti locali. Ogni anno la mostra viene rinnovata con l'aggiunta di una nuova catasta, alle quattordici iniziali, situate nei punti caratteristici del paese.\nEconomia.\nLe principali attivit\u00e0 economiche di Mezzano sono l'agricoltura, la zootecnica, il turismo, l'artigianato e il commercio del legno.\nAmministrazione.\nAltre informazioni amministrative.\nNel 1927 il comune viene soppresso e i suoi territori aggregati al nuovo comune di \"Mezzano Imer\"; nel 1947 il comune viene ricostituito (Censimento 1936: pop. res. 1.454)."}
{"id": "36786", "revid": "767487", "url": "https://it.wikipedia.org/wiki?curid=36786", "title": "James H. Clark", "text": "Biografia.\nDopo una laurea in Fisica presso la University of New Orleans in Louisiana, Jim Clark inizi\u00f2 la sua carriera nel mondo dell'informatica ottenendo un Ph.D. in Computer Science presso la University of Utah. Divenne professore alla Stanford University, dove insieme ad alcuni studenti svilupp\u00f2 una nuova tecnologia per implementare un sistema integrato hardware e software per la grafica 3D con prestazioni di gran lunga superiori a quelle di sistemi simili allora esistenti sul mercato.\nIl periodo Silicon Graphics.\nCome spesso avviene nelle universit\u00e0 statunitensi, Clark lasci\u00f2 Stanford per fondare un'azienda in grado di sfruttare economicamente la sua grande intuizione. Una nuova societ\u00e0 venne fondata nel 1982 e come nome venne scelto Silicon Graphics, Inc., o pi\u00f9 brevemente SGI, proprio a ricordare lo stretto legame tra grafica 3D e dispositivi elettronici che impiegano la tecnologia del silicio. Lo sviluppo port\u00f2 alla realizzazione delle prime workstation grafiche con prestazioni di assoluto riguardo. Le workstation prodotte da SGI divennero rapidamente un successo commerciale andando a soddisfare i crescenti bisogni di grafica computerizzata di militari, progettisti, architetti, scienziati e delle produzioni cinematografiche di Hollywood. Steven Spielberg e George Lucas furono tra i clienti di SGI. Dal 1986 al 1996 il fatturato di SGI cresceva al ritmo impressionante del 40% annuo e la societ\u00e0 arriv\u00f2 ad impiegare 7.000 dipendenti.\nA causa di dissensi interni su una sua idea per creare un dispositivo TV per i PC, Clark lasci\u00f2 la presidenza della Silicon Graphics, Inc. andandosene con un gruzzolo piuttosto importante di azioni.\nIl periodo Netscape.\nNel 1994, poco dopo aver lasciato SGI, si rigett\u00f2 nell'attivit\u00e0 imprenditoriale con il gruppo di giovani, tra cui Marc Andreessen, che presso il NCSA (National Center for Supercomputing Applications), un centro di ricerca dell'Universit\u00e0 dell'Illinois, aveva creato il primo web browser, chiamato NCSA Mosaic. Assieme diedero vita a Netscape, un'azienda creata con il goal di produrre e vendere strumenti per la navigazione in Internet. Marc Andreessen avrebbe contribuito al progetto con l'esperienza tecnica e la visione, mentre Jim avrebbe finanziato l'avventura con sei milioni di dollari del suo patrimonio personale.\nGrazie alla scelta di distribuire gratuitamente il software a chiunque ne facesse richiesta, Netscape raggiunse immediatamente un'enorme popolarit\u00e0. L'impulsivo Jim Clark e il pi\u00f9 posato Marc Andreessen provarono in vari modi a trasformare la popolarit\u00e0 del web browser \"Netscape\" in fatturato e profitti aziendali, ma ogni tentativo fall\u00ec miseramente. Nonostante questi problemi finanziari la popolarit\u00e0 di Netscape continuava a crescere inarrestabile. La decisione fatta inizialmente di arrivare ad offrire le azioni di Netscape sul mercato sembrava impossibile da realizzare e quantomeno inopportuna. \nPer nulla preoccupato e non particolarmente coinvolto nella guida di Netscape, Jim Clark stava dando fondo alle proprie finanze con dissennati investimenti personali nella costruzione di \"Hyperion\", una futuristica quanto improbabile barca di 47,5 metri realizzata dai cantieri Huisman di Amsterdam con un albero in fibra di carbonio di ben 58 metri che si sarebbe spezzato alla prima uscita in mare aperto. L'imbarcazione era interamente controllata e pilotata da una rete di workstation Silicon Graphics con un equipaggio di 7 uomini e 2 programmatori.\nPur di non interrompere lo sviluppo di \"Hyperion\", quando le sue finanze personali si esaurirono Jim decise di dare avvio all'offerta pubblica iniziale in borsa delle azioni di Netscape Communication Corp., andando contro i pareri di tutti gli esperti finanziari. Non era mai successo prima che una azienda senza profitti e con entrate miserrime venisse proposta per essere quotata a Wall Street. \nL'offerta pubblica iniziale fu un inaspettato quanto grande successo e la grande popolarit\u00e0 di Netscape fece volare rapidamente il prezzo delle azioni a livelli insperati, smentendo in tal modo l'opinione degli esperti finanziari e accrescendo oltremodo la fama del suo fondatore.\nJim Clark, senza saperlo, aveva appena dato l'avvio ad una nuova fase dei mercati tecnologici e finanziari nota come era delle \"dot-com\" (dal suffisso \".com\" che caratterizza gran parte dei domini Internet a fini commerciali). Fu questo un breve ma intenso periodo di follie imprenditoriali e finanziarie costruite comprando e vendendo azioni di societ\u00e0 informatiche, molte delle quali prive di un credibile \"business-plan\", senza entrate e senza profitti. Per alcuni anni le tradizionali leggi dell'economia parvero essere diventate obsolete al punto che si cominci\u00f2 a parlare di \"new economy\" nel tentativo di giustificare l'insensatezza di quanto stava accadendo. Passati gli entusiasmi iniziali, gli investitori si accorsero della poca consistenza di aziende come Netscape e improvvisamente la tendenza si invert\u00ec. Nel giro di pochi mesi le quotazioni in borsa di tutte le aziende legate ad Internet crollarono trascinando l'intero mercato verso il basso. Come il mercato non aveva saputo distinguere tra aziende sane e aziende deboli durante il boom, iper-valutando tutto, ora il mercato puniva tutte le aziende del settore IT in modo del tutto indistinto.\nNel frattempo Jim Clark, con grande tempismo, aveva lasciato anche Netscape portandosi via un altro notevole gruzzolo di azioni e dollari.\nLe ultime avventure imprenditoriali.\nAncora una volta Jim Clark si gett\u00f2 in una avventura imprenditoriale avviando Healtheon poi diventata WebMD che nei piani del fondatore avrebbe dovuto rivoluzionare il mercato dei servizi sanitari. Anche in questo caso Jim Clark se ne and\u00f2 dopo qualche anno.\nNel 1999, Clark lanci\u00f2 myCFO, un'azienda che fornisce servizi a ricchi individui aiutandoli a gestire il loro patrimonio. La nuova avventura imprenditoriale di Jim Clark venne venduta alla fine del 2002 all'Harris Bank per un prezzo, ironicamente pari ad un terzo dell'investimento iniziale.\nL'indomabile Jim torn\u00f2 presto alla ribalta fondando nel 1999 \"Shutterfly\", , uno tra i siti web per la memorizzazione online e la stampa di fotografie digitali pi\u00f9 popolari nel mercato statunitense. Nel gennaio 2007 si \u00e8 dimesso dal consiglio di amministrazione di \"Shutterfly\" e iniziato a vendere in borsa gran parte delle sue azioni.\nBibliografia.\nLa storia di Jim Clark \u00e8 raccontata con tono quasi adulatorio dal giornalista americano Michael Lewis in un libro di grande successo scritto nel 1999 all'apice della \"dot.com\" era dal titolo: The New New Thing: A Silicon Valley Story, W. W. Norton &amp; Company, ISBN 0393048136.\nIl volume \u00e8 stato pubblicato in Italia nel 2000 dalle Edizioni Piemme con traduzione di Giorgio Moro con lo stesso titolo inglese dell'edizione originale."}
{"id": "36787", "revid": "1468594", "url": "https://it.wikipedia.org/wiki?curid=36787", "title": "Mezzocorona", "text": "Mezzocorona (\"Mezacor\u00f3na\" in dialetto trentino) \u00e8 un comune italiano di abitanti della provincia di Trento.\nOrigini del nome.\nIl nome \u00e8 attestato per la prima volta nel 1174 quale \"Metze\" in un documento relativo ai possedimenti del monastero dei canonici regolari di San Michele all'Adige. Nel 1181 era \"corona de Metzo\", nel 1183 \"corona de Mez\", nel 1256 \"Metzio de Corona\", nel 1256 \"ville di Mezo di Corona\". Il toponimo \u00e8 composto da \"Corona\", che in origine era il nome del castello ora San Gottardo, e da \"Mezzo\", nome della Piana Rotaliana. \"Corona\" riflette il latino \"corona\" nel suo senso orografico, mentre \"Mezzo\" \u00e8 dal latino \"medium\", cio\u00e8 \"che sta nel mezzo\".\nUn'altra possibile origine del nome \u00e8 da cercare nel dialetto della zona: \"mez\" (con la variante \"miz\") che significa \"bagnato, fradicio\". Infatti Mezzocorona era zona paludosa fino al XIX secolo. Solo in seguito alle bonifiche dell'Ottocento i contadini cominciarono a coltivare completamente la piana.\nDal 1194 il dominio dei vescovi di Trento venne sostituito da quello dei conti di Tirolo. Dopo questo evento entr\u00f2 in uso anche il toponimo Mezzotedesco (\"Deutschmetz\" in tedesco), in contrapposizione con la sorella Mezzolombardo che, invece, rimaneva nelle mani dei vescovi.\nIl 29 febbraio 1902 il Ministero dell'Interno di Vienna permetteva il richiesto cambiamento dell'allora Mezzotedesco in quello di Mezocorona, con la corrispondente forma tedesca di \"Kronmetz\". Ricordiamo anche che il nome attuale risale solamente al 1924.\nI suoi abitanti vennero soprannominati \"Brusacristi\" per il fatto di aver bruciato una croce posta dagli abitanti di Mezzolombardo (\"forcoloti\", poich\u00e9 li inseguirono con le forche) a segnare gli argini del torrente Noce.\nStoria.\nUna storica battaglia.\nNella vasta pianura antistante Mezzocorona, il cosiddetto \"Campo Rotaliano\", si sarebbero scontrate nel 584 le colonne dei Franchi di Chramnichi e dei Longobardi di Regilone, conte di Lagare. Questi era reduce con il bottino da una spedizione punitiva al Castello di Anagnis, che si era poco prima arreso ai Franchi. I Longobardi in questo scontro furono battuti e privati del bottino. Chramnichi scese cos\u00ec a Trento, saccheggiandola. Inseguito per\u00f2 da Evino, duca tridentino, fu sconfitto presso Salorno e allontanato con i suoi guerrieri dal Trentino.\nMonumenti e luoghi d'interesse.\nArchitetture civili.\nPresso il Palazzo Conti Martini si trova un piccolo edificio a torre, restaurato nel 2009. La struttura si presenta semplice ed \u00e8 abbellita da decorazioni ad affreschi databili attorno al 1670. Sulla facciata rivolta a sud si possono vedere gli stemmi della famiglia Vescovi che fece erigere il palazzo e ne fu proprietaria fino alla fine del XIX secolo e quello della famiglia Calvi legata alla prima famiglia da vincoli matrimoniali. Al suo interno la torre si sviluppa su tre livelli, di cui il piano inferiore rappresenta una cantina con volta a botte. La struttura nel corso degli anni \u00e8 stata utilizzate per diversi scopi, da rimessa per gli attrezzi ad abitazione per la servit\u00f9 e solo in tempi pi\u00f9 recenti, come sede per associazioni.\nSede municipale.\nArchitetture militari.\nA nord del paese si trovano le rovine di castel San Gottardo \nSituato poco sotto castel San Gottardo.\nCultura.\nMedia.\nTelevisione.\nNel comune di Mezzocorona sono state girate alcune scene delle serie televisive \"Una buona stagione\" (2014), regia di Gianni Lepre, e \"La dama velata\" (2015), regia di Carmine Elia.\nEconomia.\nNel paese di Mezzocorona ha sede il Gruppo Mezzacorona, azienda del settore vitivinicolo.\nStoricamente rilevante \u00e8 anche l'antica lavorazione del legno finalizzata alla realizzazione di mobili e arredamenti, non pi\u00f9 largamente diffusa al giorno d'oggi.\nInfrastrutture e trasporti.\nFerrovie.\nAll'interno del comune sono presenti tre stazioni ferroviarie\nImpianti a fune.\nA nord del paese si trova la funivia Mezzocorona-Monte costruita dalla H\u00f6lzl nel 1965 e riammodernata nel 2005 dalla Doppelmayr, attualmente gestita dalla societ\u00e0 \"Funivie Mezzocorona\". Questa dispone di due vetture a sette posti che raggiungono la localit\u00e0 Monte Mezzocorona (900 m).\nStrade.\nMezzocorona \u00e8 dotato di un proprio casello autostradale sulla A22 del Brennero ed \u00e8 situato, inoltre, a poca distanza dalla SS12 dell'Abetone e del Brennero e dalla SS43 della Val di Non.\nSport.\nLunga tradizione nella cittadina per quanto riguarda lo sport della pallamano: la Pallamano Mezzocorona milita nella Serie A2 (pallamano maschile) e nella Serie A2 (pallamano femminile), ed ha raccolto molti successi anche a livello giovanile.\nInoltre \u00e8 la citt\u00e0 natale del combattente di arti marziali miste Marvin Vettori."}
{"id": "36789", "revid": "125680889", "url": "https://it.wikipedia.org/wiki?curid=36789", "title": "Moena", "text": "Moena (\"Moena\" in ladino) \u00e8 un comune italiano di abitanti della provincia autonoma di Trento, in Trentino-Alto Adige. \u00c8 situata esattamente al confine tra le valli di Fiemme e Fassa, \u00e8 uno dei 18 comuni che formano la Ladinia e uno degli 11 che formano la \"Magnifica Comunit\u00e0 di Fiemme\".\nGeografia fisica.\nIl comune di Moena si trova tra le Dolomiti ad un'altitudine compresa tra 1.094 e 2.823 metri sul livello del mare, mentre il capoluogo comunale \u00e8 sito a 1.184 metri sul livello del mare, coronato in senso orario dai gruppi del Latemar (Monte Toac, Sas da Ciamp), del Catinaccio (Roda di Va\u00e8l), della Marmolada e di Cima Bocche (a sud).\nIl comune comprende tutto il bacino dell'Avisio compreso tra la frazione di Pezz\u00e9, a monte (Rif dal Termen, antico confine fra i principati vescovili di Trento e Bressanone), fino alla stretta valliva tra Forno e Mezzavalle (frazione del comune di Predazzo); ne sono per\u00f2 escluse la parte superiore della valle del Rif de Costalongia (divisa fra i comuni di Soraga e Vigo di Fassa) e gran parte della destra orografica della Valsorda (comune di Predazzo), mentre \u00e8 di pertinenza moenese l'ampia area di Lusia-Bocche, al di l\u00e0 dello spartiacque dell'omonima catena, in Val Travignolo. L'estremit\u00e0 orientale del comune, al di l\u00e0 della linea di displuvio del Passo San Pellegrino, ricade all'interno del bacino della Piave ed \u00e8 bagnata dal torrente Biois.\nIl capoluogo si trova alla base geografica della Val di Fassa, prima che il torrente Avisio s'incanali nel lungo tratto vallivo che lo porta in Val di Fiemme; proprio nel paese, il corso d'acqua riceve le acque del Rio San Pellegrino e del Rio Costalunga, che scendono dagli omonimi passi.\nAll'interno della conca trovano spazio anche le frazioni di Someda (ad est, alla base del Sas da Pesmeda), Sorte-Sort (ad ovest, sotto il Sas da Ciamp) e Pezz\u00e9-Pec\u00e9 (a nord, lungo la strada statale verso Soraga); pi\u00f9 isolata e alta \u00e8 Pen\u00eca (Peniola), posta a mezza costa a sud-ovest alle pendici del Latemar. Forno, situata lungo l'Avisio a 4\u00a0km a sud del capoluogo, ha rappresentato fino al 1928 un comune autonomo assieme alla sovrastante frazione di Medil, e mantiene caratteristiche proprie a livello identitario e linguistico (dialetto fiammazzo, di ceppo trentino, rispetto alla variante \"moenat\" del ladino fassano parlata nel resto del comune).\nOrigini del nome.\nIl toponimo deriva dal termine \"moena\" o \"molena\" presente nei dialetti veneti e ladini equivalente all'italiano \"mollica\" e riconducibile al latino \"mollis\", cio\u00e8 \"molle\", in questa fattispecie indicando un terreno molle, acquitrinoso.\nStoria.\nLa prima menzione del paese risale al 1164, ed \u00e8 relativa alla consacrazione della chiesa a San Vigilio da parte del principe-vescovo di Trento Adelpreto. La tradizione che vuole Moena appartenente prima di quella data al principato vescovile di Bressanone non trova riscontro nelle fonti.\nAlmeno dal 1318 il paese \u00e8 aggregato alla Magnifica Comunit\u00e0 di Fiemme, nell'ambito del Principato Vescovile di Trento e della Confederazione Germanica, infatti fino agli anni 1920 era nota come \"Moena di Fiemme\" e tuttora fa parte della \"Magnifica Comunit\u00e0 di Fiemme\". Dopo la secolarizzazione del Principato nel 1805, fece parte del Regno di Baviera fino al 1810, e (dopo l'insurrezione tirolese guidata da Andreas Hofer) del Regno d'Italia napoleonico fino al Congresso di Vienna, che riassegn\u00f2 tutto il Tirolo all'Impero austriaco.\nNel 1854 venne fondata la banda musicale comunale di Moena. Intorno agli anni 1870 venne aperto il primo albergo per turisti. Alla fine del XIX secolo nacquero la famiglia cooperativa (1896) e la cassa rurale (1898). Il turismo venne ulteriormente favorito nel 1905, quando la strada delle Dolomiti nel tratto da Moena ad Arabba.\nDurante la prima guerra mondiale, il fronte del passo San Pellegrino fu teatro di sanguinosi scontri tra gli eserciti austro-ungarico e italiano, in particolare nella zona del Costabella e di Cima Bocche. Occupato dalle truppe italiane nel novembre 1918, il comune di Moena venne formalmente annesso al Regno d'Italia, con tutto il Trentino, nel 1921.\nSimboli.\nLo stemma di Moena \u00e8 caratterizzato da un barcaiolo che spinge la propria imbarcazione con una lunga asta, dirigendosi dalla notte verso il giorno.\nMonumenti e luoghi d'interesse.\nArchitetture militari.\nIl forte Someda \u00e8 una fortificazione militare austro-ungarica, situato nei pressi della frazione di Someda. Appartenente al \"sottosbarramento di Moena\", parte dello \"Sbarramento Passo Rolle\" del \"Subrayon IV\" del grande sistema di fortificazioni austriache al confine italiano, venne realizzato nel 1898.\nSociet\u00e0.\nLingue e dialetti.\nNel comune di Moena \u00e8 diffuso l'uso della variante moenese (\" moenat\") del dialetto fassano (\"fascian\"), appartenente alla lingua ladina dolomitica. Peraltro, nella zona di Forno e Medil, frazioni a sud del capoluogo e al confine con il comune di Predazzo, si parla il dialetto fiammazzo, appartenente al ceppo trentino-veneto.\nCultura.\nLa cultura, le tradizioni e l'amore per la lingua del piccolo centro sono molto forti, e vengono tutelate dall'Istituto culturale ladino, che si occupa di conservare al meglio gli usi e costumi di Moena e degli altri sei comuni della valle di Fassa. La ladinit\u00e0 moenese \u00e8 difesa anche dalla sezione locale dell\"'Union di Ladins de Fascia\", il \"Grop Ladin da Moena\", che pubblica dal 1963 il bollettino trimestrale \"Nosha Jent.\"\nPresso la frazione di Someda \u00e8 visitabile un piccolo museo dedicato alla Grande Guerra nelle Dolomiti, che raccoglie soprattutto reperti raccolti nella zona di Costabella-Bocche. Il museo \u00e8 gestito dall'Associazione \"Sul Fronte dei Ricordi\", che ha restaurato buona parte delle postazioni e dei camminamenti bellici presenti sul territorio moenese.\nNel centro di Moena, presso il teatro Navalge, si pu\u00f2 visitare la mostra permanente \"La Gran Vera\", sempre dedicata alla Grande Guerra. Inaugurata in occasione del centenario della guerra, la mostra si concentra sugli avvenimenti nel fronte austro-russo e sulla guerra nelle Dolomiti. \nCucina.\nLa cucina moenese \u00e8 quella tipica della montagna trentina. Tra i primi vi \u00e8 la zuppa d'orzo (\"orc\"), i ravioli (\"ciaronci\u00e8\"), i canederli (\"balote\") con speck o fegato in brodo o ripassati nel burro, oltre ai crauti (\"crauc\"). Tra i secondi spicca la polenta con lo spezzatino (\"tonco\") di maiale, manzo, vitello o selvaggina (capriolo o camoscio), mentre tra i salumi lo speck \u00e8 considerato il re, affiancato da lucaniche, pancetta e \"landj\u00e4ger\". Il puzzone di Moena DOP (\"spretz tzaor\u00ec\", cio\u00e8 formaggio saporito) \u00e8 un pregiato formaggio con un odore e sapore caratteristico, che ha ottenuto il riconoscimento di denominazione d'origine protetta. Oltre alle torte farcite con frutti di bosco locali e allo strudel di mele, tra i dolci tradizionali si ricordano i \"grostoi\" e le \"fortaie\", ovvero lunghe frittelle ottenute da una pastella semiliquida versata nell'olio bollente tramite uno speciale imbuto; lo \"zelten\" \u00e8 il tipico dolce natalizio. Infine, tra i distillati si possono degustare grappe di vari sapori. Il pane comune \u00e8 costituito da panini allo strutto (\"spaccate\") e dallo \"sch\u00fcttelbrot\".\nGeografia antropica.\nMoena \u00e8 il secondo comune pi\u00f9 popolato della Val di Fassa, di cui \u00e8 parte integrante dal punto di vista geografico, linguistico ed economico; tuttavia mantiene legami profondi con la contigua Val di Fiemme, essendo parte della Magnifica Comunit\u00e0 e del decanato di Cavalese.\nIl nome del comune, anticamente \"Moyena\", deriva dal latino \"mollis\", a testimoniare la natura acquitrinosa del fondovalle, un tempo in bal\u00eca delle acque dell'Avisio e dei suoi affluenti; la tradizione vuole la conca di Moena occupata da un vero e proprio lago, prosciugato dai primi abitanti per ricavarne terre coltivabili, e di cui rimane traccia solo nello stemma comunale che raffigura un barcaiolo.\nIl toponimo \"Moena\" designava anticamente solo la parte pi\u00f9 antica dell'abitato, posta sulla destra orografica dell'Avisio, e comprendente i rioni di Ciajeole, Cianton Tibaut, Salejada e Sotegrava. Sull'altro lato del torrente si trovano i rioni di Ramon, Longiarif, Ischiacia e Turchia; il nome di quest'ultimo sembra derivare dalla presenza di torchi per la lavorazione della canapa, nonostante la leggenda lo voglia far risalire alle leggende di un soldato turco fuggito dopo la sconfitta ottomana in seguito all'assedio di Vienna.\nNel secondo Novecento, in seguito al boom turistico, l'espansione edilizia ha interessato aree precedentemente coltivate, come Moene, Ciampian, Ciroch, Even, La Rossa, Spinac, Navalge e Valene. Dal 1952 Moena ospita il Centro addestramento alpino, scuola alpina della Polizia di Stato.\nFra le frazioni storiche, la maggiore \u00e8 Someda, a mezzacosta, caratterizzata dall'omonimo forte austroungarico e dalla chiesa dedicata a San Rocco e San Sebastiano; le altre sono Sorte/\"Sort\", con la chiesa di San Giuseppe, Pen\u00eca (con la chiesa di San Giovanni Nepomuceno) e Pezz\u00e9/\"Pec\u00e9\". All'interno del comune ricadono anche gli abitati di Forno e di Medil, autonomi fino all'epoca fascista (e che costituiscono una Parrocchia ed un Comune Catastale separati). Altri luoghi abitati sono Passo di San Pellegrino e le localit\u00e0 di Val, Fanch e Ronc.\nNel folklore locale, che assegna un soprannome agli abitanti di ciascun paese delle valli di Fiemme e Fassa, gli abitanti di Moena sono noti come maiali (\"porci\u00e9\"), quelli di Someda come cani, quelli di Sorte come cornacchie, quelli di Pezz\u00e9 come rane e quelli di Forno come muli (\"musati\" o \"mussi\").\nVariazioni amministrative.\nLa circoscrizione territoriale ha subito le seguenti modifiche: nel 1928 aggregazione di territori del soppresso comune di Forno.\nInfrastrutture e trasporti.\nMoena \u00e8 lambita dalla Strada Statale 48 delle Dolomiti, che dal 2008 \u00e8 stata deviata lungo la circonvallazione che ha permesso di liberare l'abitato dalla morsa del traffico. Dalla Statale 48 si dirama nei pressi del paese la Strada Statale 346 che conduce nel Bellunese attraverso il Passo San Pellegrino.\nI collegamenti interurbani vengono svolti con autoservizi dalle societ\u00e0 pubbliche Trentino Trasporti e SAD; nelle stagioni turistiche sono attivi anche i collegamenti con Belluno (Dolomitibus) e con le principali citt\u00e0 dell'Italia settentrionale.\nEconomia.\nL'attivit\u00e0 economica del paese \u00e8 passata, la partire dagli inizi del Novecento, dall'agricoltura al turismo. Peraltro, l'allevamento, in particolare quello bovino, riveste ancora una certa importanza in realazione all'industria casearia per la produzione del formaggio Puzzone di Moena DOP. Anche la silvicoltura rappresenta una voce non trascurabile dell'economia locale.\nIl comune ha una forte vocazione turistica, per la quale ha investito in impianti sciistici e ha predisposto sentieri attrezzati per godere la bellezza del paesaggio. Per l'attenzione per il turismo sostenibile e la mobilit\u00e0 dolce, il comune di Moena fa parte della cooperazione delle Perle delle Alpi.\nPer quanto riguarda l'artigianato, \u00e8 importante la produzione di mobili e di oggetti in legno, impreziositi da pregevoli decorazioni artistiche raffiguranti temi tipici locali, oltre alla produzione di sculture e all'attivit\u00e0 di intagli.\nAmministrazione.\nLa gestione esemplare delle politiche ambientali del comune \u00e8 considerata un caso di studio, in quanto sono stati raggiunti obiettivi ambiziosi in tema di gestione degli edifici pubblici, dell'energia, del territorio, del ciclo delle acque e della viabilit\u00e0.\nGemellaggi.\nNel 1996 il comune di Moena \u00e8 gemellato con Kirkwall, capoluogo delle isole Orcadi (Scozia). Il legame di amicizia fra le due comunit\u00e0 deriva dalla cosiddetta \"Italian Chapel\", una cappella costruita con mezzi di fortuna dai prigionieri italiani durante la Seconda guerra mondiale: le decorazioni della stessa furono opera infatti del moenese Domenico Chiocchetti \"Goti\" (1910-1999). Nel 1987 la chiesetta \u00e8 stata dichiarata monumento classificato della Scozia.\nLa parrocchia di Moena \u00e8 gemellata inoltre dai primi anni 1970 con la parrocchia di San Mauro Pascoli (FC).\nSport.\nMoena \u00e8 una localit\u00e0 turistica invernale, nota soprattutto per lo sci di fondo e lo sci da discesa (fa parte infatti del comprensorio sciistico Trevalli), nonch\u00e9 storico punto di partenza della Marcialonga, una tra le pi\u00f9 importanti manifestazione fondistiche italiane che vede ogni anno la partecipazione di migliaia di sportivi provenienti da tutto il mondo.\nLa zona del Passo di San Pellegrino e del Lusia offre la possibilit\u00e0 di effettuare interessanti percorsi scialpinistici sulle montagne circostanti, dove annualmente a fine inverno si svolge la \"Pizolada\", una classica del calendario internazionale di sci alpinismo. Anche se di nicchia, \u00e8 praticato il telemark, con la \"Scufon\u00e8da\" che rappresenta una delle principali manifestazioni italiane di specialit\u00e0.\nMoena \u00e8 poi punto di partenza e arrivo della Val di Fassa bike, la granfondo di mountain-bike erede della Rampilonga.\nMoena \u00e8 poi punto di partenza della Marcialonga Running, una gara di podismo di 26\u00a0km.\nDall'abitato di Moena partono infine numerosi sentieri a carattere escursionistico o alpinistico.\nDal 2002 al 2011 \u00e8 stata sede del ritiro estivo della Sampdoria e dal luglio 2012 della Fiorentina. Nelle stagioni precedenti invece \u00e8 stata ritiro estivo del e del .\nL'US Monti Pallidi \u00e8 la societ\u00e0 polisportiva del paese; la sezione calcio milita in Seconda Categoria. Esiste anche la societ\u00e0 di pallavolo Moena Volley.\nImpianti sportivi.\nIl riferimento per chi pratica lo sci alpino e lo snowboard a Moena \u00e8 il comprensorio Trevalli, che comprende la ski-area dell'Alpe Lusia-Bellamonte, del Passo San Pellegrino, Del Passo Valles e di Falcade, per un totale di oltre 100\u00a0km di piste.\nSono presenti inoltre un campo da calcio regolamentare (Campo Sportivo C. Benatti), un centro sportivo con campi da tennis, bocce, calcetto e beach-volley, e una palestra d'arrampicata coperta.\nAlpe Lusia.\nA 3 chilometri da Moena presso la frazione Ronchi c'\u00e8 la partenza della telecabina per l'Alpe Lusia. L'area si trova al cospetto delle Pale di San Martino, alle porte del parco naturale di Paneveggio, ed \u00e8 accessibile anche dalla frazione di Bellamonte del comune di Predazzo. Il comprensorio consta di 8 impianti di risalita, 30 km di piste da sci alpino e una pista da slittino. Vi \u00e8 inoltre la possibilit\u00e0 di escursioni scialpinistiche e comode passeggiate con gli sci da fondo verso Malga Bocche. Le due piste di rientro verso Moena (Fiamme Oro I e Fiamme Oro II) sono molto impegnative; in particolare la seconda, che dalla localit\u00e0 \"Le Cune\" raggiunge l'intermedia a \"Valbona\", ha un dislivello di 386 metri ed \u00e8 omologata dalla FIS e spesso \u00e8 il campo di allenamento degli atleti della squadra nazionale italiana di sci. Le piste sul versante di Bellamonte sono invece classificate \"azzurre\" e sono perci\u00f2 adatte ai principianti.\nPasso San Pellegrino.\nA 12 chilometri da Moena c'\u00e8 l'area sciistica del Passo San Pellegrino. Una funivia da 100 posti porta al Col Margherita a quota 2650 metri. Famoso il cosiddetto \"pistone\" di 646 metri di dislivello e lungo 3200 metri, a tratti molto impegnativo con pendenze dal 10% al 45%. Dal Col Margherita si pu\u00f2 raggiungere il Passo Valles oppure scendere fino a Falcade. Sul versante opposto del Passo, partono numerosi skilift e seggiovie. Con due seggiovie si raggiunge Cima Uomo a quota 2469 metri, per poi ritornare al passo lungo le piste \"Cima Uomo\", \"Gigante\" e \"Chiesetta\", con difficolt\u00e0 medio-facili per complessivi 3300 metri e un dislivello di 483 metri. Con la seggiovia Costabella si raggiunge quota 2318 metri (la pista, con pendenze fino al 35%, \u00e8 di media difficolt\u00e0 ed \u00e8 lunga 3300 metri).\nCentro del fondo \"Alochet\".\nIl punto di riferimento pi\u00f9 importante per i fondisti \u00e8 il centro del fondo di Alochet a circa 8\u00a0km da Moena, verso il Passo San Pellegrino. Nel centro si sviluppano tre tracciati: un anello facile da 2,5\u00a0km, con modeste variazioni altimetriche, si sviluppa lungo la piana che costeggia la strada per San Pellegrino. Un secondo anello di 5\u00a0km, pi\u00f9 impegnativo, si inoltra nel bosco per un dislivello complessivo di 300 m. Un terzo anello di 11\u00a0km raggiunge il Passo San Pellegrino ed \u00e8 consigliabile agli sciatori provetti.\nCiclismo.\nMoena \u00e8 stata pi\u00f9 volte sede di arrivo o partenza di tappa al Giro d'Italia. Svariate volte \u00e8 stata percorsa, spesso con il vicino passo San Pellegrino designato come gran premio della montagna (nel Giro d'Italia 2006 il passo \u00e8 stato designato come traguardo della 19\u00aa tappa).\nDi seguito le tappe con arrivo o partenza da Moena:"}
{"id": "36790", "revid": "47767", "url": "https://it.wikipedia.org/wiki?curid=36790", "title": "Molina di Ledro", "text": "Molina di Ledro (\"Molina de L\u00e9der\" in dialetto locale) \u00e8 una frazione di 1552 abitanti del comune di Ledro in provincia di Trento, all'estremit\u00e0 orientale della Val di Ledro.\nEra un comune che assieme agli ex comuni di Tiarno di Sopra, Tiarno di Sotto, Concei, Pieve di Ledro e Bezzecca facevano parte dell'Unione dei Comuni della Valle di Ledro e sono confluiti dal primo gennaio 2010 nel nuovo comune di Ledro.\nDal 2011 \"Molina di Ledro\" \u00e8 entrata nell'elenco dei Patrimoni dell'umanit\u00e0 dell'UNESCO all'interno del sito sovranazionale denominato Antichi insediamenti sulle Alpi costituito da 111 siti archeologici palafitticoli localizzati sulle Alpi e nelle loro immediate vicinanze.\n\u00c8 infatti sede del Museo delle palafitte del lago di Ledro.\nOriginario di Molina di Ledro \u00e8 Andrea Maffei, celebre poeta e \"principe\" dei traduttori dell'Ottocento, marito di Clara Maffei.\nVariazioni.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Biacesa, Legos, Mezzolago, Barcesino e Pr\u00e9; nel 1955 distacco di territori degli ex comuni di Mezzolago e Pregasina (soppresso ed aggregato a Biacesa nel 1925) aggregati rispettivamente ai comuni di Pieve di Ledro e Riva, ora Riva del Garda (Censimento 1951: pop. res. 261)."}
{"id": "36791", "revid": "125450933", "url": "https://it.wikipedia.org/wiki?curid=36791", "title": "Jim Clark", "text": "Soprannominato lo \"Scozzese Volante\" (in inglese \"The flying scottish\"), il suo stile di guida si basava sulla sua velocit\u00e0: non aveva una particolare tattica di gara, otteneva spesso la pole position e poi partiva sempre molto forte ottenendo, gi\u00e0 nel primo giro, un margine di vantaggio sugli inseguitori, quindi se la macchina non aveva problemi procedeva continuando a migliorare i tempi sul giro. Era anche molto versatile riuscendo a portare al limite macchine diverse adeguando la sua guida secondo il tipo di vettura. Perse alcuni mondiali a causa dei persistenti problemi meccanici delle sue vetture, come ad esempio nel 1962, nel 1964 e nel 1967.\nDetiene il record per il maggior numero di Grand Chelem (8) ovvero Gran Premi in cui si ottengono: pole position, giro veloce e vittoria rimanendo in testa dal primo all\u2019ultimo giro. \u00c8 stato definito da Juan Manuel Fangio ed Ayrton Senna come il miglior pilota di tutti i tempi.\nCarriera.\nGli inizi.\nJim Clark era l'unico figlio maschio di una ricca famiglia di agricoltori scozzesi, James Clark Sr. ed Helen Rorie Niven. La sua passione per le corse inizi\u00f2 quando un amico del padre gli fece provare una Porsche. Nel 1956 inizi\u00f2 a correre, tenendo all'oscuro i suoi genitori, con una Sunbeam, per poi passare a una DKW e in seguito a una Porsche 1600. Nel 1958 cominci\u00f2 a prendere parte a eventi nazionali a bordo di una Jaguar D-Type affidatagli da John Scott Watson e Jock McBain direttore della scuderia \"Border Reivers\". Durante lo stesso anno ebbe modo di affrontare in pista lo stesso Colin Chapman, l'uomo che lo lanci\u00f2 nel mondo della Formula 1.\nIl costruttore inglese, impressionato dalle capacit\u00e0 del pilota scozzese, gli offr\u00ec di provare una sua monoposto, ma un incidente di cui fu vittima Graham Hill con la stessa vettura fatta provare a Clark, lo spinse a interessarsi alle vetture sport e fino alla fine del 1959 corse 106 gare in questa categoria, vincendone 49, alternandosi alla guida di una Lister Jaguar e di una Lotus Elite, prese parte anche alla 24 Ore di Le Mans concludendo al decimo posto, secondo di classe. Durante il Tourist Trophy dello stesso anno si trov\u00f2 a confrontarsi con il pilota per cui Clark aveva ammirazione, per il suo modo di affrontare le curve: Masten Gregory. Dopo quell'esperienza Clark si rese conto che poteva facilmente batterlo.\nFormula 1.\nL'intera carriera in Formula 1 di Clark \u00e8 stata disputata con la Lotus di Colin Chapman, per la quale ha corso dal al . Nell'inverno che precedette la stagione Clark effettu\u00f2 una prova a Goodwood con l'Aston Martin, ma non si arriv\u00f2 a un accordo perch\u00e9 la casa si ritir\u00f2 dalle competizioni, quindi trov\u00f2 un accordo con Chapman per correre in Formula 1 e in Formula Junior. Lo scozzese esord\u00ec nel campionato della massima formula al Gran Premio d'Olanda, partecipando ad altre cinque gare e cogliendo anche il primo podio al Gran Premio del Portogallo, e nel frattempo vinse, nella stessa stagione, due campionati britannici della Junior, uno ex aequo con Trevor Taylor.\nNel il regolamento della F1 ridusse la cilindrata dei motori delle monoposto da a ; Si ritenne che con l'abbassamento delle potenze si sarebbero penalizzati i piloti pi\u00f9 bravi, producendo anche un livellamento verso il basso delle prestazioni, invece Clark fu in grado di fare la differenza proprio con queste vetture. Quell'anno ottenne due podi, in Olanda e in Francia, e la prima vittoria in una gara di Formula 1, seppure fuori campionato, al Gran Premio di Pau, ma sul finire dell'annata fu protagonista di un episodio drammatico: al Gran Premio d'Italia ebbe una collisione presso la curva \"Parabolica\", con la Ferrari di Wolfgang von Trips che usc\u00ec di pista, causando la morte del pilota e di 14 spettatori.\nNella prima gara del debutt\u00f2 la Lotus 25, prima vettura di F1 con telaio monoscocca e cos\u00ec essenziale da sembrare \"cucita\" attorno al pilota. Clark ne divenne il miglior interprete e dopo le prime vittorie il binomio uomo-macchina fu soprannominato \"Jim 25\". La prima vittoria in campionato fu al Gran Premio del Belgio su una delle piste pi\u00f9 impegnative, quella di Spa-Francorchamps, dove studi\u00f2 il circuito per i primi cinque giri, perch\u00e9 aveva potuto provare poco, e poi riusc\u00ec a superare quattro concorrenti in un solo giro e and\u00f2 a vincere indisturbato. Il giornalista e pilota Paul Fr\u00e8re lo consider\u00f2 un modo di guidare \"degno di chi io considero il successore di Stirling Moss\".\nVinse in Gran Bretagna e comp\u00ec due imprese al N\u00fcrburgring, sotto la pioggia: al Gran Premio di Germania, dimentic\u00f2 di azionare la pompa della benzina e part\u00ec male passando in ritardo di 55 secondi al primo giro, ma poi fece una rimonta che lo port\u00f2 a 14 secondi dai primi dopo nove giri, salvo accontentarsi del quarto posto quando si rese conto di non poterli pi\u00f9 raggiungere. Solo qualche mese prima, sulla stessa pista e sempre sotto la pioggia, aveva partecipato a una gara sport con una Ford Cortina Lotus e per i primi giri era riuscito a stare davanti alle pi\u00f9 potenti Ferrari e Porsche, affrontando le curve in modo tale da far alzare le ruote interne da terra, la vittoria gli sfugg\u00ec per un'uscita di pista dovuta al disinserimento del cambio. Nel finale del campionato si trov\u00f2 a dover vincere le ultime due gare per ottenere il titolo: ci riusc\u00ec a Watkins Glen, ma dovette ritirarsi al Gran Premio del Sud Africa a causa di una perdita d'olio del motore, dopo aver dominato per 60 giri. Per questo ritiro Chapman accus\u00f2 la Coventry Climax di non aver serrato con cura un bulloncino.\nIl fu un anno ricco di vittorie: Clark alla guida della Lotus 25, dopo il primo Gran Premio andato a vuoto, vinse tutte le gare a eccezione dei Gran Premi di Germania e degli Stati Uniti dove arriv\u00f2 a podio: furono sette vittorie su dieci gare in calendario, record dell'epoca di vittorie stagionali. La sua superiorit\u00e0 fu tale che ottenne il massimo dei punti ottenibile in base alle regole vigenti, che contavano solo i migliori sei piazzamenti stagionali e non gli venne contata una delle sette vittorie ai fini del punteggio. Questi risultati dettero alla Lotus il primo successo nel Campionato del Mondo piloti e nella Coppa Costruttori. Clark vinse anche altre cinque gare fuori campionato e partecip\u00f2 alla 500 Miglia di Indianapolis dove giunse secondo, per aver confidato troppo nel regolamento che non fu rispettato, ottenendo il riconoscimento di \"Rookie of the year\" riservato al miglior esordiente.\nL'anno successivo non fu altrettanto fortunato. Al primo Gran Premio della stagione a Monaco, mentre era in testa, si ruppe la barra stabilizzatrice posteriore provocandogli sovrasterzo in entrata di curva e un leggero sottosterzo in uscita; Clark ovviava accelerando violentemente a met\u00e0 curva e in queste condizioni segn\u00f2, al 27\u00ba giro, il miglior tempo fino a quel momento, ma al 36\u00ba giro fu fatto fermare dai box dopo che la barra si era messa in posizione pericolosa. Una volta tranciata via la barra ripart\u00ec, ma a 3 giri dalla fine a cedere fu il motore troppo stressato nel tentativo di rimonta. Fu classificato al quarto posto a quattro giri dal vincitore. Durante la stagione ottenne 3 vittorie, ma anche altri 3 ritiri per guasti meccanici che gli impedirono di confermare il mondiale, pur restando in lizza fino all'ultima gara. Anche a Indianapolis fu protagonista di un pauroso incidente per la rottura di un mozzo. Vinse il British Touring Car Championship con una Ford Cortina Lotus.\nNel Clark biss\u00f2 la vittoria del campionato del mondo con la Lotus 33, vincendo la prima gara in Sud Africa; poi non partecip\u00f2 al Gran Premio di Monaco per andare a Indianapolis, dove port\u00f2 la Lotus 38 a vincere la 500 Miglia, prima volta di una vettura a motore posteriore, poi riprese il campionato vincendo le cinque gare successive e raggiungendo di nuovo il massimo dei punti realizzabili, tre mesi prima della fine del campionato e con essi la matematica certezza della vittoria finale. Tre di queste vittorie le ottenne precedendo il giovane conterraneo Jackie Stewart, un vertice mai pi\u00f9 raggiunto dall'automobilismo scozzese. A oggi Clark \u00e8 l'unico pilota ad aver vinto il mondiale di F1 e la 500 Miglia di Indianapolis nello stesso anno. La celebrit\u00e0 raggiunta era tale che il 9 luglio 1965 fu ritratto sulla copertina del settimanale statunitense Time.\nNel il nuovo regolamento tecnico impose l'innalzamento della cilindrata dei motori da a e molte squadre, come la Lotus, che avevano usato fino ad allora il Coventry Climax si trovarono impreparate. In effetti la Lotus aveva ordinato per tempo il motore da che la BRM stava preparando, ma il motore non fu pronto a inizio stagione, cos\u00ec Clark inizi\u00f2 la stagione con la Lotus 33, dotata di un Coventry Climax maggiorato a e fu comunque in grado di ottenere la pole position nella gara inaugurale a Monaco. Dopo alcune prestazioni opache riusc\u00ec in Olanda a stare in testa, davanti alla Brabham-Repco da del pilota e costruttore Jack Brabham, fino al 70\u00ba giro quando cominci\u00f2 ad avere problemi di motore, ma per riuscirci dovette guidare in modo molto arrischiato come attest\u00f2 Peter Arundell:\"A un dato momento lo vidi sbucare in cima al colle con la macchina in diagonale lanciata a tutta birra. La mantenne in quella posizione per tutto il tratto che lo separava dalla curva destra di Schievlak, dove fu costretto a frenare con la macchina per traverso. Se bisogna guidare a quel modo per poter vincere preferisco arrivare ultimo\". Verso fine stagione fu approntato il complicato motore BRM H16 con cui Clark vinse il Gran Premio degli Stati Uniti, unica vittoria in F1 di un motore a 16 cilindri.\nAnche nel Clark us\u00f2 diversi tipi di vetture e di motori: la Lotus-BRM per la prima gara in Sud Africa, poi la vecchia Lotus 33 per Montecarlo. A quel punto inizi\u00f2 la collaborazione con la Cosworth che aveva realizzato un 8 cilindri con marchio Ford per il sostegno economico dato dalla casa automobilistica statunitense e sulle Lotus fu installato il Cosworth DFV, destinato a diventare il motore di maggior successo nella storia della Formula 1, la prima vittoria fu appannaggio di Clark con la Lotus 49 al Gran Premio d'Olanda.\nIn questa stagione Clark si rese protagonista di una straordinaria rimonta in occasione del Gran Premio d'Italia: attardato da una foratura, recuper\u00f2 oltre un giro ai primi e giunse nei giri finali sulla scia dei piloti di testa, Brabham e Surtees (che vinse, con la Honda), superandoli a pochi giri dal termine: ma un calo nella pressione della benzina gli sottrasse una sicura vittoria, relegandolo al terzo posto, ma la prestazione fu tale che spinse la folla italiana a portarlo in trionfo. Protagonista assoluto di quella corsa, abbass\u00f2 il record sul giro - risalente all'anno precedente - di 3 secondi e 9 decimi.\nA fine stagione Clark pot\u00e9 contare quattro vittorie nei Gran Premi, tra cui la quinta affermazione nel Gran Premio di Gran Bretagna; considerando che Clark non ha mai vinto il Gran Premio di Monaco si verifica un caso statistico che lo lega al rivale inglese Graham Hill, infatti questi ha vinto cinque volte a Monaco, ma mai nel Gran Premio di casa.\nJim Clark inizi\u00f2 la stagione con una vittoria nel primo Gran Premio disputatosi a Kyalami, coadiuvato da una Lotus particolarmente competitiva. Tutto faceva pensare a un campionato dominato dal campione scozzese, ma il 7 aprile, durante una gara di Formula 2 (il campionato osservava quattro mesi di stop dopo la tappa sudafricana) a Hockenheim in Germania, ebbe l'incidente fatale. Le cause non furono mai accertate, anche se l'ipotesi pi\u00f9 verosimile \u00e8 quella del cedimento meccanico. L'unica testimonianza fu quella di Chris Irwin che si trovava poco pi\u00f9 indietro: \u00abNon riesco a spiegarmi come sia potuta avvenire la tragedia. Ho visto la macchina di Clark uscire di pista proprio all'inizio della curva denominata \"Coda di gambero\". La macchina ha rotolato su s\u00e9 stessa pi\u00f9 volte poi si \u00e8 schiantata tra gli alberi.\u00bb.\nSuccessivamente Colin Chapman fece una possibile ricostruzione basata sul fatto che, secondo alcuni esperti di disastri aerei, la gomma posteriore destra presentasse un danno non dovuto probabilmente all'urto, ma antecedente allo stesso. Secondo il costruttore, una foratura lenta avrebbe portato alla fuoriuscita del copertone dal cerchio o lo scoppio della camera d'aria raggiunta una certa velocit\u00e0 nel veloce curvone a destra. Un incidente simile successe a Graham Hill l'anno successivo, quando sul circuito di Watkins Glen non si accorse (a differenza del pubblico) di una foratura lenta dovuta a un'uscita di strada e, raggiunta nuovamente una velocit\u00e0 oltre i duecento orari, perse il copertone uscendo di strada e subendo gravi ferite.\nLa curva dell'incidente sar\u00e0 poi ridenominata \"Jim Clark Curve\" e dotata di quei \"guard rail\" che avrebbero potuto salvargli la vita.\nOccorre aggiungere che la presenza di Clark in quella gara di Formula 2 in terra tedesca fu assai strana. Tanto pi\u00f9 se si pensa che decise di parteciparvi all'ultimo minuto, rinunciando a correre la contemporanea e ben pi\u00f9 prestigiosa 500 miglia di Brands Hatch, alla quale si era da tempo iscritto e per la quale avrebbe dovuto portare in gara la \"GT40 Mk IV\", messagli a disposizione dalla Ford. Alcuni storici avanzano l'ipotesi che Clark volesse evitare di tornare in Patria, a causa di un aspro contenzioso legale avviato dal fisco inglese.\nDurante la sua carriera in Formula 1 Clark ha corso 72 Gran Premi vincendone 25, con 33 \"pole position\", e detiene il record dei \"Grand Chelem\", i Gran Premi in cui si ottiene la vittoria stando sempre al comando oltre alla pole e al giro pi\u00f9 veloce in gara, cosa che ha fatto per 8 volte, ma ha gareggiato e vinto con molti altri tipi di auto e in molte differenti serie automobilistiche tra cui la Tasman Series, che si svolgeva in Oceania nei mesi invernali, dove \u00e8 stato campione per tre volte. Jim Clark \u00e8 sepolto nel cimitero di Chirnside, nel Berwickshire. Gli \u00e8 stato dedicato un piccolo museo a Duns, conosciuto come \"The Jim Clark Room\"."}
{"id": "36792", "revid": "322321", "url": "https://it.wikipedia.org/wiki?curid=36792", "title": "Molveno", "text": "Molveno (\"Molv\u00e9n\" in dialetto trentino) \u00e8 un comune italiano di abitanti della provincia autonoma di Trento.\nGeografia fisica.\nSituato sulle rive dell'omonimo lago nel Trentino occidentale, sorge ai piedi delle Dolomiti di Brenta e del massiccio della Paganella, all'estremit\u00e0 orientale del parco naturale Adamello-Brenta.\nIl parco, il lago e l'accesso privilegiato alle cime delle Dolomiti di Brenta, attraverso la Valle delle Seghe, ne fanno da pi\u00f9 di un secolo una rinomata localit\u00e0 turistica. Tra gli ospiti illustri il re del Belgio Alberto I, il poeta Antonio Fogazzaro, l'ingegnere ed esploratore Umberto Nobile, lo scrittore Alberto Moravia.\nIl Touring Club Italiano ha conferito alla localit\u00e0 di Molveno il riconoscimento della bandiera arancione per la qualit\u00e0 dell'accoglienza e dei servizi turistici.\nNel 2011 \u00e8 stato premiato da Legambiente e dal TCI con il marchio di qualit\u00e0 ambientale \"5 vele\" per la qualit\u00e0 dell'acqua, della spiaggia, dei servizi e della sicurezza.\nTerritorio.\nIl territorio \u00e8 caratterizzato da una valle creatasi oltre 4000 anni fa quando una frana delle montagne circostanti ha favorito la creazione del lago di Molveno. Il terreno degrada dalle superfici montagnose sino al lago per molti chilometri, creando un passaggio che collega la Val di Non con le Giudicarie Esteriori e poi con la Valle dei Laghi.\nL'area dell'abitato \u00e8 completamente circondata da monti delle Dolomiti di Brenta: Cima Brenta, Cima Tosa, Croz dell'Altissimo, Campanile basso, Catena degli Sfulmini, Torre di Brenta, Cima Armi, Cima Lasteri, Piz Galin, Monte Gazza e Altopiano del Pradel.\nIl Lago di Molveno \u00e8 un lago alpino di origine naturale, formatosi circa 4.000 anni fa a seguito di un'imponente frana. \u00c8 il secondo lago per estensione del Trentino-Alto Adige (3,27\u00a0km\u00b2 di superficie) ed ha una profondit\u00e0 massima di 123 metri. La \"preziosa perla in pi\u00f9 prezioso scrigno\", come il poeta Antonio Fogazzaro lo definiva, deve gran parte del suo fascino alla cornice naturale che lo circonda: ad ovest si erge la catena centrale delle Dolomiti di Brenta, con Campanile Basso, Croz dell'Altissimo, Sfulmini, Cima Tosa e a sud est il massiccio del monte Gazza e della Paganella.\nL'altopiano del Pradel si estende a nord dell'abitato di Molveno, al quale appartiene amministrativamente, ed al quale \u00e8 collegato tramite una cabinovia ad agganciamento automatico Molveno-Pradel. Esiste anche una strada da Andalo percorribile in automobile previo permesso rilasciato dal Comune di Molveno. La posizione dell'altopiano di Pradel ne fa una perfetta porta d'accesso per la parte centrale delle Dolomiti di Brenta per escursionisti ed alpinisti.\nDal punto di vista turistico, sull'altopiano sono presenti diversi alberghi, un rifugio ed una malga. \u00c8 inoltre presente una fattoria didattica dedicata ai pi\u00f9 piccoli ed un parco avventura.\nClima.\nMolveno ha temperature rilevate dalla stazione meteorologica di Trento nel trentennio 1961-1990: la temperatura media del mese pi\u00f9 freddo, gennaio, si attesta a +1,6\u00a0\u00b0C, mentre quella del mese pi\u00f9 caldo, luglio, \u00e8 di +22,4\u00a0\u00b0C.\nLe precipitazioni medie annue sono abbondanti e superano i 900\u00a0mm, distribuite su una media di 88 giorni, con maggiore frequenza in primavera ed in estate.\nStoria.\nDalle origini all'epoca moderna.\nCentro abitato sin dal neolitico, a causa della sua posizione strategica all'ingresso dell'Altipiano Brenta - Paganella, venne abitato continuativamente sino all'et\u00e0 del bronzo (circa 3000 anni fa), quando l'insediamento venne abbandonato a seguito di una frana che ostru\u00ec la valle e alla formazione del lago di Molveno.\nOccupato dai romani nel 15 d.C., l'insediamento divenne ben presto un importante centro di controllo militare su tutta la vallata.\nNel medioevo il paese fu oggetto di accese dispute tra il Vescovado di Trento, i Conti del Tirolo e i Conti di Flavon. Quest'ultima famiglia riusc\u00ec a prevalere e gi\u00e0 nel '200 il paese viene citato come accorpato ai feudi di Sporo-Rovina e Visione, ma nel giro di breve tempo il vescovo di Trento, Enrico de Metis, attu\u00f2 un'opera di espropriazione di questi feudi a danni della famiglia locale.\nDal 1311, con la costruzione del vicino Castel Belfort di Spormaggiore, la cittadina venne infeudata a Tissone, notaio di Sporo, la cui famiglia ne pass\u00f2 il dominio poi ai Thun della Valle di Non ed ai Signori di Reifer fino a quando nel 1429 la giurisdizione pass\u00f2 definitivamente alla famiglia Thun.\nDal Seicento alla fine del XIX secolo.\nDopo il tumultuoso periodo della Guerra di successione spagnola, tutti i paesi dell'altopiano tra cui Molveno godettero di un lungo periodo di pace che si protrasse sino alla fine del Settecento quando l'area venne occupata dalle truppe napoleoniche che risalivano le Giudicarie. Per contrastare l'avanzata dei francesi, tra il 1802 ed il 1805 il Comando militare austriaco fece erigere delle fortificazioni sulle sponde del lago. Tali opere difensive, comunemente dette \"Fortini di Napoleone\", si possono vedere ancora oggi sul promontorio del Monte Corno, sulla riva occidentale del lago.\nNel 1806 Molveno assieme al Trentino entr\u00f2 a far parte del Regno di Baviera e dal 1810 al 1813 pass\u00f2 sotto il Regno d'Italia napoleonico divenendo una frazione del comune di Spor assieme ad Andalo. Con la restaurazione degli austriaci, nel 1824 l'intera area venne posta sotto la giurisdizione di Mezzolombardo, fatto che per\u00f2 peggior\u00f2 notevolmente l'economia locale con un tracollo finanziario generale.\nDa un censimento del 1852 apprendiamo che la cittadina contava 332 abitanti ma con l'inizio dell'attivit\u00e0 turistica legata al vicino lago nel 1864, il paese si riprese a pieno ritmo e giunse al doppio degli abitanti nel 1900.\nIl Novecento.\nNel 1894 il paese si fece promotore della costruzione della via carrozzabile Molveno-Mezzolombardo per rendere pi\u00f9 scorrevole la tratta dei turisti che sempre pi\u00f9 affollavano l'area in tutti i periodi dell'anno. Nacquero in quel periodo le prime strutture alberghiere ed una cassa rurale.\nCon la prima guerra mondiale inizi\u00f2 un nuovo periodo buio per il paese che minacci\u00f2 di vanificare gli sforzi compiuti nell'Ottocento: con l'annessione del Trentino al Regno d'Italia, si procedette in tutta la zona ad un cambio monetale tra corona austriaca e lira italiana che svalut\u00f2 la moneta del 40%, oltre al numero di soldati richiamati al fronte e il pericolo rappresentato dall'influenza spagnola.\nIl comune divenne per\u00f2 indipendente nel 1919 ed in quell'anno si tennero le prime elezioni comunali. Nel 1920 venne anche realizzata la prima centrale idroelettrica dell'area che garantiva corrente al paese. Il paese riprese quindi l'attivit\u00e0 turistica con la costruzione del primo tronco della funivia del Pradel nel 1953, e quella alpinistica con l'apertura di nuovi rifugi in alta quota.\nSino al secolo scorso, il toponimo italiano \"Molveno\" era a volte affiancato da quello in lingua tedesca \"Malfein\", oggi tuttavia caduto in disuso.\nMonumenti e luoghi d'interesse.\nArchitetture civili.\nForti di Napoleone.\nQuelli denominati impropriamente come \"Forte di Napoleone\" sono dei ruderi di fortificazioni austriache realizzate in epoche diverse.\nLe prime fortificazioni presenti vennero realizzate sul dosso di Mezzolago e consistono in trincee realizzate nell'agosto del 1703, nell'ambito della Guerra di successione spagnola contro i francesi da sud.\nAltre fortificazioni, di maggior rilievo, vennero realizzate tra il 1796 ed il 1801 per combattere le invasioni dell'esercito napoleonico che nelle tre invasioni del Trentino di quegli anni, in due casi passarono per Molveno. Questo fatto spinse il comando dell'esercito e le autorit\u00e0 locali a realizzare delle fortificazioni sul passo verso la Val di Non. Vennero cos\u00ec realizzati quattro fortilizi ancora oggi esistenti ed aventi il nome di Dos Corno, Sella di Mezzolago, Baita Fortini e Forte Alto, tutti iniziati contemporaneamente nel luglio del 1805 e terminati nel novembre di quello stesso anno. Oltre alle costruzioni venne sfruttata una naturale caverna nella roccia alla quale vennero agganciate delle trincee artificiali.\nI forti vennero successivamente restaurati ed utilizzati come postazioni d'artiglieria e alloggio per una compagnia e mezza di fanteria (400 uomini circa), durante la Prima guerra mondiale quando l'esercito austriaco decise di inserire Molveno nella linea difensiva \"Trento-Predazzo\".\nPalazzo Saracini.\nEdificio del Seicento, un tempo residenza nobiliare dei conti Saracini di Belfort (originari di Trento), un tempo feudatari del borgo, \u00e8 posto nel centro storico di Molveno ed attualmente \u00e8 sede della casa parrocchiale locale. Di stile barocco, l'esterno \u00e8 caratterizzato dalla presenza di una fila di finestre quadrilobate che sovrastano la facciata principale, caratterizzata da una doppia scalinata in pietra locale che, soprelevandosi, conduce al portale d'ingresso e nel contempo delinea lo spazio della cantina sottostante. All'interno si trova uno splendido scalone a doppia rampa, sempre del XVII secolo.\nSegheria veneziana.\nEdificata dagli abitanti del paese nel Cinquecento su sollecitazione del parroco don Taialacqua che promosse largamente il miglioramento delle condizioni economiche popolazione locale.\nL'edificio, di forma rettangolare (11 m x 5 m), \u00e8 organizzato su due piani: nel piano superiore sono presenti un carro ed un telaio d'epoca, affiancati da uno stanzino di servizio. Al piano inferiore, invece, si trovava la sega vera e propria con gli organi di trasmissione funzionanti ad acqua tramite una ruota esterna.\nPer la valenza storica e sociale e per l'eccellente stato di conservazione, la segheria alla veneziana \"Taialacqua\" \u00e8 stata inserita nell'Itinerario Etnografico Trentino.\nAmministrazione.\nVariazioni.\nLa circoscrizione territoriale ha subito le seguenti modifiche: nel 1928 aggregazione di territori del soppresso comune di Andalo; nel 1947 distacco di territori per la ricostituzione del comune di Andalo (Censimento 1936: pop. res. 817).\nSport.\nCalcio.\nLa principale squadra di calcio del paese \u00e8 l'\"A.S.D. Molveno 1977\" che gioca nel girone B trentino di 1\u00aa Categoria. \u00c8 nata nel 1977. I colori sociali sono il bianco e l'azzurro."}
{"id": "36793", "revid": "4372", "url": "https://it.wikipedia.org/wiki?curid=36793", "title": "Monclassico", "text": "Monclassico (IPA: , \"Moncl\u00e0sech\" in solandro) \u00e8 una frazione di 910 abitanti del comune italiano di Dimaro Folgarida, in provincia di Trento. Fino al 1\u00ba gennaio 2016 fu comune autonomo, comprendente anche la frazione di Presson.\nGeografia.\nIl comune di Monclassico, altitudine 782\u00a0m, 62\u00a0km da Trento, comprendeva l'abitato di Monclassico e la frazione Presson. Il paese \u00e8 disteso sul conoide formato dal rio che scende dal Piz di Montes, e parte su pendio, in posizione aperta verso mezzogiorno, di fronte agli estremi contrafforti del Gruppo del Brenta. \u00c8 l'ultima zona della Valle di Sole dove si eserciti con successo la frutticoltura, per la maggioranza mele. Discretamente sviluppati sono l'industria, il turismo, il commercio e la lavorazione del legname.\nIl comune di Monclassico faceva parte della Comunit\u00e0 della Valle di Sole e gran parte del suo territorio ricadeva nel Parco Naturale Adamello-Brenta.\nStoria.\nNei documenti Monclassico viene nominato per la prima volta nel 1178, mentre per Presson la prima citazione \u00e8 di pochi anni successiva, del 1182.\nDon Cornelio Sicher, nato il 19 novembre 1900 a Coredo, fu parroco dal 1942 al 1970 a Monclassico e in seguito a Scanna, in Val di Non. Ai tempi della prima guerra mondiale, Sicher aveva legato con l'ammiraglio tedesco Wilhelm Canaris che durante il tempo del nazionalsocialismo fu il comandante dell'Abwehr, il servizio d'intelligence militare. Non essendo d'accordo su molteplici idee di Adolf Hitler, partecip\u00f2 all'attentato a Hitler del 20 luglio 1944 e dato che questo fall\u00ec, venne giustiziato nel 1944. Durante un incontro con il prelato Sicher nel 1943, Canaris gli confid\u00f2 di aver pronta una via di fuga per la Patagonia. Don Sicher invece mor\u00ec il 23 marzo 1995.\nIl 5 maggio 2003 \u00e8 stato raggiunto dalla ferrovia Trento-Mal\u00e9-Mezzana.\nA seguito del referendum consultivo del 14 dicembre 2014 i comuni di Dimaro e Monclassico sono stati fusi nel nuovo comune di Dimaro Folgarida che \u00e8 stato istituito il 1\u00ba gennaio 2016.\nMonumenti e luoghi d'interesse.\nMeridiane.\nNell'abitato di Monclassico e Presson sono presenti cinquanta meridiane, realizzate sulle facciate di edifici pubblici e privati grazie ad un progetto avviato dall'associazione \"Le Meridiane\" nel 2002 e concluso nel 2013. Ogni anno veniva scelto un tema diverso e nel mese di luglio venivano realizzate cinque nuove meridiane, coinvolgendo artisti di fama nazionale ed internazionale.\nInfrastrutture e trasporti.\nMonclassico \u00e8 attraversato dalla ferrovia Trento-Mal\u00e9-Mezzana, inaugurata nel 1964 in sostituzione della preesistente tranvia, e serve il comune con la stazione di Monclassico e con quella a servizio della frazione di Presson con la stazione di Dimaro-Presson."}
{"id": "36794", "revid": "2022787", "url": "https://it.wikipedia.org/wiki?curid=36794", "title": "Montagne (Tre Ville)", "text": "Montagne (\"Le Mont\u00e0gne\" in dialetto trentino) \u00e8 una frazione di 233 abitanti del comune italiano di Tre Ville in provincia di Trento; \u00e8 stato comune autonomo fino al 31 dicembre 2015, dopodich\u00e9 \u00e8 confluito nel nuovo ente formato dall'unione con Preore e Ragoli. \nSi trattava di un comune sparso in quanto la sede comunale era posta nell'abitato di Larzana, mentre ora le sue ex frazioni sono localit\u00e0 che insieme formano la frazione \"Montagne\" nel comune di Tre Ville.\nFa parte della Comunit\u00e0 delle Regole di Spinale e Manez."}
{"id": "36796", "revid": "1305772", "url": "https://it.wikipedia.org/wiki?curid=36796", "title": "Mori", "text": ""}
{"id": "36798", "revid": "125343416", "url": "https://it.wikipedia.org/wiki?curid=36798", "title": "Nago-Torbole", "text": "Nago-Torbole (\"Nach e T\u00f9rbule\" in dialetto gardesano; \"Nach e T\u00f3rbole\" in dialetto trentino) \u00e8 un comune italiano sparso di abitanti della provincia autonoma di Trento. Il suo territorio si estende dai 63 metri sul livello del mare fino ai metri della cima del monte Altissimo di Nago. Fa parte della Comunit\u00e0 Alto Garda e Ledro.\nPrende il nome dai due principali centri abitati che lo compongono, molto vicini e di dimensioni simili: Nago ( m s.l.m.), che si trova alle pendici del Monte Altissimo, e Torbole (sede municipale) in riva al lago di Garda.\nGeografia fisica.\nTerritorio.\nNago-Torbole comprende la zona nord-orientale del lago di Garda e arriva sino alla foce del fiume Sarca, suo principale immissario. A est si eleva la catena del Monte Baldo, con il Monte Altissimo di Nago. Nell'entroterra a nord si estende una piana di circa 7 chilometri che arriva sino al territorio di Arco.\nClima.\nGrazie alla protezione delle montagne alle spalle e l'azione termoregolatrice del lago, l'intera piana gode di un microclima di tipo mediterraneo. In questo territorio sono possibili colture che a parit\u00e0 di latitudine in altre aree non sono realizzabili, in particolare quella dell'ulivo.\nVenti.\nI venti del lago di Garda, nella zona di Nago-Torbole, influenzano notevolmente l'attivit\u00e0 turistica. Dalla seconda met\u00e0 del XX secolo queste condizioni richiamano gli appassionati di windsurf attirati dai venti della zona, presenti tutti i giorni dell'anno. Questi venti, che riguardano anche la zona di Riva del Garda, sono:\n\u00c8 il vento pi\u00f9 costante e famoso. Proviene da sud e la sua velocit\u00e0 va dai 10 ai 12 metri al secondo. Si tratta di un vento pomeridiano.\nAnch'esso un vento permanente e costante. Proviene da nord e ha un'intensit\u00e0 solitamente minore dell'\u00d2ra. \u00c8 un vento notturno e antimeridiano. Con questo vento spesso si genera un effetto denominato \"Peler\". Mentre le onde, create dall'\u00d2ra, si dirigono verso nord, queste vengono pelate dal Vent Paesam che va verso sud. Erroneamente viene chiamato Peler il Vent Paesam.\n\u00c8 un vento particolarmente forte, tuttavia piuttosto raro. Solitamente \u00e8 preannunciatore di ingenti manifestazioni temporalesche. Proviene dalla Valle di Ledro.\nVento molto forte. Spira di solito in inverno e proviene dal monte Ballino.\nStoria.\nFondazione.\nRiscontri sulla presenza umana si hanno gi\u00e0 dal Neolitico (nella zona del Baldo e di Nago). Anche per l'et\u00e0 del bronzo e le epoche protostoriche e storiche la presenza di insediamenti \u00e8 confermata sulla rupe di castel Penede a Nago, in posizione strategica distrutto dalle truppe francesi di Luigi Giuseppe di Borbone-Vend\u00f4me nel 1703.\nSi narra che Dante Alighieri abbia composto questi versi a Nago presso la rupe di castel Penede:\nDall'XI secolo.\nUn primo atto ufficiale che riguarda la comunit\u00e0 risale al 1041 quando ebbe luogo una disputa per i confini col vicino centro di Mori. In tempi successivi vennero adottati gli \"Statuti et Ordini\" che rimasero operativi fino al XVII secolo. Il territorio di Nago-Torbole, che dall'XI secolo faceva parte del Principato vescovile di Trento, fu conquistato militarmente dai veneziani nel 1439 durante le guerre di Lombardia. In quell'anno la Serenissima fece arrivare un'intera flotta formata da venticinque barconi e sei galere con un'impresa chiamata \"Galeas per montes\".\nLe navi partirono dal mare Adriatico, risalirono il fiume Adige e giunsero al porto fluviale di Ravazzone. Da qui, a forza di braccia e di buoi transitarono per Mori poi seguirono il corso del rio Cameras fino a raggiungere le acque del lago di Loppio. Superarono anche il passo San Giovanni poi discesero per la \"Bocca\" di Nago attraverso la valle di Santa Lucia e furono calate nel lago di Garda vicino a Torbole.\nUn'impresa gigantesca che rimase nella storia della marineria veneziana per la quale furono utilizzati circa duemila buoi e cost\u00f2 quindicimila ducati. Dopo un primo insuccesso nel 1439, nell'aprile del 1440 la piccola flotta della repubblica della Serenissima sconfisse la flotta viscontea guidata da Taliano Furlano riuscendo a conquistare Riva del Garda. La dominazione veneta dur\u00f2 fino al 1509 quando Nago-Torbole torn\u00f2 al principato vescovile di Trento.\nDopo l'invasione napoleonica nel 1796 e brevi appartenenze al Regno di Baviera e al Regno d'Italia Nago-Torbole come tutto il Trentino fu inglobato nell'Impero austriaco.\nDal XX secolo.\nNago-Torbole, come gli altri paesi della zona, fu completamente evacuato durante la prima guerra mondiale perch\u00e9 si trovava sulla linea del fronte. Nel 1919 entr\u00f2 a far parte del Regno d'Italia. Nel 1929 il comune venne annesso forzosamente dal fascismo al comune di Riva del Garda poi, nel 1957, il comune viene ricostituito in seguito a un referendum popolare (Censimento 1951: pop. res. 1868).\nDurante la seconda guerra mondiale fu annesso alla zona d'operazioni delle Prealpi, assieme a tutta la regione Trentino-Alto Adige e alla provincia di Belluno, e nella ancora non ancora ultimata galleria Adige-Garda si allestirono le officine della Caproni che produssero dalla tarda primavera del 1944 parti di aereo per la Messerschmitt AG destinati alla Luftwaffe. Qui si prepararono le Wunderwaffen come la Me 163, Me 262, la Fieseler Fi 103 e l'A4, queste ultime meglio note come V1 e V2.\nDopo il 1958, con la ritrovata autonomia comunale, sul piano sociale ed economico avvenne un mutamento radicale che port\u00f2 all'abbandono dell'agricoltura tradizionale e della pesca e la trasformazione in area a vocazione turistica.\nNel 1980 il \"windsurf\" rilanci\u00f2 economicamente Torbole con l'organizzazione del campionato mondiale. Tale esperienza si \u00e8 ripetuta poi nel tempo e ha indotto sensibili mutamenti nella gestione del territorio.\nIl territorio di Nago \u00e8 stato valorizzato dall'introduzione di numerosi percorsi per \"mountain bike\" e per l'arrampicata.\nSimboli.\nLe torri rappresentano le comunit\u00e0 di Nago e di Torbole costituenti il comune; il cavallo inalberato \u00e8 simbolo di ardire e di libert\u00e0; nella parte inferiore \u00e8 raffigurato il lago di Garda.\nIl gonfalone municipale \u00e8 un drappo troncato di bianco e di rosso.\nCultura.\nArte.\nLa presenza a Torbole di numerosi artisti e lettarati \u00e8 documentata e ricordata. Johann Wolfgang von Goethe arriv\u00f2 il 12 settembre 1786 e alloggi\u00f2 presso l'osteria alla Rosa della famiglia Alberti, dove soggiorn\u00f2 e scrisse sia parte dell'Iphigenia sia alcune pagine del suo \"Diario italiano\" (\"Italienisches Tagebuch\") il 12 e 13 settembre del 1786. Il 12 settembre annot\u00f2: \nA partire del XIX secolo Torbole fece parte del Grand Tour quindi fu frequentata da molti pittori e artisti (per lo pi\u00f9 germanofoni) attratti dalle opere di Goethe. Il pittore berlinese Hans Lietzmann vi si trasfer\u00ec nel 1899, vi apr\u00ec una scuola e qui mor\u00ec.\nMolti pittori scelsero il paesaggio di Torbole per le loro opere, come\nHermann von Kaulbach e Peder M\u00f8rk M\u00f8nsted.\nCucina.\nLa tradizione gastronomica locale si basa su alcuni elementi tipici della cucina trentina che in questo caso subisce l'influso della vicinanza al lago di Garda. Non ci sono piatti esclusivi locali quindi, ma un insieme di materie prime e preparazioni che si trovano in molte localit\u00e0 limitrofe come la polenta, la selvaggina, pesci come la trota, il luccio, il coregone e il persico. In cucina sono impiegati l'olio prodotto dagli uliveti del Garda e la frutta come i fichi, le prugne, le pesche e le mele. Di Torbole si ricorda inoltre un broccolo piuttosto apprezzato divenuto presidio slow food.\nVengono cucinati quindi piatti come i \"bigoi co le \u00e0ole\" (spaghettini con sardelle, preparati anche durante il carnevale di Torbole, la \"Sbigolada\"), i \"zisam\" (sardelle di lago e cipolle), la \"torta de fregoloti\" (a base di pasta frolla e mandorle), il \"brocol de Torbole\" e la \"fugasa de molche\" un dolce con fichi secchi, pinoli e noci (simile allo zelten) con l'aggiunta di sansa di olive\nLa sansa d'olive in dialetto \"molche\" \u00e8 il residuo denocciolato della lavorazione delle olive dopo aver estratto l'olio extravergine.\nDagli anni ottanta una continua diminuzione delle aole (sardelle) ha fatto inevitabilmente sparire tutte le ricette originali e il pesce \u00e8 stato sostituito con le pi\u00f9 pregiate \"sardene\" che sono un tipo di agone.\nEventi.\nIl \"Garda Jazz Festival\" \u00e8 una rassegna di musica Jazz che coinvolge vari centri del trentino gardesano come Nago-Torbole, Arco, Drena, Riva del Garda, Dro e Tenno nato nel 2000. La collaborazione con alcuni locali e pub per la realizzazione dei \"Jazz Caf\u00e9\" \u00e8 divenuta una tradizione e coinvolge musicisti provenienti dal tutto il Nord Italia.\nEconomia.\nA lungo l'economia \u00e8 stata legata all'agricoltura e alla pesca. In particolare l'intera zona comunale e tutte le vicine aree di altri comunit\u00e0 sono state influenzate dal clima gardesano. Qui la coltivazione dell'ulivo \u00e8 presente e documentata almeno dal I secolo e la produzione di olio di oliva ha rivestito enorme importanza.\nA partire dagli anni venti la zona inizi\u00f2 ad attrarre sempre pi\u00f9 turisti e nel secondo dopoguerra avvennero i mutamenti pi\u00f9 radicali col progressivo abbandono di parte dell'agricoltura tradizionale e della pesca unito al contemporaneo sviluppo dell'attivit\u00e0 turistica. Sono ancora presenti attivit\u00e0 legate all'artigianato.\nTorbole \u00e8 dagli ultimi decenni del XX secolo apprezzata per la balneazione e per gli sport d'acqua. Grazie al vento forte e costante \u00e8 meta dei cultori della vela.\nAttorno a Nago sono disponibili tracciati per mountain bike e pareti per l'arrampicata, oltre ai normali tracciati escursionistici sul Monte Baldo.\nInfrastrutture e trasporti.\nStrade.\nLa strada statale 249 Gardesana Orientale diretta a ovest costeggia il lago e congiunge Torbole con Riva del Garda diviso dal monte Brione, mentre a sud collega il capoluogo comunale con la provincia di Verona e dunque con il Veneto, nel comune di Malcesine con il quale confina (distante una quindicina di chilometri).\nLa strada statale 240 di Loppio e di Val di Ledro \u00e8 un'altra importante arteria che collega Torbole a est fino al comune di Mori, alla Vallagarina e dunque all'autostrada A22 del Brennero.\nFerrovie.\nFra il 1891 e il 1936 era attiva la stazione di Nago-Torbole, posta lungo la ferrovia Mori-Arco-Riva il cui percorso, soppresso il servizio, \u00e8 stato riadattato in parte a pista ciclabile e in parte in strada carrabile.\nAmministrazione.\nIl 10 maggio 2015 \u00e8 stato rinnovato il Consiglio Comunale. L'amministrazione \u00e8 guidata dal sindaco Gianni Morandi."}
{"id": "36799", "revid": "287204", "url": "https://it.wikipedia.org/wiki?curid=36799", "title": "Nanno", "text": "Nanno (\"Nan\" in noneso) \u00e8 stato un comune italiano della provincia di Trento.\nDal 1\u00ba gennaio 2016 il comune, con Tassullo e Tuenno, forma il nuovo comune di Ville d'Anaunia.\nStoria.\n\u00c8 citato da Paolo Diacono nella sua \"Historia Langobardorum\"', libro III, capitolo 9.\nSimboli.\nLo stemma di Nanno si blasonava:\nGeografia fisica.\nClima.\nClassificazione climatica: zona F, 3250 GG"}
{"id": "36801", "revid": "47767", "url": "https://it.wikipedia.org/wiki?curid=36801", "title": "Nogaredo", "text": "Nogaredo (pron. \"Nogar\u00e9do\", IPA: ) \u00e8 un comune italiano di abitanti della provincia di Trento, nel Trentino-Alto Adige. \u00c8 famoso per i processi alle streghe, le \"strie\" in dialetto trentino, delle cittadine del posto, che nel XVII e XVIII secolo furono torturate nelle celle di Castelnuovo, tuttora esistente col nome di Castel Noarna, e poi bruciate o decapitate.\nOrigini del nome.\nIl nome deriva da \"nux\", che significa \"noce\" come il termine \"nogara\" nella lingua veneta che arriva fin qui grazie alla Serenissima. \nStoria.\nLe prime notizie di Nogaredo risalgono all'XI secolo, la sua storia \u00e8 principalmente legata alla dinastia Lodron.\nNel 1456 Giorgio Lodron e Pietro Lodron conquistano ai Castelbarco i castelli di Castellano e di Castelnuovo di Noarna, incorporando anche Nogaredo nel Feudo di Castellano-Castelnuovo.\nNogaredo sar\u00e0 una delle sedi centrali, dopo Castellano del feudo lodronico, che cesser\u00e0 di esistere nel 1703.\nIl palazzo Lodron \u00e8 una delle principali fonti storiche che riconducono al passato di Nogaredo, esso era la sede del tribunale dell'inquisizione che nel 1647 tenne uno degli ultimi processi alle streghe in Trentino: vi furono condanne per stregoneria e per essere causa di malattie. Queste vicende vengono ricordate annualmente con la manifestazione \u201cCalendimaggio delle strie\u201d.\nAnche se l'influenza lodroniana fu grande, il popolo di Nogaredo riusc\u00ec ad adottare, nel 1760, uno statuto dei capi famiglia che fu reso esecutivo grazie all'approvazione da parte del conte Ernesto Maria Lodron. La carta di regola fu poi proibita sotto il dominio austriaco in quanto considerata \u201cillecita combriccola di popolo\u201d.\nNel 1929 il comune viene soppresso e i suoi territori aggregati al comune di Villa Lagarina; nel 1955 il comune viene ricostituito comprendendo anche i territori degli ex comuni di Noarna e Sasso (Censimento 1951: pop. res. 1249).\nSimboli.\nLo stemma del Comune di Nogaredo si blasona:\nMonumenti e luoghi d'interesse.\nArchitetture civili.\nLa piazza centrale si trova tra case storiche, ristrutturate ed ha subito dei modifiche in tempi recenti. La fontana che stava nel centro \u00e8 stata ristrutturata e spostata nel retro dell'edificio sede del comune"}
{"id": "36804", "revid": "322321", "url": "https://it.wikipedia.org/wiki?curid=36804", "title": "Nomi (Italia)", "text": "Nomi (\"Nomi\" in dialetto trentino) \u00e8 un comune italiano di abitanti della provincia di Trento. Si trova circa 20\u00a0km a sud-ovest di Trento, sulla sponda destra del fiume Adige.\nSociet\u00e0.\nTradizioni.\nNomi \u00e8 uno dei sette comuni lagarini che facevano parte dell'antica istituzione amministrativa del Comun Comunale Lagarino. Attualmente il Comun Comunale rimane vivo nella memoria degli abitanti dei diversi comuni attraverso la manifestazione denominata \"Comun Comunale - I Giochi e la regola\". Questa festa si svolge tutti gli anni tra l'ultima settimana di maggio e la prima settimana di giugno e si svolge ogni anno a rotazione in uno dei sette comuni partecipanti:Aldeno, Cimone, Isera, Nogaredo, Nomi, Pomarolo e Villa Lagarina. La manifestazione rievoca le antiche vicende del periodo medievale ed \u00e8 incentrata su suggestivi giochi e spettacoli con musiche e danze.\nEconomia.\nArtigianato.\nPer quanto riguarda l'artigianato, \u00e8 importante la produzione di mobili e di oggetti in legno, impreziositi da pregevoli decorazioni artistiche raffiguranti temi tipici locali."}
{"id": "36805", "revid": "322321", "url": "https://it.wikipedia.org/wiki?curid=36805", "title": "Novaledo", "text": "Novaledo (\"Novaledo\" in dialetto trentino) \u00e8 un comune italiano di abitanti della provincia di Trento.\nGeografia fisica.\nFino al 1818 aveva un lago, che in quell'anno si prosciug\u00f2.\nAltre fonti documentano il prosciugamento del lago alla rimozione di un'antica chiusa in legname posta a valle dell'abitato.\nStoria.\nFurono rinvenute numerose monete romane di et\u00e0 imperiale.\n\u00c8 stato teatro di uno scontro fra le truppe napoleoniche e gli Sch\u00fctzen tirolesi nel 1796..\nMonumenti e luoghi d'interesse.\nArchitetture militari.\nNovaledo si distingue per la presenza sul suo territorio dei ruderi di quella che viene definita Tor Quadra, che coincide con un antico ponte levatoio, sbarrante un punto della strada attraverso il quale il passaggio era obbligatorio. Le ultime tendenze storiografiche la identificano con la cosiddetta Clusa Xichi.\nDal testo di Roberti, si ricorda come nella zona boschiva sopra la Tor Quadra si trovarono delle monete romane.\nSub\u00ec fra il 1879 e i primi decenni del Novecento una massiccia emigrazione, con destinazione principale il Sud America. Circa il 30% della popolazione emigr\u00f2 in quel lasso di tempo."}
{"id": "36806", "revid": "322321", "url": "https://it.wikipedia.org/wiki?curid=36806", "title": "Ospedaletto", "text": "Ospedaletto (\"Ospedal\u00e9to\" in dialetto trentino, \"Spittal bei Yf\u00e4n\" in tedesco, desueto) \u00e8 un comune italiano di 790 abitanti della provincia di Trento, posto in Valsugana. \u00c8 il penultimo comune della provincia viaggiando in direzione sud-est, prima del Veneto, e fa parte della Comunit\u00e0 Valsugana e Tesino.\nGeografia fisica.\nIl centro abitato sorge sulla riva sinistra del fiume Brenta, in posizione elevata rispetto al fondovalle. Esso si \u00e8 sviluppato lungo la Val Bronzale, valle di origine glaciale tra il Monte Lefre, ad ovest dell'abitato, e il Monte Mezza, ad est. La congiunzione tra i due monti avviene nel luogo denominato \"La Forcella\": a nord di questo vi \u00e8 l'omonimo Passo della Forcella, che segna l'inizio della discesa che porta a Pieve Tesino (questo comune non \u00e8 per\u00f2 collegato ad Ospedaletto da alcuna strada).\nStoria.\nDurante il Medioevo sorsero, lungo le pi\u00f9 importanti vie di comunicazione, numerosi ostelli per permettere il riposo ai numerosi viandanti e pellegrini. Questi ospizi erano retti da ordini religiosi o da congregazioni cavalleresco-ospedaliere. Tali luoghi, per l'ospitalit\u00e0 che offrivano, erano detti ospizi o anche \"ospedali\", non nel senso odierno di edifici ove ricoverare gli ammalati, ma nel senso di ospitare qualcuno. Di qui il nome di \"Ospedaletto\", ubicato sul percorso che dal Veneto portava ai Paesi del nord. La prima menzione dell'ospizio di Ospedaletto risale al 1190, e si suppone che fosse retto dai monaci benedettini.\nStemma.\nL'attuale stemma comunale \u00e8 stato approvato dal consiglio comunale nel 1988. Il disegno \u00e8 stato realizzato dal barone Giovanni Battista a Prato. La blasonatura completa dichiara: \"\"D'argento alla croce passante di rosso accantonata d'azzurro caricato di un crescente d'oro nel I e di nero ad un sole d'oro nel II\". Corona: \"Murale di Comune\". Ornamenti: \"A destra una fronda d'alloro fogliata al naturale fruttifera di rosso, a sinistra una fronda di quercia fogliata e ghiandifera al naturale\"\".\nInfrastrutture e trasporti.\nFino agli anni cinquanta il paese era servito da una stazione ferroviaria, lungo la Ferrovia Trento-Venezia. La stazione si trova tra quella di Strigno e quella di Grigno, situata nel fondovalle e schiacciata tra il Fiume Brenta e la Strada statale 47 della Valsugana, che attraversa il territorio comunale. Il fabbricato \u00e8 ancora presente, ma non pi\u00f9 utilizzato dai primi anni 2000, in quanto la costruzione di sottopassaggi per superare la strada statale ha reso inutile il presidio della struttura.\nOspedaletto non \u00e8 dotato di un servizio di trasporto urbano, ma \u00e8 servito dalla linea 410 (Borgo Valsugana-Primolano) del trasporto extraurbano provinciale, svolto dai mezzi dell'azienda Trentino trasporti."}
{"id": "36807", "revid": "322321", "url": "https://it.wikipedia.org/wiki?curid=36807", "title": "Ossana", "text": "Ossana (IPA: ) \u00e8 un comune italiano di 828 abitanti della provincia di Trento.\nStoria.\nLa localit\u00e0 \u00e8 attestata per la prima volta nel 1174 quale \"Volsana\" in un documento dei conti di Appiano a favore della Collegiata agostiniana di San Michele all'Adige.\nNel 1929 il territorio del comune di Ossana fu incorporato in quello di Pellizzano, decisione abrogata nel secondo dopoguerra. Nel 2019, le popolazioni dei due comuni hanno bocciato la proposta di una fusione tra Pellizzano e Ossana.\nIl territorio di Ossana fu teatro l'incidente aereo del monte Giner del 22 dicembre 1956. Nel 2016 fu costruito nel paese un presepe alla memoria, tuttora presente."}
{"id": "36808", "revid": "767487", "url": "https://it.wikipedia.org/wiki?curid=36808", "title": "Cuore selvaggio (film 1990)", "text": "Cuore selvaggio (\"Wild at Heart\") \u00e8 un film del 1990 diretto da David Lynch, basato sul romanzo omonimo di Barry Gifford, vincitore della Palma d'oro come miglior film al 43\u00ba Festival di Cannes, conferita dalla giuria presieduta dal regista italiano Bernardo Bertolucci.\nInterpretato da Nicolas Cage, Laura Dern, Diane Ladd, Harry Dean Stanton e Willem Dafoe, il film mescola una storia d'amore shakespeariana a eventi bizzarri e scene di violenza insana che lo rendono un road movie atipico, nel pieno stile del regista statunitense. Il film \u00e8 anche un grottesco omaggio alla storia del \"Mago di Oz\".\nTrama.\nSailor Ripley e Lula Pace Fortune sono amanti, ma si separano dopo che Sailor viene incarcerato in seguito ad un omicidio commesso per legittima difesa. Dopo il suo rilascio, i due fuggono per andare in California, violando apertamente gli obblighi di libert\u00e0 vigilata. Marietta Fortune, la madre psicopatica di Lula che aveva gi\u00e0 inizialmente cercato di fare uccidere Sailor, sguinzaglia un detective privato e tutte le sue conoscenze nella criminalit\u00e0 per trovarli. Nonostante questo la fuga della coppia continua attraverso l'America, fino a quando i due non assistono alla morte di una ragazza dopo un terribile incidente stradale, che si riveler\u00e0 per loro un cattivo presagio.\nGiunti in una piccola citt\u00e0 del Texas, a corto di soldi e con la ragazza ormai incinta, Sailor accetta per disperazione la proposta del torbido Bobby Peru di partecipare ad una rapina, destinata a finire male: Peru viene ucciso e Sailor viene di nuovo incarcerato. Uscito di galera, trova Lula ed il figlio Pace ad aspettarlo, ma nel tragitto di ritorno a casa Sailor ha un ripensamento ed abbandona nuovamente la sua amata, avviandosi a piedi verso la stazione. Ed \u00e8 proprio durante questa camminata che viene aggredito da una gang locale: mentre \u00e8 a terra, gli appare la \"fata buona\" che gli suggerisce di riconciliarsi con Lula, cosa che fa subito dopo essersi ripreso, nuovamente felice."}
{"id": "36809", "revid": "77358", "url": "https://it.wikipedia.org/wiki?curid=36809", "title": "Parco del Frignano", "text": ""}
{"id": "36811", "revid": "77358", "url": "https://it.wikipedia.org/wiki?curid=36811", "title": "Parco Regionale del Frignano", "text": ""}
{"id": "36812", "revid": "21880", "url": "https://it.wikipedia.org/wiki?curid=36812", "title": "Parco Capanne di Marcarolo", "text": ""}
{"id": "36813", "revid": "1418004", "url": "https://it.wikipedia.org/wiki?curid=36813", "title": "Vint Cerf", "text": "\u00c8 conosciuto come uno dei \"padri di Internet\" insieme a Bob Kahn, con cui invent\u00f2 la suite di protocolli TCP/IP.\nBiografia.\nSi laure\u00f2 in matematica alla Stanford University in California ed ottenne un Ph.D in Informatica presso l'Universit\u00e0 della California, Los Angeles (UCLA). A questi titoli vanno aggiunti un Dottorato onorario all'Universit\u00e0 delle Isole Baleari ed ulteriori riconoscimenti ottenuti all'ETH in Svizzera, al Capitol College ed al Gettysburg College.\nNel 1968 l'Advanced Research Project Agency (ARPA) diede il via al progetto ARPANET, che prevedeva la costituzione di una rete di computer che, sparsi sul territorio nazionale, dovevano interagire tra loro in tempo reale.\nNel 1972 fu a capo dell'International Network Working Group (INWG), con la quale mosse i primi passi verso la standardizzazione dei protocolli di rete. Dal 1973 al 1978 Cerf condusse con Robert Kahn la ricerca che svilupp\u00f2 e collaud\u00f2 i protocolli di comunicazione TCP/IP e la stessa rete Internet come la conosciamo noi oggi. I protocolli di comunicazione sono ampiamente utilizzati nell'industria e per le comunicazioni tra diverse reti commerciali, tra le universit\u00e0, tra le istituzioni e tra i privati.\nAlla fine del 1982 i nuovi protocolli, collaudati, erano in grado di sostituire i vecchi protocolli nel progetto ARPANET. La data fissata per il \"passaggio\" fu il 1\u00ba gennaio 1983, ma a quella data Cerf aveva gi\u00e0 lasciato ARPA per andare a lavorare alla MCI Corporation con le seguenti cariche:\nCerf risiede attualmente con la famiglia in Virginia negli Stati Uniti.\n\u00c8 autore di diversi RFC e fondatore dell'ISOC di cui \u00e8 presidente dal 1992.\nHa ricevuto numerosi premi e riconoscimenti per il lavoro svolto su Internet tra cui lo Yuri Rubinsky Memorial Award (1995) e il Premio Turing per i suoi traguardi nell'ambito del computer networking.\nVint Cerf ha lavorato ad un protocollo interplanetario come nuovo standard per la comunicazione fra pianeta e pianeta, che si baser\u00e0 sulla comunicazione radio/laser che \u00e8 fortemente tollerante al degrado del segnale.\nNel settembre del 2005 \u00e8 stato assunto da Google con la carica di \"Chief Internet Evangelist\", capo-evangelista di Internet. Lavorer\u00e0 sui protocolli VoIP e WiFi.\nIl 9 novembre 2005 \u00e8 stato premiato con la Medaglia presidenziale della libert\u00e0 dal Presidente Bush.\nIl 26 maggio 2006 l'Universit\u00e0 di Pisa gli ha conferito, insieme a Bob Kahn, la Laurea Specialistica Honoris Causa in Ingegneria informatica.\nNote.\nLaurea honoris causa dell'Universit\u00e0 di Pisa in Ingegneria Informatica (26 maggio 2006)"}
{"id": "36815", "revid": "125833571", "url": "https://it.wikipedia.org/wiki?curid=36815", "title": "Padergnone (Vallelaghi)", "text": "Padergnone (\"Padergn\u00f3n\" o \"Padrign\u00f3n\" in dialetto trentino) \u00e8 una frazione di 809 abitanti del comune italiano di Vallelaghi in provincia di Trento.\nHa costituito comune autonomo fino al 31 dicembre 2015, dopodich\u00e8 dal 1\u00ba gennaio 2016 assieme ai comuni di Terlago e Vezzano, forma il nuovo comune di Vallelaghi.\nStoria.\nSegni di Roma.\nIl primo atto amministrativo in grado di coinvolgere delle istituzioni della Conca dei Due Laghi sembra essere quello consumato nel secondo secolo d.C. dal toblinese Dru\u00ecno, il quale, in qualit\u00e0 di amministratore dei campi dei Toblinati, dovette versare duecento sesterzi al collustrione vezzanese per ottenere l'autorizzazione alla costruzione del tempietto dedicato ai fati e alla fate, di cui parla la lapide murata in Castel Toblino.\nCon i suoi tre siti funerari d'epoca romana (quello di Sottovi, della Croce e dei Cantoni) e con l'ospitalit\u00e0 data alle famiglie di coloni romani (i Paterni e i Barbati) ai fini della produzione del vino retico, l'area padergnonese, compresa com'era fra il collustrio vezzanese a nord e il complesso abitativo dei Tublinates a sud, diede il suo specifico contributo alla romanizzazione (molto intensa) della Valle dei Laghi e partecip\u00f2 alla formazione del pagus tardo-imperiale che la interessava. Quest'ultimo si poneva come intermedio fra il territorio del muncipium Tridenti (eretto nel 46 d.C.) e quello del pagus Nomassi (Lomaso) in Giudicarie.\nI pagi, naturalmente, erano tenuti (alla lontana) a rispettare le leggi romane, ma a livello locale ubbidivano, coll'andare del tempo, alle disposizioni dei magistri pagorum e dei curatores pagi, che si servivano delle cosiddette leges paganae (antenate dei futuri statuti comunali) ed erano dotati di tutte le competenze riguardanti la gestione del culto e di ci\u00f2 che allora costituiva i pubblici servizi. Gi\u00e0 in et\u00e0 augustea il municipium trentino, con confine al Gaidoss, venne assegnato alla trib\u00f9 Papiria, ma il territorio fu attribuito alla trib\u00f9 Fabia, appartenente al municipium di Brescia. Le terre attualmente trentine costituivano l'ultima propaggine settentrionale della X Regio Italica. Pi\u00f9 oltre si profilavano le aree provinciali della Raetia e della Vindelicia.\nVerso la rarefazione istituzionale.\nL'eco delle istituzioni romane resse anche nel 268 d.C., quando un esercito minaccioso di Alemanni, penetrato nell'attuale Valle dei Laghi, fu sconfitto a stento dall'imperatore Claudio II nella piana di Riva. Da allora un castrum, collocato sul Cast\u00ecn, vegliava sulla conca padergnonese, e la zona divenne importante, oltre che per motivi economici e civili, anche per ragioni militari. I soldati cristiani, apportatori di reliquie, la resero significativa anche dal punto di vista religioso: \u00e8 probabile che ad essi risalga, infatti, il culto cristianizzatore di San Valentino, di Santa Massenza e dei santi Nerei.\nGli Alamanni tornarono nella zona anche nel 271; nel 452 giunsero gli Unni, nel 464 gli Alani e nel 476 i Goti. Erano spinti a percorrere la terra dalle temibili fortificazioni erette in Valle dell'Adige, incoraggiati dalla viabilit\u00e0 locale messa a punto da secoli di presidio militare romano. Intorno ai magistri pagorum e ai curatores pagi (come il toblinese Druino) si andavano condensando alla bene e meglio i futuri nuclei delle pievi. Era iniziato il tempo della rarefazione istituzionale soprattutto delle campagne, temperata soltanto dall'insorgenza delle eredi di pagi: le pievi rurali.\nQuando, nella seconda met\u00e0 del secolo VI, arrivarono i Longobardi, San Martino in monte divenne terra di frontiera. Come tutti gli altri San Martino che compongono il sistema giudicariese, anche il territorio dei due laghi fu sede di una guarda inerpicata sull'omonimo gahagi, dove gli arimanni custodivano gelosamente la loro identit\u00e0 ariana contro quella cristiana dei conquistati. La piccola chiesa dall'abside quadra, quando anche i longobardi si fecero cristiani, fu intitolata al santo vescovo di Tours, la cui vita \u00e8 il paradigma dell'esistenza di questo popolo. San Martino fu confine fra la diocesi di Milano e quella di Aquileia, la prima fedele, nelle controversie teologiche della seconda met\u00e0 del secolo VI, alla chiesa romana, e l'altra propugnatrice, fino agli inizi del secolo VIII, dello scisma tricapitolino.\nI Longobardi non erano un popolo molto compatto. Fra il re e i nobili, detti duchi, non correva buon sangue. Fino ad un certo momento la zona appartenne al patrimonio regio, ma in seguito il potente duca di Trento Ev\u00ecno (morto nel 595) annett\u00e9 al suo ducato (gau), che confinava con quello di Brescia, anche il territorio padergnonese con tutta l'odierna Valle dei Laghi e forse anche il Basso Sarca. Nonostante essa dovesse risentire ancora per molto della sua situazione di frontiera, fu verosimilmente questa circostanza a costituire la prima formale (e debole) assegnazione della zona alla sfera istituzionale trentina. Accanto al gau trentino si andava configurando la ripartizione territoriale della Judicaria Summa Laganensis, che comprendeva il Basso Sarca, Le Giudicarie, le Valli di Ledro e del Chiese, e dipendeva direttamente dal re o, in suo nome, da un giudice con poteri autonomi rispetto ai duchi.\nI Longobardi impiegarono quasi cento anni ad imparare il latino e a capire che i reati andavano puniti dalla legge e non con f\u00e0ide di famiglia, e che in caso di controversie giudiziarie ci volevano prove e testimoni anzich\u00e9 improbabili giudizi di Dio. Dei latini sottomessi, quelli che non erano schiavi erano solo semiliberi gravati di pesanti tributi. Ci\u00f2 nonostante la gente del luogo impar\u00f2 pi\u00f9 dai Longobardi che da qualsiasi altro popolo invasore. I Longobardi davano grande importanza alle assemblee, che erano tutelate dall'Editto di Rotari (643), tanto quelle r\u00e8gie e quelle generali degli arimanni (art. 8), quanto quelle ducali o placiti e quelle pievane, chiamate conventus ante ecclesiam o fabulae inter vicinos (art. 346). I vicini avevano diritto di prestare giuramento in mancanza di uno dei giudici detti sacramentales; ad essi spettava l'arbitrato per stabilire eventuali danni provocati al bestiame o verificatisi in seguito ad incendio doloso. Era anche riconosciuta ai vicini una forma di propriet\u00e0 comune, indivisa e indivisibile, ignota al diritto romano e matrice dei futuri usi civici. Fu da questa cultura vicinale longobarda che poterono nascere, pi\u00f9 tardi, Regole e Comuni.\nL'istituzionalizzazione della pieve.\nLa Chiesa di Roma non amava gli ariani Longobardi, e pi\u00f9 di una volta si rivolse ai Franchi per toglierli di mezzo. Delle varie incursioni franche in territorio longobardo, quella del 590, comandata da Cedino, ebbe la ventura di distruggere il castrum Vitiani, per poi inoltrarsi oltre il Casale a radere al suolo il castrum Ennemase (Lomaso). Dopo che i Franchi, nel secolo VIII, scesero per conquistare, il circondario padergnonese fece parte del Sacro romano impero di Carlo e poi del Sacro romano impero Germanico dei Sassoni e del Franconi.\nCarlo dei Franchi lasci\u00f2 dapprima i duchi al loro posto, dopo aver sterminato con inaudita ferocia ogni rimasuglio di arianesimo nostrano: la sua violentissima dearianizzazione \u00e8 consegnata al leggendario racconto delle sue imprese contenuto nel Privilegio di Santo Stefano di Carisolo. In seguito, per\u00f2, egli riemp\u00ec la zona di conti e di marchesi di origine franca, trasformando anche il ducato di Trento prima in contea e poi in marca. I Franchi introdussero il sistema feudale: secondo loro l'unico proprietario del mondo era l'imperatore sacro e romano, il quale, con le buone o con le cattive, concedeva in beneficio a certi suoi fedeli feudatari (abilitati a ripetere in proprio l'operazione in scala ridotta) qualche territorio con la gente che ci abitava e che faceva tutt'uno con la terra.\nMentre i Longobardi avevano favorito, con l'andare del tempo, la piccola propriet\u00e0 privata o allodiale e la propriet\u00e0 collettiva o vicinale, e avevano mantenuto le distanze dalla Chiesa di Roma, i Franchi favorivano la servit\u00f9 della gleba e si dedicavano soprattutto al clero, verso il quale erano straordinariamente prodighi di benefici. Nell'area trentina essi vanno ricordati soprattutto per l'istituzionalizzazione delle pievi e soprattutto delle decime. Queste ultime erano in vigore fin dagli albori delle pievi, assumendo \nallora per\u00f2 la modalit\u00e0 di versamento spontaneo dei ricchi e dei potenti al fine dell'alimentazione del tesoro per i poveri. A partire dalla regola di Aquisgrana, emanata da Ludovico il Pio nell'816, la decima venne secolarizzata con una caratteristica duplice inversione: da una parte venne istituzionalizzata, resa obbligatoria e addossata alle classi meno abbienti a favore del ceto clerico-feudale, e dall'altra fu parificata alle imposte civili, fino a quando, nella prima met\u00e0 del secolo XX, venne abolita come privilegio feudale.\nLa congerie istituzionale e la confederazione del Pedegaza.\nIl circondario padergnonese divenne, nella prima met\u00e0 del secolo XI, parte integrante del Principato vescovile di Trento, dal quale sarebbe uscito soltanto dopo ottocento anni. La collocazione politico-amministrativa di un'unit\u00e0 insediativa medievale \u00e8 frutto della congerie istituzionale tipica del tempo. Il Principe vescovo di Trento era suddito immediato del Sacro Romano Impero ed insieme risultava posto sotto avvocazia del Conte di Tirolo che, dal XIV secolo in avanti, era anche arciduca d'Austria e spesso anche imperatore. Nel Principato Padergnone era posto nella Pretura esterna ultra Athesim, con tutte le altre comunit\u00e0 del Bucco di Vela fino a Cavedine, mentre il nome di Pretura interna era riservato alla citt\u00e0 di Trento, e quello di Pretura esterna citra Athesim designava le comunit\u00e0 di sponda sinistra dell'Adige. Ad iniziare almeno dal secolo XIII la Pretura esterna venne divisa per ragioni fiscali in varie gastald\u00ece. Padergnone era compreso, insieme con Vezzano e il Pedegaza, nella gastaldia di Maiano con sede a Santa Massenza o a Ciago, mentre a nord-est si estendeva la gastaldia di Oveno (Sopramonte) e a sud la gastaldia di Arco.\nDi grande importanza religiosa, e quindi civile, era poi la collocazione pievana, che vedeva Padergnone inserito nella pieve di Calavino, che confinava, fino almeno al secolo XII, con la pieve di Santa Maria di Trento e con quella di San Lorenzo del Lomaso. Pi\u00f9 tardi si costituirono la pieve di Sopramonte, con sede a Baselga (prob.1183), la pieve di Cavedine (prob.1267) e forse la pieve di Terlago (1445). Infine v'era la collocazione comunitaria, che metteva insieme in una rudimentale confederazione, con vari e differenziati vincoli, Padergnone con quello di Vezzano e gli altri del Pedegaza.\nGli Statuti quattrocenteschi e il sodalizio vezzano-padergnonese.\nLa storia statutaria padergnonese ha inizio il 2 aprile 1420, quando gli Antiani et majores ac regulani villarum Vezani et Padrignoni ottengono i primi Statuti da Antonio da Molveno, vicario del conte di Tirolo Federico Tascavuota, che in quel periodo aveva occupato la citt\u00e0 di Trento e fatto esiliare il principe vescovo Giorgio di Liechtenstein. La concessione era probabilmente legata ai servigi che la nostra gente aveva prestato al Tascavuota, allorch\u00e9 s'era sentito il bisogno di rimettere in sesto il forte del Cast\u00ecn per contrastare le puntate verso Trento del Lodron, alleato del vescovo. Naturalmente questi primi Statuti, redatti in latino e quindi sintomatici di una composizione abbastanza elitaria dell'autorit\u00e0 costituita, non si pongono come generatori delle cariche e delle norme locali, ma piuttosto come ricognitori e formalizzatori delle stesse, gi\u00e0 di per s\u00e9 presenti da secoli sul territorio padergnonese.\nIl sodalizio vezzano-padergnonese aveva avuto modo di cementarsi a partire fin dal secolo XIII (1208), durante i vari episodi della lite per Arano, che vide le due Comunit\u00e0 contrapporsi in solido a quelle di Vigolo e di Baselga per lo sfruttamento di un territorio compreso fra il corso iniziale della Roggia Grande e l'acqua del fer\u00e8r, e denominato, appunto, Arano. La controversia ebbe termine nel 1467 con la spartizione delle rispettive zone d'influenza, e negli atti dell'ultimo processo compare anche un'autorit\u00e0 padergnonese: ser Tonino da Padergnone. Il sodalizio si mantenne vivo anche nei secoli XV e XVI, quando i vezzano-padergnonesi si scontrarono con i confederati del Pedegaza e con altre Comunit\u00e0 limitrofe nella controversia sui fuochi. La materia del contendere (comune a tutta la realt\u00e0 trentina) riguardava questa volta la scelta della figura fiscale dei foci fumantes in alternativa a quella dei foci dudum descripti. La seconda era preferita da quelle comunit\u00e0 che, come le nostre due, avevano avuto un saldo demografico positivo, mentre la prima era ambita da quelle che avevano sub\u00ecto una contrazione della popolazione.\nLa controversia sui fuochi, nella quale i Vezzano-padergnonesi prevalsero quasi sempre, \u00e8 molto bene indicativa del medievale regime dei privilegi, e in una delle sue fasi, quella del 1409, troviamo espressamente dichiarata la volont\u00e0 delle due Comunit\u00e0 di separarsi dal Pedegaza. La soluzione si ebbe nel novembre del 1527. Si era appena conclusa la guerra rustica, durante la quale Cavedine, Terlago e il Pedegaza avevano unito le loro forze per assaltare Trento, mentre invece i Vezzano-padergnonesi avevano protetto la fuga del vescovo Bernardo, e l'avevano scortato sino alla rocca di Riva. Il Cles, allora, decret\u00f2 che i Vezzanesi e, dato il sodalizio, anche i Padergnonesi, come si erano staccati dal Pedegaza nella fedelt\u00e0 al loro principe, cos\u00ec siano separati in tutto e per tutto dagli uomini del Pedegaza e possano eleggersi e avere il proprio sindaco e gli altri ufficiali.\nGli Statuti in solido (o quasi).\nLa nuova realt\u00e0 del sodalizio senza vincoli confederali \u00e8 suggellata negli Statuti comuni vezzano-padergnonesi del 1579-80, concessi ed approvati per la prima volta dal principe Ludovico Madruzzo. Lo stato attuale della conoscenza delle fonti ci autorizza a ritenere che fra le due Comunit\u00e0, sino almeno al 1788, esistessero dei tratti tanto di identit\u00e0 quanto di diversit\u00e0. In un documento del 1570 si parla di un'unica vicinitas che dev'essere mantenuta concorde. In altri del 1727 e del 1743 si dice che detti Vezzani e Padergnoni sono un solo comune. Alcuni articoli degli Statuti comuni sono riferiti al solo Vezzano o al solo Padergnone, ma la maggior parte sono cumulativi. In alcune approvazioni degli stessi Statuti si parla di entrambe le Comunit\u00e0, mentre in altre del solo Vezzano. Quando, nel 1777, il maggiore padergnonese Giacomo Biotti chiede al principe l'approvazione dei capitoli aggiuntivi, si premura di consultare i convicini.\nD'altra parte la copia padergnonese degli stessi Statuti comuni porta una titolazione diversa dalle copie vezzanesi e reca un numero diverso di capitoli (131 contro 133), uno dei quali, molto importante, non compare in quella vezzanese. Negli Statuti comuni compaiono regole, maggiori ed altre autorit\u00e0 esclusivamente padergnonesi. In montagna, secondo un documento del 1680, esistevano beni comunali esclusivamente padergnonesi, e secondo il capitolo 116 degli Statuti comuni i vicini di Padergnone non possono essere astretti a far malga con quelli di Vezzano. Negli Statuti comuni non si fa mai menzione della normativa sul lago, la quale doveva quindi essere formalizzata a parte e solo per Padergnone. A seconda che si privilegino i tratti identici oppure quelli diversi, si pu\u00f2 parlare rispettivamente di sodalizio forte oppure debole.\nI maggiori dalla roda all'elezione in terna.\nI maggiori (i capi della comunit\u00e0) e i loro aiutanti, i salt\u00e0ri, avevano il compito di attuare e far rispettare la variegatissima normativa locale presente negli Statuti. Essi erano elletti drio la roda, cio\u00e8 scelti a turno nella regola, assemblea dei rappresentanti di famiglia. Se a rappresentare la famiglia era, per\u00f2 un pupillo (orfano), oppure una vedova, la roda doveva seguitare inanti. Secondo la pergamena civica, i primi maggiori esclusivamente padergnonesi (e quindi non pi\u00f9 in comune con Vezzano) eletti drio la roda (Valentino di Luchi e Mathe Sembenotto) prestarono giuramento l'11 novembre 1612. I maggiori del 1612 segnarono, dunque, un notevole affievolimento del sodalizio. Negli antichi documenti si trovano spesso nomi di altri maggiori padergnonesi: Nicol\u00f2 Bernardi e Aliprando Beatrici (1637), Giovanni Bernardi (1667), Jacobo Chemello e Aldrighetto Frizera (1669), Paolo Fantinello e Ant\u00f2 Conzetta (1675), Baldessar Beatrici (1710), Valerio Todeschi e Francesco Luchi (1727), Antonio Chemelli (1768), Giacomo Biotti (1777, propositore dei capitoli aggiuntivi), Giovanni Maria Morelli (1787).\nNel 1635 venne affiancato ai maggiori il consiglio segreto dei dieci, un gruppo di dieci huomini da bene et buona fama che doveva essere scelto e fatto giurare dai maggiori nuovi subito dopo la loro elezione. La loro funzione era di notevole rilevanza civile e sociale, ed assai singolari le loro modalit\u00e0 d'azione: tener la ragion, e la giusticia del ben publico e tener secreto quanto si tratta in detto consiglio. Si tratta di una forma assembleare assai diversa da quella della regola, che era perfettamente pubblica e palese. Pi\u00f9 tardi, per\u00f2, nel Settecento, mut\u00f2 la modalit\u00e0 di elezione dei maggiori. Un po' alla volta il meccanismo della roda, molto imparziale ma sostanzialmente cieco, lasci\u00f2 il posto ad un compromesso tra l'istanza aleatoria e un elemento di responsabilit\u00e0: si mettevano cinque capi di famiglia vicini in sorte per l'uno di questi essere cavati in sorte.\nNelle quarantacinque pergamene padergnonesi [1474-1669], prelevate dall'Archivio del Comune nel 1907 e depositate presso la Biblioteca Comunale di Trento, troviamo vari interessanti riferimenti alle nostre istituzioni comunitarie. Nella prima d\u00e8cade del secolo XVI Padergnone, insieme con Vezzano, dovette nominare degli arbitri per definire i confini comunitari contro Calavino, Madruzzo e Lasino. Nel 1622, la comunit\u00e0, ormai forte dell'elezione di maggiori in proprio, vendette, in seguito a deliberazione nella Regola, un campo al dos Padergnon a Valentino Chemelli del fu Matteo. Nel 1631 in Trento il comune procedette ad un accomodamento con i fratelli Domenico e Valentino del fu Antonio Todeschi di Padergnone, abitanti a Mattarello. Nel 1632 Nicol\u00f2 Bernardoni del fu Giacomo di Lasino dimorante in Padergnone vendette a codesto comune un affitto di staia 18 e 1/3 di frumento. Nel 1667 Giovanni del fu Antonio Danieli di Madruzzo liberava Giovanni del fu Bartolomeo Bernardi di Padergnone per il Comune dal pagamento di 100 R\u00e0gnesi. Nel 1669 Giacomo del fu Bartolomeo Bernardi vendeva al comune di Padergnone una casa sita in codesta borgata. E sempre nelle stesso anno i Maggiori del comune di Padergnone dichiaravano assollto il medesimo Giacomo del fu Bartolomeo Bernardi di detto loco da qualsiasi pretesa circa l'eredit\u00e0 di don Antonio Bernardi gi\u00e0 curato di Padergnone.\nE finalmente si arriv\u00f2 alla riforma istituzionale del 1788, la quale decretava l'elezione, a maggioranza di voti e con una nuovissima pregiudiziale censitaria (18 Carentani di beni ad estimo), partendo da una terna di capi famiglia conosciuti i pi\u00f9 onorevoli e giusti, non pi\u00f9 di due maggiori, ma di un maggiore e di un regolano, il quale assumeva pure competenze giudiziarie di bassa giurisdizione (cause per danni inferiori alle cinquanta lire). Conseguentemente veniva potenziata la (ricoperta comunque anche prima) funzione di polizia giudiziaria del salt\u00e0ro ed il ruolo tecnico-ausiliario del vari giurati (primo giurato, giurato seniore, giurato stimadore). I Capitoli di Riforma e Nuovi del 1788 costituiscono a tutt'oggi la prima articolata normativa padergnonese che si presenti nettamente differenziata rispetto a Vezzano, e rappresentano, insieme con la separazione dei beni rimasti comuni in montagna del 1756, il crepuscolo del secolare sodalizio vezzano-padergnonese.\nAlla fine del Settecento, dunque, le vecchie istituzioni statutarie erano dotate di poteri (relativamente) forti. Avevano competenze esecutive (maggiore, primo giurato e giurato seniore), competenze basso-giurisdizionali (regolano), funzioni di polizia giudiziaria (saltaro, giurato stimadore), importanti funzioni delegate come l'esazione delle collette per fuochi affidate allo scossore di c\u00f2lta, e svariate e complesse mansioni di polizia urbana come la manutenzione stradale e la regolamentazione di tutta la vita associata (controllo del peso del pane, del buon ordine delle vendemmie, della vendita delle bestie macellate, delle misure dei liquidi e dei grani; sorveglianza dei campi, dei boschi, delle strade, delle fonti idriche e dei corsi d'acqua in genere; prevenzione dei furti e disciplina dei forestieri).\nOvviamente i bilanci comunitari, oltre a non essere formalizzati e forse nemmeno redatti, non potevano certo essere consistenti. Alimentavano le casse comunitarie alcuni poderi bonificati (degressa e divisa) che erano concessi in locazione trentennale a privati, qualche pezzo di terra dato a mezzadria (come il campo del comm\u00f9n verso Limbi\u00e0c), qualche stabile lasciato in donazione, la terza parte di qualche multa (o, pi\u00f9 spesso, data la rarefazione monetaria, i pegni corrispettivi), e soprattutto le tasse pagate dai for\u00e8sti per l'uso dei beni comunali. La nostra cancelleria trovava luogo, insieme con la canonica, in via al Doss (attuale via s.Valentino), all'inizio del tratto urbano della strada imperiale che, almeno fino a met\u00e0 secolo XIX, scendeva dai Busoni, scavalcava i Crozzoi e proseguiva per Calavino attraverso le Spelte: lo dimostra la pergamena n.44, secondo la quale nel 1669 il Comune comprava una porzione di casa confinante a mattina con la via pubblica [via al D\u00f2ss], a settentrione con Cristoforo Sembenotti, a mezzogiorno con una porzione di casa comunale e a sera con la via corsortile.\nIl Distretto (bavarese) di Vezzano.\nLa riforma del 1788 pot\u00e9 essere applicata per pochissimo tempo, ma era foriera di ben altri mutamenti. Nel 1796 e nel 1797 i francesi vennero a Trento per contestare la gestione vescovile del potere temporale. \nQuando se andarono per davvero (1801), l'ex territorio del principato veniva annesso alla fedelissima provincia tirolese (1802) ed erano abolite regole e cariche comunitarie (1805), anche se per vischiosit\u00e0 esecutiva abbiamo notizia di salt\u00e0ri, maggiori e regole almeno fino a tutto il 1806.\nIl governo austro-tirolese dur\u00f2, in quel frangente, a malapena un triennio, perch\u00e9 nel 1806 Padergnone venne annesso al Regno di Baviera, alleato dei francesi. I 370 antichi Comuni trentini vennero riuniti nel Circolo dell'Adige (Provincia del Tirolo) con Trento capoluogo, a sua volta suddiviso in quattordici Giudizi distrettuali (tra cui quello di Vezzano con Padergnone e tutta l'odierna Valle dei Laghi), i quali espletavano le funzioni giudiziarie che prima erano appannaggio delle abolite Regolanerie maggiori e minori (come quella padergnonese del 1788), definite istanze intermedie, incompatibili con le nuove organizzazioni dei Giudizi Distrettuali. Questi ultimi avevano anche competenze di controllo fiscale e politico, e nominavano i capi dei Comuni detti capi delle ville. Fu sotto i Bavaresi che la Comunit\u00e0 padergnonese stese nel 1807 il primo bilancio formale della sua storia: Dello stato attivo, e passivo, come pure delle annue sistemizzate, e straordinarie entrate, e spese della Comune di Padergnone soggetta al Regio Giudizio di Vezzano. All'attivo risultavano 9.680 fiorini, mentre quelli al passivi erano ben 11.167.\nNel Municipio di Calavino.\nNel giugno del 1810 si verific\u00f2 un nuovo notevole cambiamento. Il Trentino e tutto il Tirolo meridionale vennero assegnati al filofrancese Regno d'Italia col nome di Dipartimento dell'Alto Adige, suddiviso in Distretti (Bolzano, Trento, Cles, Riva e Rovereto) a loro volta ripartiti in Cantoni giudiziari. La Valle dei Laghi veniva tolta alla precedente giurisdizione vezzanese ed inserita nel Cantone giudiziario di Trento. I 370 Comuni trentini furono ridotti a 107 Municipi e Padergnone venne assegnato, con Lasino e Cavedine, al Municipio di Calavino, il quale, non raggiungendo i tremila abitanti, figurava di terza classe ed era retto da un Sindaco, assistito da alcuni Savi e dal Consiglio. In applicazione del Codice civile napoleonico gli ecclesiastici vennero privati delle funzioni di stato civile, e le nascite, le morti e i matrimoni dovevano essere registrati sui libri della municipalit\u00e0 da parte dell'aggiunto di stato civile, prima che sui tradizionali libri parrocchiali o curaziali, ritenuti niente di pi\u00f9 che delle semplici carte private.\nDalle Regole ai Regolamenti.\nFra il 1814 e il 1815 il Trentino fu reinserito nell'asburgica Contea principesca del Tirolo, la quale pens\u00f2 subito (dicembre 1814) a restituire al clero le funzioni di stato civile, e pi\u00f9 tardi anche la facolt\u00e0 di rilasciare i certificati di povert\u00e0 per il sussidio, e il nulla osta per il rilascio del permesso politico di matrimonio. Progressivamente venne abolita la precedente concentrazione dei comuni trentini, passando dai 107 municipi a 388 comuni. Padergnone fu sciolto dalla sua dipendenza da Calavino e si resse da solo, incluso nel Capitanato Circolare di Trento e nel ricostituito Giudizio distrettuale di Vezzano, del quale i Padergnonesi si servivano non solo per le faccende giudiziarie e fiscali (Distretto steorale), ma anche per questioni amministrative come registrazioni di atti pubblici e privati, compravendite con o senza accollazione di ipoteche, richieste di stime esecutive o rilascio dei fogli di possesso.\nNaturalmente non c'erano pi\u00f9 i vecchi Statuti del sodalizio vezzano-padergnonese e la vita comunitaria era ordinata dal Regolamento delle Comuni e dei loro Capi emanato nell'ottobre 1819 dal governo austriaco per il Tirolo e il Vorarlberg. I censiti eleggevano la Rappresentanza comunale, formata per i primi cento elettori da dieci individui, e poi da un altro individuo per ogni venti altri elettori. I rappresentanti erano eletti separatamente da due corpi elettorali su base censitaria in ragione della consistenza dell'imposta, e gli elettori davano il loro voto pubblicamente ed oralmente davanti alla commissione [elettorale] riunita. Le mogli, le vedove, le nubili e le separate erano considerate soggette a tutela o a curatela, e quindi dovevano esprimersi tramite il marito (le prime) oppure (tutte le altre) mediante procuratori. Tutte le sedute della Rappresentanza erano pubbliche, eccettuato il periodo di neoassolutismo politico (1851-1862).\nLa Rappresentanza, che durava in carica tre anni, sceglieva poi nel suo seno a pluralit\u00e0 assoluta di voti la Deputazione comunale, formata da un Capocomune e da due Consiglieri. Il Capocomune era assistito da un Cassiere (che assisteva il Capocomune nella rigorosissima stesura del bilancio consuntivo e di previsione), da un Esattore per la scossione e il versamento delle imposte dirette, e forse anche da un Segretario pagato dallo stesso Capocomune. La prima normativa istituzionale comunale del 1819 venne affinata in epoca asburgica con varie seguenti disposizioni di legge, le pi\u00f9 importanti della quali sono la legge provvisoria del 1849, la legge quadro del marzo 1862 (Disposizioni fondamentali per gli affari comunali), il Regolamento per la Contea Principesca del Titolo del gennaio 1866 e la legge del giugno 1892.\nA livello molto generale, il potere del Comune dei regolamenti si presentava pi\u00f9 debole di quello del Comune delle regole, e rifletteva il passaggio dalla medievale congerie istituzionale all'asburgico assolutismo selettivamente decentrato. Erano sparite le competenze giurisdizionali, quelle di polizia giudiziaria e molte di polizia urbana, tutte assorbite dall'onnipotente Giudizio distrettuale e dalla sua gendarmeria, sotto tutela del quale (oltre che del Capitanato trentino, e della Dieta, della Giunta, e della Luogotenenza enipontane) il nuovo Comune veniva a trovarsi, ed al quale doveva frequentemente rapportarsi.\nRimanevano al Capocomune alcune competenze attenuate di polizia locale per tutto ci\u00f2 che concerne la nettezza, la sanit\u00e0, i poveri, le strade, il fuoco, i mercati, il buon costume, i domestici; la sorveglianza per la conservazione dei termini di confine e la cura per la sicurezza delle persone e delle propriet\u00e0; l'impedimento della questua sulle strade e l'allontanamento dal comune dei mendicanti che non appartengano al medesimo. A tutto ci\u00f2 andavano ad aggiungersi anche alcune prerogative di polizia edilizia, come l'applicazione del (generico) regolamento edilizio ed il rilascio delle licenze; la manutenzione dei locali scolastici popolari e della canonica, e il tentativo di conciliazione sine iure fra eventuali parti contendenti, tramite uomini di fiducia. Nell'esercizio di queste funzioni il Capocomune poteva comminare multe fino a dieci fiorini (venti corone) oppure, dietro convalida del Giudizio di Vezzano, l'arresto fino a 48 ore.\nAllo stato attuale delle ricerche, troviamo per la prima volta nominata la Rappresentanza padergnonese in un documento del novembre 1845, nel quale appare anche il Deputato comunale Pietro Sommadossi, a proposito della vendita del campo alla Spigh\u00e9ta per rifondere la campana maggiore rotta. Essa ricompare anche nell'agosto 1851 in una transazione col curato per la fruizione della canonica e dell'orto annesso, e nel documento del 1905 di fondazione del legato Borselli, nel quale \u00e8 menzionato anche il Consigliere Daniele Rigotti. In una permuta del 1908 per la nuova sede comunale troviamo ricordati i due Consiglieri Illuminato Bassetti e Mansueto Biotti. Il primo nome di un Capocomune appare nel 1822: Valentino Chemelli. Seguono poi Pietro Sommadossi (1831), Decarli (1842), Carlo Rigotti (1851-1857), Decarli (1857-1860), Domenico Sommadossi (1860-1863), Beatrici (1866), Bernardino Rigotti (1870), Fortunato Rigotti (1873), Costante Decarli (1878), Morelli (1879-1882), Cesare Graziadei (1895), Bernardino Rigotti (1896), Decarli (1903), Francesco Morelli (1905), Cesare Beatrici (1908), Porfirio Sommadossi (1914-1917).\nDelle due sfere d'azione attribuite in epoca asburgica al Comune, una, quella detta delegata, lo obbligava a cooperare agli scopi della pubblica amministrazione: pubblicazione delle leggi, scossione delle imposte, cooperazione in affari di coscrizione e leva, provvisione alloggi e trasporto militari, consegna di ricercati o disertori, allontanamento dei forestieri sospetti, sorveglianza su pesi e misure, rilascio delle carte di iscrizione, dei certificati di buona condotta e dei permessi politici di matrimonio. L'altra, quella pur chiamata indipendente, permetteva finalmente al Comune stesso di liberamente ordinare, disporre ed eseguire con le proprie forze. Le quali ultime, per\u00f2, per le nostre piccolissime comunit\u00e0 rurali, erano spesso assai esigue, consegnate com'erano alla gestione dell'avaro patrimonio comunale, alle tenui addizionali alle steore (imposte dirette), al dazio sui (magri) consumi (imposte indirette), e a varie altre soffertissime sovrimposte.\nNel 1908 la cancelleria cambi\u00f2 residenza: in seguito a una permuta e a un versamento in contanti, l'amministrazione comunale, insieme con la scuola (che compare nei documenti a partire dal 1854) e la canonica, si trasfer\u00ec nell'odierno palazzo comunale. Condussero la transazione il Capocomune Cesare Beatrici e i consiglieri deputati Illuminato Bassetti e Mansueto Biotti. Intanto a partire dal 1907 anche le elezioni comunali si svolgevano a suffragio universale maschile, secondo la nuova legge elettorale asburgica.\nPrimo assaggio d'italianit\u00e0.\nDal novembre 1918 la Comunit\u00e0, conservando le vecchie istituzioni asburgiche, come tutte altre trentine, prese ordini dal Governatorato militare, diretto dal generale Pecori Giraldi e trasformato nel luglio 1919 in Governatorato civile con a capo Luigi Credaro. Nel 1921 si fece il censimento: Padergnone contava 431 abitanti e sulle prime il governo italiano sembrava orientato a favorire le autonomie locali. Nel novembre dello stesso, infatti, venne istituita la Giunta provinciale straordinaria per la Venezia Tridentina con sede a Trento in piazza Dante, la quale per\u00f2 venne abolita nell'ottobre del 1922 dai fascisti che si apprestavano a governare a modo loro l'Italia, dando in mano il Trentino e l'Alto Adige ad un prefetto fino al gennaio 1923.\nProprio nel gennaio 1923 la Venezia Tridentina assunse il nome di provincia di Trento retta da un Commissario reale straordinario, dalla quale solo nel 1927 si staccher\u00e0 la Provincia di Bolzano. Sempre nel 1923 furono emanate disposizioni in base alle quali anche la Rappresentanza padergnonese doveva chiamarsi Consiglio e la Deputazione assumere il nome di Giunta comunale. Gi\u00e0 nel 1921, per\u00f2, i Padergnonesi chiamavano sindaco il capocomune Enrico Decarli. Dal 1918 l'i.r.Giudizio Distrettuale di Vezzano aveva preso il nome di Pretura e, come tale, sarebbe rimasto in piedi fino all'aprile del 1931. Giunte e Consigli comunali durarono a malapena due anni, sostituiti come furono, a partire del 1925, da un'unica autorit\u00e0, il Podest\u00e0, di nomina governativa. Intanto iniziava la concentrazione delle piccole comunit\u00e0 che avrebbe ridotto in poco tempo il numero dei comuni trentini da 371 a 113. In esecuzione del Regio Decreto del marzo 1928 Padergnone venne aggregato come frazione al Comune di Vezzano e i beni sottoposti ad uso civico vennero governati da un Comitato frazionale del quale facevano parte rappresentanti di Vezzano, Padergnone, Fraveggio, Lon, Ciago, s.Massenza, Ranzo e Margone.\nIl duce del fascismo, Benito Mussolini, elimin\u00f2 qualsiasi tipo di elezione, considerata un inutile \"ludo cartaceo\"; poi dichiar\u00f2 guerra alla Francia, alla Gran Bretagna, all'Unione Sovietica e agli Stati Uniti d'America; e infine venne giustiziato a Giulino di Mezzegra, mentre tentava di scappare in Svizzera travestito da ufficiale tedesco. Fu a questo punto che si prese la decisione di restaurare il regime elettorale con gli interessi, e di far votare uomini e donne padergnonesi a suffragio universale diretto tanto nel referendum del 1946 quanto nelle successive elezioni comunali.\nPadergnone ai Padergnonesi.\nPadergnone era l'unica fra le frazioni vezzanesi ad avere il bilancio in attivo e l'impressione precisa di essere piuttosto trascurata dal capoluogo. Furono raccolte le firme sufficienti per chiedere il distacco del Paese dal comune di Vezzano e la sua ricostituzione in comune autonomo con la circoscrizione territoriale preesistente alla sua aggregazione al comune di Vezzano. Perch\u00e9 ci\u00f2 avvenisse era necessario che almeno la maggioranza relativa dei suffragi dell'intero comune di Vezzano risultasse favorevole. Quando il 14 ottobre 1951 si tenne il referendum, si ebbero 352 voti per il s\u00ec e 351 per il no. Dei 310 elettori padergnonesi, solo 234 si presentarono al voto, 2 votarono scheda bianca e 6 espressero la volont\u00e0 di restare uniti a Vezzano.\nPass\u00f2 poi quasi un anno impiegato a mettersi d'accordo sulla spartizione dei beni comunali e quindi si provvide ad emanare la Legge regionale del 23 agosto 1952, con la quale il Presidente della Giunta regionale Odorizzi, su approvazione del Consiglio della neocostituita (1948) Regione Autonoma Trentino-Alto Adige a statuto speciale, decretava la ricostituzione del Comune di Padergnone. Ci vollero inoltre altri quattro mesi prima che, con Decreto regionale del primo giorno di gennaio del 1953, fosse nominato per il neoricostituito Comune un Commissario straordinario (ai fini di constatare la situazione patrimoniale e finanziaria del Comune) nella persona del signor Matteo Adami. Passarono infine quasi diciotto mesi prima che nel giugno del 1954 venisse eletto il nuovo Consiglio comunale, in seno al quale l'Adami era eletto Sindaco, e si desse il via agli uffici comunali e all'anagrafe.\nI censiti eleggevano direttamente a suffragio universale il Consiglio comunale, in seno al quale erano poi scelti il Sindaco e la Giunta comunale. Dopo il quadriennale mandato di Matteo Adami (1954-1958), fu la volta di Giuseppe Decarli, che fu sindaco per due mandati consecutivi, dal dicembre del 1958 al marzo del 1967. Seguirono poi Giuseppe Morelli (marzo 1967-aprile 1971) e, per altri due mandati (dall'aprile 1971 al giugno 1980), ancora Giuseppe Decarli. Dal giugno 1980 al giugno 1995 resse il Comune con tre mandati quinquennali consecutivi Valentino Bassetti.\nA partire dalle elezioni comunali del 1995 il Sindaco venne eletto direttamente dai censiti quale capo della lista col maggior numero di suffragi. A partire dal giugno 1995 il Comune fu retto da Luca Maccabelli, che ebbe dagli elettori la riconferma del mandato sia nel 2000 che nel 2005."}
{"id": "36816", "revid": "101768", "url": "https://it.wikipedia.org/wiki?curid=36816", "title": "Pal\u00f9 del Fersina", "text": "Pal\u00f9 del Fersina (\"Palai en Bersntol\" in mocheno e \"Palai im Fersental\" in tedesco) \u00e8 un comune italiano di 167 abitanti della provincia autonoma di Trento.\nIl centro abitato \u00e8 situato a 1 360 m (s.l.m.) riunisce diverse localit\u00e0 fra le quali Sigismondi, Stefani, Lenzi (dove si trova il municipio), Battisti, Tassaineri, Tolleri e Canopi.\nIl comune attuale \u00e8 l'aggregazione dei diversi masi originari evoluti in piccoli centri abitati.\nToponimo.\nL'etimo deriva dal latino \"palus-paludis\", e indica pertanto un luogo paludoso o comunque tendenzialmente umido. Il toponimo compare per la prima volta in un documento datato 1293, che fu redatto in occasione di un dibattimento processuale seguito ad una lite tra gli abitanti di Frassilongo e Fierozzo, i primi vengono scoperti ad usufruire del territorio del monte Florocium, per il pascolo e per il taglio del legname. Il toponimo mocheno nella forma Palai o pi\u00f9 raramente Palae, oggi in disuso, \u00e8 frutto di una trasformazione del toponimo latino, che viene tedeschizzato in queste forme.\nLa toponomastica locale \u00e8 bilingue, per quanto concerne i toponimi noti a livello nazionale, presenta il nome delle localit\u00e0 prima in italiano, poi in m\u00f2cheno.\nTutto questo \u00e8 regolamentato da una legge e da un regolamento provinciale che concretizzano lo \"Statuto di Autonomia delle Province Autonome di Trento e Bolzano,\" a tutela delle minoranze linguistiche.\nStoria.\nCome gi\u00e0 evidenziato pi\u00f9 sopra il toponimo compare per la prima volta in un documento datato 1293, ma in questo scritto si parla di mons Paludis, indice che molto probabilmente la zona non era ancora abitata stabilmente, anche perch\u00e9 nella diatriba per lo \"sfruttamento\" del monte di Fierozzo, non sono presi in causa abitanti di Pal\u00f9. Dai documenti risulta che la giurisdizione della parte pi\u00f9 alta della vallata competesse ai conti Castelnuovo di Caldonazzo, anche se non sono ancora noti documenti che possa testimoniare come ne siano entrati in possesso. Nell'archivio Scena sono presenti 4 documenti di investiture, in cui si trovano riferimenti a Pal\u00f9, tutti datati tra il 1324 ed il 1337. Il primo datato 30 maggio 1324 riferisce di un tale Corrado, cacciatore trasferitosi a Fierozzo, ma che prima abitava a Pal\u00f9. I primi abitanti di Pal\u00f9 e della sponda orografica sinistra del fiume Fersina sono detti \"roncadori\" perch\u00e9 una volta ottenuta l'investitura del maso, dovettero roncare la terra per renderla fertile e costruire la propria abitazione. Essi accettarono il toponimo di origine latina gi\u00e0 in uso per la zona, trasformandolo nella propria lingua natia, da cui l'attuale termine m\u00f2cheno, Palai.\nIn un documento del 24 agosto 1533 compare per la prima volta il termine nella forma tedeschizzata \"Palay\". Il toponimo ha avuto nel tempo numerose varianti, come ad esempio Pall\u00f9, Pal\u00f9 di Fierozzo, Pal\u00f9 di Pergine o Pal\u00f9 di Sant'Orsola nel ventennio fascista, detto anche Pal\u00f9 dei M\u00f2cheni, dal 1959 con legge regionale \u00e8 indicato con la forma odierna di Pal\u00f9 del F\u00e8rsina. Difficile dire quando esattamente sia sorto l'abitato di Pal\u00f9, le ipotesi degli studiosi sono differenti anche se gli studi pi\u00f9 recenti indicano che molto probabilmente la colonizzazione della vallata \u00e8 avvenuta dal basso verso l'alto, partendo quindi da Frassilongo, che \u00e8 sempre stata giurisdizione del Castello di Pergine, come ritiene anche Giuseppe Gerola, seguono poi Fierozzo e Pal\u00f9,\nSicuramente nel 1324 la zona era gi\u00e0 abitata in maniera stabile da alcune famiglie che vivevano in masi, se negli anni seguenti molti documenti riportano a fianco al nome di persona, il toponimo Pal\u00f9. Solo successivamente, all'inizio del cinquecento, giunsero i canopi, minatori specializzati che risiedevano temporaneamente in valle per lavorare all'interno delle miniere. Questi provenivano principalmente dalla Boemia, sfruttavano le risorse locali, legname per le gallerie e per la fusione dei minerali, e i pascoli per gli animali, utili a trasportare a valle i materiali estratti. Per questo motivo non erano in buoni rapporti con i Roncadori, con i quali sorsero spesso nel tempo liti e contese.\nSociet\u00e0.\nVariazioni.\nNel 1929 \u00e8 stato aggregato a Sant'Orsola (ora Sant'Orsola Terme); nel 1948 \u00e8 stato distaccato e ricostituito come comune autonomo. Nel 1959 cambia denominazione da Pal\u00f9 a Pal\u00f9 del Fersina.\nRipartizione linguistica.\nLa sua popolazione, secondo il censimento del 2011, \u00e8 per il 92,9% di lingua m\u00f2chena e per il 7,1% di lingua italiana.\nCultura.\nIstituti Culturali.\nA Pal\u00f9 del Fersina ha sede l'Istituto culturale mocheno, che oltre ad un allestimento permanente dedicato alla lingua e cultura della minoranza m\u00f2chena dispone di una ricca biblioteca specialistica.\nMusei.\nNel territorio del comune si trovano:\nI M\u00f2cheni.\nParticolarit\u00e0 di questo centro \u00e8 di essere uno dei tre comuni della parte orientale della Valle del Fersina in cui la popolazione \u00e8 costituita prevalentemente da Mocheni, cio\u00e8 di una etnia parlante l'omonima lingua germanica, derivata da antiche migrazioni di coloni tedeschi in questa valle, a quell'epoca secondo alcuni per esercitare la professione di minatori, secondo altri invece come agricoltori e allevatori. Comunque, con la successiva chiusura delle miniere (di rame, argento e piombo), questa popolazione si dedic\u00f2 all'agricoltura ed allevamento. La particolarit\u00e0 culturale di questa valle \u00e8 difesa dalla legislazione regionale del Trentino-Alto Adige, e sviluppata dall'Istituto culturale mocheno, che ha sede appunto a Pal\u00f9; il nome ufficiale di questo centro, in mocheno, suona \"Palai en Bersntol\" (quest'ultimo \u00e8 il termine mocheno per indicare la valle del Fersina)."}
{"id": "36817", "revid": "439868", "url": "https://it.wikipedia.org/wiki?curid=36817", "title": "Peio", "text": "Peio (IPA: , \"P\u00e9i\", \"P\u00e9j\", \"Pi\u00e8i\" o \"P\u00e8i\" in solandro; \"Pi\u00e8j\" nella parlata della frazione di Peio Paese), scritto a volte impropriamente Pejo, \u00e8 un comune italiano sparso di abitanti della provincia autonoma di Trento, sito nell'omonima valle e noto per le sue sorgenti di acqua ferruginosa e per le sue terme. \u00c8 uno dei comuni pi\u00f9 estesi del Trentino, con ben 162,33\u00a0km\u00b2 di territorio, e la sede comunale \u00e8 Cogolo.\nStoria.\nIl comune nacque nel 1928 in seguito all'accorpamento dei cinque comuni precedentemente presenti in valle: Celledizzo, Celentino, Cogolo, Comasine e Peio. Il capoluogo comunale divenne Cogolo, mentre l'abitato di Peio, per una migliore e rapida distinzione, \u00e8 normalmente identificato come Peio Paese. \nTale provvedimento fu ratificato con il Regio Decreto 28 giugno 1928, n. 1686: \"Riunione dei comuni di Celadizzo, Celentino, Cogolo, Comasine e Peio in un unico Comune denominato \u00abPeio\u00bb con capoluogo a Cogolo\".\nCultura.\nIstruzione.\nMusei.\nGrazie alle peculiarit\u00e0 dell'ambiente, delle strutture storiche, delle tradizioni e al lavoro di ricerca etnografica svolto dall'Associazione L.I.N.U.M.\" (Lavorare Insieme per Narrare gli Usi della Montagna),\" nell'anno 2002, la Provincia di Trento ha riconosciuto al territorio del Comune di Peio lo status di Ecomuseo. La denominazione ufficiale scelta \u00e8 stata: Ecomuseo della Val di Peio \"Piccolo Mondo Alpino\".\nNel 2003 \u00e8 stato creato un museo riguardante la Prima guerra mondiale, svoltasi anche su queste montagne. Tale museo contiene reperti riguardanti sia il campo di battaglia, sia oggetti di uso quotidiano, documenti, mappe, videodocumentari ed un archivio fotografico.\nEconomia.\nTurismo.\nPeio \u00e8 un importante centro turistico che offre nei mesi estivi la possibilit\u00e0 di effettuare escursioni nel Parco nazionale dello Stelvio, mentre in quelli invernali la possibilit\u00e0 di praticare lo sci alpino, lo sci nordico ed il pattinaggio su ghiaccio. Sul territorio comunale sono presenti come punti di appoggio i rifugi Vioz e Larcher.\nInfrastrutture e trasporti.\nLa Val di Peio \u00e8 percorsa dalla Strada Provinciale SP 87 che ha origine nei pressi di Fucine dalla SS 42 del Tonale e che termina a Peio Paese dopo aver attraversato direttamente o con varie diramazioni (SP 87dir) tutte le frazioni.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Celledizzo, Celentino, Cogolo e Comasine.\nIn realt\u00e0, come visto precedentemente, non si \u00e8 trattato di accorpamento, ma di riunione di tutti e cinque i comuni. Data l'omonimia fra il nuovo comune ed uno di quelli soppressi, a livello Istat il provvedimento \u00e8 stato per\u00f2 trattato come un'aggregazione.\nSport.\nCalcio.\nIn Val di Peio, sono state ospitate svariate volte squadre di calcio professionistiche per i ritiri estivi tra cui ricordiamo il Chievo Verona, il Brescia, il Panathinaikos, la Torres e pi\u00f9 recentemente le formazioni giovanili del e del Napoli. Dall'estate 2016 a quella 2018 \u00e8 sede del ritiro del Cagliari Calcio\nCiclismo.\nPeio ha ospitato l'arrivo di due tappe del Giro d'Italia:\nLa frazione di Cogolo \u00e8 un capolinea della ciclopista della Val di Sole.\nAlpinismo.\nIl territorio offre varie possibilit\u00e0 di escursioni alpinistiche, in particolare la salita al Monte Vioz e alla Punta Taviela."}
{"id": "36818", "revid": "322321", "url": "https://it.wikipedia.org/wiki?curid=36818", "title": "Pellizzano", "text": "Pellizzano (IPA: , \"Plici\u00e0n\" in solandro, \"Plici\u00e0\" nella parlata locale) \u00e8 un comune italiano di 771 abitanti della provincia di Trento.\nGeografia fisica.\nIl territorio comunale di Pellizzano si estende nella parte occidentale della Val di Sole ed \u00e8 attraversato dal torrente Noce. Il nucleo a cui si deve il nome del comune si trova in una zona pianeggiante a fondovalle, mentre le due frazioni di Castello e Termenago dominano la valle dal versante settentrionale.\nStoria.\nLa pi\u00f9 antica attestazione storica del toponimo di Pellizzano si ritrova in un documento datato 1211, nel quale \u00e8 riportata la citazione di un tal \"\u00abBertoldi, fratris eius de Plezano\u00bb\". A quel tempo, nel quale si registrano anche le prime menzioni storiche di Castello e Termenago, il territorio di Pellizzano costituiva un'unica comunale assieme alle frazioni di Ognano, Claiano e Darbi, con quest'ultima in seguito scomparsa (probabilmente per via di uno smottamento).\nDurante il Principato vescovile di Trento, le controversie agro-pastorali che vedevano spesso contrapposti gli abitanti di Pellizzano a quelli di Termenago o di altri centri della zona venivano risolte nella piazza antestante alla chiesa di Santa Maria.\nSotto la dominazione napoleonica, Pellizzano fu interessato da un rilevante fenomeno di emigrazione.\nNel 1929 il centro di Pellizzano fu costituito a sede municipale di un territorio che, oltre alle frazioni di Castello e Termenago, comprendeva anche Ossana. La decisione fu tuttavia abrogata nel secondo dopoguerra, quando Ossana riacquis\u00ec l'autonomia comunale. Nel 2019, le popolazioni dei due comuni hanno bocciato la proposta di una fusione tra Pellizzano e Ossana.\nSociet\u00e0.\nLingue e dialetti.\nA differenza di quanto avviene nei paesi limitrofi e delle stesse frazioni di Castello e Termenago, il dialetto di Pellizzano \u00e8 caratterizzato da un'inflessione chiaramente lombarda.\nSport.\nSono presenti due trampolini scuola per il salto con gli sci. Il primo denominato \"Scuola\" \u00e8 un HS 21 con punto K 20 mentre il secondo denominato \"Val di Sole\" \u00e8 un HS 38 con Punto K 35. Vi \u00e8 la possibilit\u00e0 di utilizzarli sia nel periodo invernale che in quello estivo.\nNel 2018 viene finanziata la realizzazione del nuovo trampolino HS66, di un impianto di risalita, di una tribuna e di una palazzina servizi."}
{"id": "36819", "revid": "322321", "url": "https://it.wikipedia.org/wiki?curid=36819", "title": "Pelugo", "text": "Pelugo (\"Pil\u00f9ch\" in dialetto trentino) \u00e8 un comune italiano di 398 abitanti della provincia autonoma di Trento.\nGeografia fisica.\nSituato in Val Rendena, nei pressi dell'imbocco della Valle di Borzago che sale al ghiacciaio del Car\u00e8 Alto a breve distanza dalla Val Genova e dal ghiacciaio del Lares. Il territorio \u00e8 tipicamente di alpino e di interesse ambientale.\nStoria.\nPelugo \u00e8 un antico paese dominato dal castelliere preistorico di San Zeno. Sul piano a sud est si trovavano i casolari di Arena, nominati nel 1364, probabilmente distrutti da un'alluvione. Il paese fu ricostruito dopo l'incendio del 4 marzo 1922 e vive l'operoso benessere della Rendena. Notevole \u00e8 la chiesa di Sant'Antonio Abate che conserva begli affreschi del Quattrocento di Cristoforo I Baschenis, appartenente alla famosa famiglia di pittori itineranti bergamaschi.\nEconomia.\nAttivit\u00e0 tradizionali sono l'industria del legname, della seta, l'artigianato del ferro battuto (fucine sul Bed\u00f9) e la torchiatura dell'olio di noce."}
{"id": "36822", "revid": "123206261", "url": "https://it.wikipedia.org/wiki?curid=36822", "title": "Pieve di Ledro", "text": "Pieve di Ledro (\"Pi\u00e9v de L\u00e9der\" o \"La Pi\u00e9f\" in dialetto locale) \u00e8 una frazione di 623 abitanti del comune di Ledro sulle rive dell'omonimo lago in Trentino.\nStoria.\nEra un comune che assieme agli ex comuni di Tiarno di Sopra, Tiarno di Sotto, Bezzecca, Concei e Molina di Ledro faceva parte dell'Unione dei Comuni della Valle di Ledro, confluiti dal 1\u00ba gennaio 2010 nel nuovo comune di Ledro."}
{"id": "36823", "revid": "322321", "url": "https://it.wikipedia.org/wiki?curid=36823", "title": "Pieve Tesino", "text": "Pieve Tesino (\"La Pi\u00e8ve\" in dialetto valsuganotto, \"Tesin\" in tedesco desueto) \u00e8 un comune italiano di 643 abitanti della provincia autonoma di Trento, in Trentino-Alto Adige.\n\u00c8 stato il primo paese in Italia ad avere una pro loco.\nIl paese \u00e8 una meta turistica, fu sede della chiesa pievana della valle e da questo ne deriva il nome e qui, il 3 aprile 1881, nacque Alcide De Gasperi.\nGeografia fisica.\nIl paese \u00e8 situato alle pendici del monte Silana ad un'altitudine di 843 m. Assieme a Castello e Cinte compone i tre paesi dell'altopiano del Tesino. L'abitato si snoda in modo uniforme, lungo la via di collegamento che porta da Bieno a Castello Tesino. La frazione pi\u00f9 occidentale, Pradellano, si sviluppa ai piedi della parete nord del Monte Lefre, mentre il corso del torrente Chieppena segna il confine comunale con Bieno e quindi dell'altopiano con la Valsugana.\nIl territorio di Pieve \u00e8 formato da vaste aree boschive, in maggioranza abeti, larici e alberi di latifoglie. Nel territorio vi scorre il torrente Grigno.\nStoria.\nFino a circa met\u00e0 del Seicento i pievesi furono dediti alla pastorizia ed alle conseguenti transumanze tra le montagne del tesino e le pianure veneto-tosco-emiliane per poter sfamare le proprie greggi. Della conoscenza del territorio accumulata dai pievesi con tali transumanze, approfitt\u00f2 un certo Gallo, di Castel Tesino, che aveva scoperto una miniera di pietre focaie ed aveva necessit\u00e0 di smerciare tali pietre. I pievesi si dedicarono quindi al commercio delle pietre focaie, insieme agli abitanti dei paesi vicini, Castello Tesino e Cinte Tesino, vendendo non solo in Italia Settentrionale, ma anche nei paesi del Centro Europa. Nei loro viaggi di ritorno, passando per Bassano, i Tesini si fermavano nella bottega di ferramenta di un certo Remondini per fare i propri acquisti. Quando il Remondini acquist\u00f2 una stamperia, pens\u00f2 ai Tesini per smerciare le proprie stampe. Erano stampe grossolane, su carta grezza, per lo pi\u00f9 di santi, che si vendevano casa per casa ed a bassissimo prezzo. Questo commercio soppiant\u00f2 sia la pastorizia che la vendita di pietre focaie e, con esso, i Tesini percorsero non solo tutta l'Europa, ma addirittura il mondo intero. Col tempo i Tesini aprirono, in Europa, una sessantina di negozi, divenendo poi, alcuni di essi, anche editori di stampe.\nMonumenti e luoghi d'interesse.\nArchitetture civili.\nNella \"Piazza Maggiore\" si ergono: il \"Palazzo del Municipio vecchio\", la \"casa Pellizzaro-Carestia\" e la \"casa Buffa-Caporale\".\nNel mezzo della piazza c'\u00e8 la monumentale settecentesca fontana ottagonale di pietra rossa con quattro getti e stemmi.\nSul Palazzo del Municipio vi \u00e8 una lapide che ricorda Alcide De Gasperi, qui nato il 3 aprile 1881; in Via Degasperi \u00e8 possibile osservare una lapide analoga sulla sua casa natale, ora trasformata nel Museo casa De Gasperi, che ripercorre la vita trentina del grande Statista.\nUna delle testimonianze delle fortune accumulate con tale commercio \u00e8 la Villa Daziaro, un edificio in mattoni rossi che ricorda sia la villa veneta che la dacia russa. I suoi proprietari, infatti, dopo essere partiti da Pieve come venditori ambulanti di stampe, aprirono due negozi a Mosca, e successivamente ne fondarono uno a San Pietroburgo, quindi a Parigi e poi a Varsavia. Divennero essi stessi editori di stampe, affiancandosi agli altri grandi editori pievesi di stampe in europa, come ad esempio i Buffa ad Amsterdam, gli Zanna a Kriegshaber presso Augsburg, i Tessari ad Augsburg ed a Parigi, gli Avanzo a Bruxelles, i Fietta a Strasburgo e Metz, i Pellizzaro a Besancon in Francia, ecc. Una parte della collezione Daziaro \u00e8 consultabile in formato digitale presso il Museo per Via.\nA Pieve ha inoltre sede il Giardino d'Europa De Gasperi, uno dei quattro giardini realizzati in omaggio ai padri fondatori dell'Unione europea.\nAmministrazione.\nL'amministrazione nelle antiche comunit\u00e0 di villaggio.\nNonostante Pieve e l'Altopiano del Tesino in generale fossero sottoposti al feudo di Castel Ivano, i vari paesi avevano una certa autonomia nella gestione del proprio territorio. \"La regola\" era lo statuto amministrativo delle comunit\u00e0 rurali trentine adottato per secoli fin dal medioevo.Ogni villaggio come Pieve, aveva la sua \"regola\", riportata su documenti chiamati generalmente \"carte di regola\". Lo scopo della \"regola\" era quello di controllare attraverso norme rigorose, i beni della comunit\u00e0 (molto vasti) e quelli dei (pochi) privati. I beni della comunit\u00e0 comprendevano il bosco e i pascoli con le malghe, mentre i beni privati delle famiglie comprendevano le case con l'orto e i terreni coltivati. Nelle \"carte di regola\", oltre alla gestione dei beni comunitari, erano riportate alcune disposizioni per la nomina e i doveri, di chi ogni anno, amministrava \"la regola\". Alle elezioni annuali degli amministratori, si richiedeva la partecipazione dell'intera collettivit\u00e0 del villaggio (\"i vicini\"). Gli amministratori venivano eletti fra i capifamiglia (chiamati \"fuochi\") di ogni \"vicinato\".L'apparato amministrativo della regola comprendeva: \nLa fine \"dell'amministrazione regoliera\" coincise con la deposizione del vescovo di Trento e Bressanone da parte di Napoleone nel 1796, che ne decret\u00f2 definitivamente il bando. Tuttavia certe forme di \"Regola\" persistono ancora oggi come ad esempio, il diritto di ogni nucleo familiare ad avere una particella di bosco, oppure quella delle \"fratte\", cio\u00e8 l'assegnazione da parte del comune di appezzamenti di terreno incolto per la coltivazione di orti, alle famiglie che ne fanno richiesta.\nSport.\nIl piccolo paese ha una squadra di calcio a 5, il C5 Tesino Lamon DT Color, che gioca nel campionato di Serie C2 del Trentino Alto Adige, la squadra rappresenta anche il comune di Lamon.\nLa squadra dispute le partite casalinghe a Pieve Tesino nella palestra del piccolo comune.\nLa formazione \u00e8 rappresentata anche a livello femminile."}
{"id": "36824", "revid": "125429967", "url": "https://it.wikipedia.org/wiki?curid=36824", "title": "Pinzolo", "text": "Pinzolo (pron. Pinz\u00f2lo; \"Pinz\u00f6l\" in dialetto rendenese) \u00e8 un comune italiano di abitanti della provincia di Trento, nell'alta Val Rendena, situato all'inizio della Strada statale 239 di Campiglio che conduce al Passo Campo Carlo Magno.\n\u00c8 il maggiore centro della valle ed \u00e8 situato su una piana prativa fra il Gruppo dell'Adamello a ovest e il Gruppo del Brenta a est. La chiesa di \"ch\u00ecesa di San Vigilio\" intitolata a san Vigilio santo e vescovo trentino, conserva dipinta una famosa cinquecentesca danza macabra opera di Simone II Baschenis, che all'interno dell'edificio ha lasciato, nel presbiterio e nell'abside, affreschi vari tra i quali ci sono la Crocefissione, immagini di apostoli ed episodi della vita del santo.\nStoria.\nLa circoscrizione territoriale ha subito le seguenti modifiche:\nSociet\u00e0.\nEmigrazione.\nPinzolo come gran parte della Val Rendena \u00e8 stata terra di emigrazione verso molti paesi del mondo inclusi Stati Uniti e Gran Bretagna. Molti di questi emigranti sono rimasti nelle nazioni di destinazione mentre altri sono rientrati nelle loro valli.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 223 persone. Le nazionalit\u00e0 maggiormente rappresentate in base alla loro percentuale sul totale della popolazione residente erano:\nEconomia.\nTurismo.\nPinzolo \u00e8 una localit\u00e0 turistica alpina; a pochi chilometri \u00e8 situata la pi\u00f9 nota e frequentata frazione di Madonna di Campiglio cosiddetta \"Perla delle Dolomiti\". Negli ultimi mesi del 2011 \u00e8 stata realizzata una cabinovia all'avanguardia che collega le piste di Pinzolo a quelle di Madonna di Campiglio e Folgarida-Marilleva, dando origine a uno dei comprensori sciistici pi\u00f9 estesi delle Alpi e il pi\u00f9 esteso del Trentino: 150 chilometri di piste.\nIl nuovo impianto \u00e8 lungo quasi 5 chilometri, percorre 1100 metri di dislivello, comprende quattro stazioni (due di partenza/arrivo e due intermedie) e ha una capacit\u00e0 di 1800 persone l'ora. Strutture dedicate agli snowboarder sono l'Ursus Snowpark in loc. Grost\u00e8 e il Brentapark in localit\u00e0 Grual.\nLa Dolomitica \u00e8 una pista da sci di Pinzolo, in due varianti: Star e Tour. Entrambe partono a 2100 metri di quota, sul Doss del Sabion e terminano a 852 metri, in localit\u00e0 Tulot a Carisolo. La prima variante, lunga 3455\u00a0m, ha una pendenza media del 36%, la seconda, lunga 5750\u00a0m, ha una pendenza media del 22%.\nDolomitica Star: quota di partenza: 2100\u00a0m.s.l.m. quota di arrivo: 852\u00a0m.s.l.m. lunghezza: 3455\u00a0m dislivello: 1248\u00a0m difficolt\u00e0: nera pendenza media: 36% pendenza max.: 70% tracciato: Pista Rododendro, Variante Rododendro Cioca 2, Cioca 2, Tulot\nLa localit\u00e0 gode di elevatissime affluenze sia per quanto riguarda la stagione invernale, sia per quella estiva. Ricca la dotazione di impianti sportivi di Pinzolo e della valle: campi da tennis, calcio, basket, pallavolo e beach volley, campi da golf, bocce, palaghiaccio, piscine, tiro con l'arco, minigolf, palestra, mountain bike, parapendio, percorsi vita.\nDi notevole interesse storico \u00e8 la chiesa di san Vigilio, il cui assetto attuale risale al 1515, famosa per le danze macabre; celebre l'affresco del 1539 di Simone Baschenis, pittore bergamasco che oper\u00f2 anche in altre chiese della Val Rendena e della Val di Sole.\nNel territorio comunale sono comprese anche la Val di Genova e la Val Nambrone, di grande interesse naturale e turistico.\nGran parte del territorio comunale fa parte del Parco naturale Adamello-Brenta.\nSecondo uno studio condotto nel 2018, Pinzolo \u00e8 risultata la localit\u00e0 sciistica pi\u00f9 economica in Italia.\nAmministrazione.\nSegue un elenco delle amministrazioni locali.\nSport.\nSociet\u00e0 e circoli sportivi.\nLe societ\u00e0 sportive che operano sul territorio sono:\n\u00c8 inoltre presente un golf club a Caderzone\nEventi sportivi.\nAlla frazione Madonna di Campiglio, il 4 giugno 1999, si \u00e8 conclusa la 20\u00aa tappa del Giro d'Italia 1999 con la vittoria di Marco Pantani. Inoltre regolarmente ivi si tengono la Coppa del Mondo di Sci (storiche le vittorie di Alberto Tomba), nonch\u00e9 importanti eventi di altre discipline invernali come il freestyle. Degno di nota l'annuale \"Wrooom\", che vede protagoniste le scuderie Ferrari e Ducati, i cui piloti, collaudatori e dirigenti si concedono ai fans in una settimana di sciate, divertimento e gare in kart chiodati sul laghetto ghiacciato.\nLa 24 ore di Pinzolo di sci da fondo si tenne in anni passati.\nPer anni Pinzolo \u00e8 stata localit\u00e0 di ritiro pre-campionato sia delle formazioni giovanili del Milan, sia di numerose squadre di Serie A: dal 2006 al 2010 ha ospitato la dell'immediato post-calciopoli (durante il periodo del ritiro dell'estate 2006, i bianconeri erano formalmente retrocessi in Serie C); nel 2010 ha ospitato anche il Catania; dal 2011 al 2014 \u00e8 stata sede dei ritiri estivi dell'; dal 2015 al 2017 \u00e8 stata scelta come localit\u00e0 principale per il ritiro estivo dalla Roma a cui si sono aggiunte Sampdoria e Parma; nel 2018, Pinzolo ha ospitato il ritiro estivo del di Filippo Inzaghi. I Felsinei si sono accasati per il ritiro estivo anche nel 2020 e 2021, questa volta con Sini\u0161a Mihajlovi\u0107 come allenatore."}
{"id": "36825", "revid": "322321", "url": "https://it.wikipedia.org/wiki?curid=36825", "title": "Pomarolo", "text": "Pomarolo (\"Pomar\u00f2l\" in dialetto locale) \u00e8 un comune italiano di abitanti in provincia di Trento.\nOrigine del nome.\nIl toponimo deriva dal latino \"pomarium\" con suffisso diminutivo (\"piccolo meleto\"). Proprio per questo lo stemma tradizionale, derivante da sigilli del XVIII secolo e adottato ufficialmente il 1\u00ba settembre 1980, rappresenta un melo con frutti d'oro.\nStoria.\nComplice la sua collocazione sulla strada che costeggia la riva orientale dell'Adige, Pomarolo \u00e8 sempre stato, dopo Villa Lagarina, il centro pi\u00f9 importante della Val Lagarina sia durante l'epoca romana che nell'Alto Medioevo. Il villaggio venne distrutto nel 1136 dall'imperatore Lotario II di Supplimburgo. Dalle ceneri dell'incursione imperiale, il villaggio risorse come un piccolo libero comune valligiano, la cui sfera d'influenza comprendeva tutti i villaggi tra Isera, Aldeno e Cimone. Parallelamente, presso la vicina rocca di Castel Barco si originava una famiglia di \"milites\" di grande importanza nella storia del Trentino, i Castelbarco. Occupato dalla Repubblica di Venezia nel XV secolo, il castello venne distrutto per ordine di Massimiliano I d'Asburgo nel 1508.\nNel 1967 i confini del territorio comunale hanno subito una modifica in seguito al distacco della frazione Piazzo, aggregata al comune di Villa Lagarina (Censimento 1961: pop. res. 219).\nSociet\u00e0.\nTradizioni e folclore.\nTra le tradizioni locali non si pu\u00f2 tralasciare il \"fil\u00f2\", tipica usanza rurale veneto-trentina. Consiste in una riunione serale alla quale, in passato, intervenivano persone anziane e giovani che raccontavano le ultime novit\u00e0, infiorandole naturalmente con la fantasia e quel pizzico di malizia che rendeva interessanti le conversazioni.\nLa sede pi\u00f9 adatta a tali riunioni era senz'altro la stalla, il luogo pi\u00f9 caldo della casa rurale, che era costituita da enormi stanzoni per i bachi da seta, spesso aperti in modo tale che passasse il vento di tramontana che le lunghe sere invernali portavano con s\u00e9.L'usanza del \"fil\u00f2\" si \u00e8 protratta fino alla fine della seconda guerra mondiale, ma con la quasi totale scomparsa delle stalle adiacenti alle case, dell'economia agricola diffusa ed il contributo non irrilevante dell'avvento della televisione, \u00e8 del tutto scomparsa.\nCultura.\nMedia.\nPomarolo \u00e8 stata la location della serie televisiva La dama velata.\nEconomia.\nServizi.\nSono presenti un centro civico, degli ambulatori medici, una farmacia, una caserma di vigili del fuoco, uno sportello bancario, un ufficio postale, un tabaccaio, un asilo nido, una scuola dell'infanzia, una scuola elementare, un auditorium, un punto di lettura, una palestra e un campo sportivo.\nInfrastrutture e trasporti.\nIl paese di Pomarolo \u00e8 raggiungibile comodamente dall'autostrada A22, sia venendo dalla direzione nord che da sud (uscita Rovereto Nord, distanza casello 1\u00a0km); oppure tramite la Statale 12 del Brennero, proseguendo per la strada statale SP 90 Destra Adige.\nAlternativamente all'utilizzo della propria automobile, vi \u00e8 la possibilit\u00e0 di utilizzare i trasporti pubblici; questi possono raggiungere direttamente la stazione FS di Trento o Rovereto che sono collegate al paese con un servizio pullman."}
{"id": "36826", "revid": "123908554", "url": "https://it.wikipedia.org/wiki?curid=36826", "title": "Pozza di Fassa", "text": "Pozza di Fassa (\"Poza\" in ladino) \u00e8 una frazione di abitanti di San Giovanni di Fassa nella provincia di Trento, in Val di Fassa.\nSignificato del nome.\nL'abitato prese il nome di Pozza (Poza) da un grande lago acquitrinoso, che si estendeva fino a sotto la Pieve di San Giovanni. Il lago si era venuto a formare a causa di un'immensa frana venuta gi\u00f9 dalla Costa sopra Santa Giuliana, mancando miracolosamente la Pieve ma distruggendo scendendo a valle, gran parte dell'abitato.\nStoria.\nAntichit\u00e0.\nLa Corte Longobarda.\nLa zona di Pozza faceva parte politicamente dell'Antica Corte Longobarda di Fassa, che aveva sede a Vigo. Successivamente fu divisa in 7 Regole, corrispondenti ai 7 Comuni attuali, con ordinamenti antichissimi. La valle in epoca altomedievale fu data a un Cortese Longobardo poi Palatino Imperiale e Ministeriale Vescovile, che aveva il compito di fornire cavalli al suo signore. Per secoli formalmente sotto il dominio del Principe Vescovo di Bressanone, la valle visse una sua storia libera e indipendente, quasi paragonabile a una piccola repubblica. Oggi rimangono pochi documenti che attestino la sua storia antica. \nL'avvento del Cristianesimo.\nLa Valle di Fassa ha il suo nucleo di irradiazione cristiana non dalla vicina pieve di San Giovanni, sede del pievano, rappresentante pastorale del principe-vescovo, ma dall'Eremo di Santa Giuliana, che fu centro anche politico dall'era cristiana in poi. Il sito, interessato da successive frane, cela sotto il Dosso della Frana la preistoria e la prima storia della valle. Subito sotto l'eremo si trova la Corte di Vigo e in un'area pi\u00f9 accessibile, la pieve medievale, con la Casa fortificata Dal Sold\u00e0.\nLa Pieve era comunque il centro religioso della valle e anche i paesi attorno a Pozza vi facevano riferimento per battesimi, matrimoni e funerali. Si usava dare la decima parte del raccolto per il mantenimento del pievano che poi lo ridistribuiva alle famiglie povere, una regola adottata dalla Chiesa cattolica facente riferimento all'Antico Testamento. Un altro decimo era dovuto al rappresentante del vescovo che era anche principe e signore della Valle, ma in genere questi beni restavano in valle per i bisogni dei pi\u00f9 indigenti. Nella pieve era conservato un archivio abbastanza preciso dal '500 in poi. Purtroppo nel trasferire l'archivio nel municipio di Pozza alcuni documenti andarono perduti.\nMedioevo.\nIl signore della valle gestiva in completa autonomia da secoli i propri affari, beni, parenti e sudditi con le cure amorevoli di un buon padre di famiglia, cos\u00ec come consigliato dal pievano e da un piccolo arengo di capifamiglia che si riuniva un paio di volte all'anno. L'amministrazione signorile era talmente bonaria che si potrebbe parlare di piccola repubblica. Tutta la famiglia fassana, nobili e contadini, si limitava a poche migliaia di anime imparentate tra loro. Il Principe Vescovo mand\u00f2 in valle il Rossi dalla Val di Sole come suo rappresentante, ma la cosa fu sentita come un sopruso, come trionfo del potere dei Rossi della Val di Sole in Val di Fassa.\nEt\u00e0 moderna.\nI Ministeriali, i de' Rossi.\nI Rossi, nominati nuovi rappresentanti amministrativi del Principe Vescovo di Bressanone, in base alle direttive del Concilio di Trento, si stabilirono a Pozza e costruirono la Torre di Pozza (oggi dietro al municipio) ma, pur tenendoci al titolo legato al castello, abitarono a Pozza nella casa con il portico a due archi, che era stato il Vecchio Dazio a difesa del Ponte sull'Avisio, prima che il Rio di San Nicol\u00f2 smottasse la costa e spostasse con i suoi detriti l'alveo dell'Avisio. La valle da sempre \u00e8 particolarmente soggetta a frane e ad alluvioni. Da tener presente a questo proposito che Pozza di Fassa, si chiama Pozza proprio per l'immenso lago che si era formato in quel punto, a causa della frana che scese da sopra Vigo fino a sotto San Giovanni, bloccando il corso del fiume e formando un grande lago detto la Pozza.\nSi d\u00e0 la paternit\u00e0 della superstite Torre di Pozza alla nobile Famiglia de' Rossi proveniente dalla Val di Non o dalla Val di Sole. I de' Rossi, rappresentanti ministeriali del Vescovo di Bressanone, entrarono cos\u00ec, alla fine del '500, a far parte dei giochi di potere all'interno della Valle di Fassa. Di famiglia colta e ricca, si vantavano di essere un ramo cadetto dei ben pi\u00f9 famosi Rossi di Parma, cosa probabilissima. Negli anni dell'insediamento del Rossi in valle, il Vescovado di Belluno era retto da un Rossi di San Secondo di Parma. Anche se \u00e8 ancor pi\u00f9 probabile che fossero discendenti dei Conti Flavon del Rosso, i quali discendenti dei Signori di Merania, furono la prima famiglia ad essere investita del feudo di Castel Ruina dei Flavon e della Contea della Val di Non. Quando il nobile de Rossi si trasfer\u00ec in Val di Fassa, la sua famiglia aveva perso i diritti sulla Contea di Non da secoli. Era una ricca famiglia notarile, completamente dimentica delle proprie origini, ma deteneva ancora l'avito stemma del casato Flavon con i due leoni d'oro dei due rami, il blu e il rosso, riconfluiti in un'unica discendenza prima di venir spodestati. Non portavano pi\u00f9 sullo stemma la pila di conti avvocati ecclesiastici e nemmeno l'immagine del castello, perch\u00e9 erano legate al titolo perduto. Molte famiglie italiane dell'area dei liberi comuni durante il rinascimento videro i rampolli dei loro rami cadetti quasi rispuntare dal nulla e costruirsi ingenti fortune indipendenti, acquisendo nuove patenti di nobilt\u00e0. Tanti tentarono la fortuna nelle valli alpine ricche di miniere, boschi e mulini, o per mare come mercanti. Tante famiglie alpine, viceversa, soprattutto di area veneta e trentina, approfittarono del Porto di Venezia, e si arricchirono tanto da acquistare feudi lungo l'Adriatico fino all'estremit\u00e0 pugliesi, alla Grecia e al Medioriente.\nL'avversione ai nuovi signori, i Rossi, amministratori rappresentanti del Principe Vescovo, diede luogo da parte dei vecchi cortesi signori di Vigo a una esasperata e intricata parcellizzazione del potere in frammenti sempre pi\u00f9 piccole, per sfuggire al nuovo dominatore e non lasciare il potere in mano dei nuovi arrivati. Il potere antico pass\u00f2 di mano in mano tra le famiglie dei nobili maggiorenti della valle, tramite compravendite e matrimoni. Il disordine amministrativo arriv\u00f2 a un livello cos\u00ec elevato che nel '700 parte della Valle di Fassa, circa un terzo, varc\u00f2 il confine e pass\u00f2 in territorio veneziano con i rispettivi diritti feudali sotto forma di dote matrimoniale di una fanciulla sposa di un ragazzo zoldano. I due sposi non avevano secondi fini, ma essendo intestatari di un territorio di confine constrinsero il Principe Vescovo di Bressanone a solertemente ricomprarsi questo pezzo del suo principato pagandolo in oro per scongiurare la guerra con la Serenissima Repubblica di San Marco.\nI Rossi, presto nuovamente dipartiti dalla valle, a caccia di nuove cariche pi\u00f9 lucrose, lasciarono il Castello e la Torre in amministrazione e poi in eredit\u00e0 a nipoti e parenti avuti con i matrimoni con la nobilt\u00e0 locale, frutto dell'estesa e sapiente politica matrimoniale volta a dirimere bonariamente le controversie sulla spettanza dei diritti feudali. Il primo ed efficace matrimonio fu quello con la figlia del Notaio Costazza, dalla quale i Rossi ricevettero in dote i primi diritti feudali in valle da poter esercitare in proprio, senza scomodare le proprie prerogative di nuovi ministeriali.\nIl ramo principale dei Rossi del Castello della Torre di San Nicol\u00f2 fu presto chiamato a prestare i propri servigi a Corte dal Principe Vescovo e abbandonarono cos\u00ec la valle di Fassa. Ora vivono a Vienna con il nome di VonRossi.\nEt\u00e0 contemporanea.\nPozza, come tutta a valle, pass\u00f2 sotto il controllo diretto del Tirolo nel 1803. Il fronte durante la Prima Guerra Mondiale passava nella valle e ancora oggi si possono trovare piccoli reperti metallici e resti di bombe. Il 24 novembre del 1918, finita la guerra, il territorio torn\u00f2 a ricongiungersi col resto d'Italia, per poi fiorire con il turismo di massa dalla met\u00e0 del '900.\nNel referendum del 20 novembre 2016 la popolazione di Pozza di Fassa ha approvato la fusione del comune con Vigo di Fassa creando cos\u00ec il costituendo comune San Giovanni di Fassa.\nMonumenti e luoghi d'interesse.\nArchitetture militari.\nIl Castello della Torre.\nCastello, detto Mas per le sue finalit\u00e0 agricole durante l'800, o pi\u00f9 semplicemente detto La Torn, \u00e8 un austero edificio, superstite a svariate demolizioni e ricostruzioni, anche recenti. Caratterizzato dalla preminenza del torrione, sorge su di un'altura all'imboccatura della Val San Nicol\u00f2 dove confluisce il Rio San Nicol\u00f2 nel Fiume Avisio. Il Castello \u00e8 il residuo del Castello di San Nicol\u00f2, cio\u00e8 della Corte Bassa di Fassa, che aveva al centro un edificio voluminoso che \u00e8 l'attuale Casa Costazza, con le pertinenze ed annessi cio\u00e8 magazzini in legno per la raccolta dei proventi della valle. In pi\u00f9, per\u00f2, aveva degli edifici un po' particolari tutt'intorno, cio\u00e8 delle semplici casette basse a pianta quadrata, ma che volevano apparire come cinta difensiva, ed erano collocate lungo il ciglio del pianoro, che per la verit\u00e0 in alcuni punti si staccava dal fondo valle di soli pochi metri, ma circondato dalle acque torrentizie dell'Avisio e del S.Nicol\u00f2, risultava comunque in posizione isolata ed elevata se viste dal basso. Il Rossi fu citato in giudizio dai Fasani per l'edificazione della Torre d'angolo, a strapiombo sulla scarpata. Fu in quell'occasione che esib\u00ec le sue patenti nobiliari, ma l'esperienza spense le sue velleit\u00e0 feudali, e quindi si limit\u00f2 nel costruire. L'edificio della Torre si stagliava fino alla fine dell'800 in posizione isolata al termine dell'immenso prato del Dosso di Sotto (Dass\u00e8) ed era la protagonista del paesaggio della valle.\nSistema difensivo integrato messo a punto dal Rossi.\nLa Torre sorvegliava tutta la valle sottostante verso la Pieve di San Giovanni fino a Moena ed era in collegamento \"a vista\" con la pi\u00f9 antica sua gemella, la torre della Antica Corte (Alta) di Fassa a Vigo, sede principale del potere politico e militare nella valle, che vedeva fino in fondo alla valle alta, incrociandosi con la vista di quella di San Nicol\u00f2. La Corte di Vigo sorgeva a ridosso del monte a controllo della via mulattiera d'Alemagna, che l\u00ec si inerpica verso il Passo di Costalunga, passando attraverso il borgo. La Torre di San Nicol\u00f2 svincolava cos\u00ec la sottostante Pieve e il suo alto campanile da funzioni politiche e militari dirette, in un'ottica rinascimentale tridentina di separazione dei poteri politico-militari e religiosi. Lasciava cos\u00ec al Maso Fortificato Dal Sold\u00e0, che difendeva la salita al dosso della Corte di Vigo, solo funzioni difensive secondarie e di presidio della Pieve. In questo modo i due castelli controllavano tutta la valle.\nPalazzo del Dazio sul Ponte.\nIl Castello di San Nicol\u00f2 a Pozza aveva anche un corrispettivo nel sottostante Palazzone Grande del Dazio Nuovo sul ponte sul Fiume Aviso. Il Palazzo del Dazio \u00e8 ora adibito a locale commerciale all'insegna del Leone D'oro De Rossi, ma un tempo controllava il Dazio sul Ponte lungo l'Alta Via di Alemagna che proveniente dal Porto di Venezia, saliva dal Cadore, passando in Val di Fassa, attraverso il Passo di Costalunga, scendeva lungo la Val d'Ega fino a Bolzano, libera citt\u00e0 mercantile, sorpassando cos\u00ec le impraticabili paludi della Bassa Val d'Adige.\nEdificio fortificato a Pozza.\nA Pozza un altro edificio con feritoie presenta un resto mozzo di una torre inglobata nell'edificio, risalente al '200. Fu il vecchio fermo posta sul ponte, prima delle stravolgenti vicissitudini idrogeologiche. L'edificio, oggi ancora esternamente affrescato, era fortificato e quindi probabilmente di pertinenza vescovile, l\u00e0 \u00e8 dove il Rossi dimor\u00f2 al suo arrivo in valle.\nDescrizione della Torre di Pozza.\nEsterno.\nPresenta sobrie decorazioni ad affresco e una curiosa teoria di feritoie, che ne ingentiliscono la tozza mole, tra cui una bocca per il cannone su ogni lato. Gli affreschi dipinti e ridipinti in occasione delle varie modifiche alla fortificazione, incorniciavano le finestre e i vani delle porte, ed erano decorati con tre palle. Un bugnato in scuro blu di Prussia metteva in evidenza gli spigoli della torre.\nInterno.\nGli interni della Torre si presentano con ampie stanze anche se non particolarmente luminose, quasi tutte in legno, con soffitti a riquadri. Dopo un rovinoso incendio, gli interni furono rifatti in legno in stile barocco. Anche se attualmente la maggior parte degli interni risale agli anni '20 del novecento. La sala principale presenta una notevole stube del '700 con modanature e un intarsio centrale, successivamente dipinta con decorazioni neoclassiche azzurrine e rosa ai primi dell'800. Fu arricchita inoltre dai trofei di caccia, grande passione degli attuali proprietari. La luminosa cucina in muratura con la sua alta volta \u00e8 superstite di una delle due cucine originali del castello, e presenta un ampio focolare dove si pu\u00f2 arrostire un capriolo intero. Al piano terra ci sono ampie stalle per cavalli e altri locali per lo scannamento della selvaggina e la stagionatura di carni e salumi.\nFienile.\nUn immenso fienile sovrasta la torre, oscurandola alla vista da un lato. Fu edificato alla fine dell'800 in sostituzione di quello costruito direttamente sul muro nord della torre e risalente a quando, dismettendo le sue proprie funzioni militari difensive, divenne un ricco e vasto maso, prendendo il nome di Castel del Mas, destinando le antiche mura a ospitare le attivit\u00e0 agricole prevalentemente legate all'allevamento dei bovini.\nRestauri.\nNei difficili anni della fine dell'800 (quando vennero aboliti i diritti feudali in tutto l'Impero), e con la prima guerra mondiale, la torre si vide esausta nelle proprie risorse e in successione si videro a memoria d'uomo degradare e andare perdute le mura di cinta, la guardiola e la torre della porta verso valle, e altri rustici all'interno della corte. Nello stesso modo si vide crollare la Torre di Vigo e quanto restava delle costruzioni della millenaria Corte di Fassa. In pericolo grave di crollo a met\u00e0 Novecento, quanto rimasto \u00e8 stato restaurato. Oggi \u00e8 una residenza privata, appartiene ad una nobile famiglia originaria delle locali valli ladine, non visitabile internamente.\nArchitetture civili.\nCase.\nSopravvivono ancora alcuni rari antichi edifici di civile abitazione, tra questi ci sono alcune case contadine coi muri in sasso a secco innestate nei loro fienili in legno.\nFienili e baite.\nAlcuni fienili sono particolarmente belli e maestosi, ad esempio il Fienile dei Cuori e il fienile di fronte alla chiesa di Pozza, meta di molti turisti. Altre belle case antiche si possono trovare sulla stradina che da Via Meida gira verso la Malga Alloch.\nAltro.\nCapitello del Crocifisso.\nIl capitello \u00e8 in legno e viene periodicamente restaurato a causa della precariet\u00e0 del materiale. \u00c8 sito nei pressi del Municipio di Pozza.\nCapitello del Muro Nuovo.\nSi trova sul muro nuovo che circonda l'antica torre di Pozza, e non ha ancora un santo titolare. Si \u00e8 preso in considerazione di dedicarlo a San Cristoforo, Santa Caterina d'Alessandria o Santa Barbara.\nSociet\u00e0.\nRipartizione linguistica.\nLa sua popolazione, secondo il censimento del 2011, \u00e8 per il 82,6% di lingua ladina e per il 17,4% di lingua italiana.\nLingue.\nIl Ladino.\nLa valle \u00e8 abitata da popolazione italiana autoctona con specifiche culturali particolari, i ladini. In epoca preromana la Val di Fassa era gi\u00e0 abitata dai Rezi (antica popolazione di celti italici), e fu poi romanizzata, tanto che i fassani, pur mantenendo nei secoli irrinunciabili e indiscutibili peculiarit\u00e0, sempre si dichiararono ladini (cio\u00e8 latini, in senso di non tedeschi, ma neanche italiani chiamati \"talian\"), e pi\u00f9 volte arrivarono a protestare davanti al loro lontano signore la cui corte ecclesiastica e civile parlava ufficialmente tedesco. Tuttora in valle si parla la Lingua ladina. Il ladino \u00e8 riconosciuto e protetto dallo stato italiano che ne promuove l'insegnamento nella valle al pari della lingua italiana, e ne riconosce inoltre l'importanza culturale, sociale, storica, sentendosi partecipe delle vicissitudini del popolo ladino. Il Ladino Fassano \u00e8 differente da quello parlato nelle valli limitrofe perch\u00e9 l'isolamento dei centri abitati ha portato a ulteriori specificit\u00e0 nel linguaggio. In alcune valli si sente maggiormente l'influenza culturale della passata dominazione austriaca.\nLe valli di parlata ladina comprendono oltre alle attigue valli di Gardena e Badia in provincia di Bolzano, di Zoldo e Livinallongo in provincia di Belluno, anche un territorio pi\u00f9 vasto in Trentino-Alto Adige, dove la specificit\u00e0 caratteristica della lingua retoromanza \u00e8 andata stemperandosi nei rimescolamenti culturali avvenuti nel corso dei secoli. I territori dove emerge significativa la presenza della cultura e lingua del ceppo retoromanzo di cui il ladino fa parte, sono presenti in un'area estesissima del territorio italiano e di quello abitato da italiani, al di fuori dei confini dello Stato. Questi territori comprendono approssimativamente quelli occupati dalla antica Retia del tempo dei romani e si estendono dalla zona carsica del Friuli fino al Lago di Costanza. In Svizzera l'intero Cantone dei Grigioni parla il romancio, che \u00e8 molto simile al ladino fassano, seppur con le proprie varianti locali.\nCultura.\nIstruzione.\nMusei.\nMuseo Ladino di Fassa.\nIl museo dispone di una vasta collezione etnografica articolata su 3 piani e dispone di varie sezioni sul territorio circostante.\nRestaurato per conto dell\u2019Istituto Culturale Ladino nel 1983 dall\u2019artigiano Giuseppe Longo di Tesero e nuovamente nel 2003, \u00e8 stata la prima sezione locale del museo ed \u00e8 ancor\u2019oggi messo in funzione a scopo dimostrativo. In questa sezione del Museo Ladino sono esposti con ordine tutti gli strumenti atti alla lavorazione della farina e per la manutenzione dell\u2019impianto.\nCaseificio Sociale Val di Fassa.\nA Pera, presso il Caseificio Sociale Val di Fassa, dal 2013 si trova la sezione del Museo ladino di Fassa \"\u201cL Malghi\u00e8r\u201d\" dedicata all\u2019arte dell\u2019allevamento e della produzione casearia, attivit\u00e0 di importanza vitale in queste valli sin dalla preistoria.\nQui si trovano gli strumenti, antichi e nuovi, utilizzati nella lavorazione del latte, burro e del formaggio, sono visionabili testi, fotografie e strumenti frutto della ricerca dell\u2019Istituto Culturale ed \u00e8 inoltre possibile osservare le moderne lavorazioni del caseificio attraverso le vetrate che si affacciano sulla zona produttiva\nMulini ad Acqua.\nA Pera di Fassa si pu\u00f2 ammirare uno dei pochi mulini ad acqua ancora esistenti in Trentino, costituito da tre grandi ruote idrauliche a pale che azionano due macine per cereali e un brillatoio per l\u2019orzo. Il mulino \u00e8 presente nelle mappe catastali del 1858, ma potrebbe risalire almeno al XVIII secolo.\nGeografia antropica.\nFrazioni.\nMuncion.\nMuncion si trova a mezzacosta poco dopo Pera, ed \u00e8 formato da un grosso antico maso e alcune baite sul pendio retrostante, ora anche da alcuni edifici di nuova edificazione.\nPera.\nPera \u00e8 un bell'abitato in zona pianeggiante e ben soleggiata, sul terreno alluvionale dell'Avisio. \u00c8 stato uno dei primi centri urbani in valle a organizzarsi per il turismo moderno. Il paese prende il nome dalla grossa pietra al centro, adagiata in mezzo alla piana, con alcune costruzioni addossate. Ha una bella Chiesa dedicata a San Lorenzo e un altare ligneo intagliato del 1612 di scuola tedesca.\nEconomia.\nAllevamento.\nCi sono alcuni allevamenti di bovini (in estate trasferiti in alpeggio) e caprini, che permettono la produzione di latte e formaggi, e animali da cortile.\nArtigianato.\nPer quanto riguarda l'artigianato, importante \u00e8 la produzione di mobili e di oggetti in legno intagliato, impreziositi da decorazioni artistiche raffiguranti temi tipici locali. Tipica della valle \u00e8 anche la decorazione dei mobili con i tipici colori blu e rosa di gusto ottocentesco, periodo in cui maggiormente si estese l'attivit\u00e0 artistica dei valligiani, che esportarono la loro arte in tutta l'area austriaca, fino in Baviera.\nTurismo.\nL'attivit\u00e0 economica pi\u00f9 importante \u00e8 basata sul turismo. L'attivit\u00e0 di accoglienza si divide nell'offerta tra estate e inverno.\nTurismo estivo.\nNell'estate l'affluenza maggiore \u00e8 data da famiglie che ricercano la tipica tranquillit\u00e0 montana. Nella valle trovano, oltre alla bellezza dell'ambiente, cibi tipici come il formaggio d'alpeggio, il pane artigianale, i dolci preparati secondo le ricette tradizionali e una selezione di carni, provenienti dagli allevamenti delle malghe. Nell'acquedotto viene incanalata l'acqua sorgiva proveniente dai ghiacciai.\nA pochi minuti dal centro abitato, con tranquille passeggiate nei boschi si possono raccogliere bacche e funghi. I pi\u00f9 avventurosi possono cimentarsi nell'arrampicata sportiva, usufruendo delle vie appena sopra il paese. Una serie di rifugi permettono agli escursionisti di restare in quota svariati giorni senza scendere a valle, mentre in paese sono presenti molti alberghi moderni.\nI gruppi montuosi che circondano Pozza sono il Catinaccio, il Buffaure e i Monzoni, che offrono la possibilit\u00e0 di praticare escursionismo a tutti i livelli di difficolt\u00e0.\nTurismo invernale.\nLa valle \u00e8 uno dei principali centri sciistici delle Dolomiti. La pista dell'Alloch si trova in paese, davanti alla chiesetta di San Nicol\u00f2. Di fronte si pu\u00f2 prendere la Cabinovia del Monte Bufaure, dove \u00e8 presente un sistema di piste, tra cui una che scende fino in paese. Non mancano piscine, saune e terme, tra cui i bagni sorti attorno alla sorgente dell'acqua sulfurea in fondo al prato della chiesa."}
{"id": "36827", "revid": "47767", "url": "https://it.wikipedia.org/wiki?curid=36827", "title": "Praso", "text": "Praso (\"Pras\" in dialetto locale) era un comune italiano di 352 abitanti della provincia di Trento. Fa parte del comune di Valdaone, istituito il 1\u00ba gennaio 2015.\nAmministrazione.\nL'ultimo sindaco di Praso fu Roberto Panelatti della lista civica eletto il 17 maggio 2010."}
{"id": "36828", "revid": "2022787", "url": "https://it.wikipedia.org/wiki?curid=36828", "title": "Predazzo", "text": "Predazzo (\"Pard\u00e0c\" in dialetto predazzano e in ladino, \"Pard\u00e0cio\" in dialetto fiammazzo, \"Pardatsch\" in tedesco) \u00e8 un comune italiano di abitanti della provincia autonoma di Trento. \u00c8 uno dei due centri principali della val di Fiemme (l'altro \u00e8 Cavalese) ed \u00e8 inoltre il comune pi\u00f9 popoloso ed esteso delle valli dell'Avisio; con una conformazione geografica particolarmente favorevole, al centro delle Valli di Fiemme e Fassa, e alla fine della val Travignolo, che collega con il Primiero e la Valle del Biois tramite i passi Rolle e Valles.\nGeografia fisica.\nTerritorio.\nSituato alla confluenza del torrente Travignolo (\"Travign\u00f6l\") che scende dal gruppo dolomitico delle Pale di San Martino col torrente Avisio (\"La V\u00e9s\"), proveniente dal passo Fedaia (sotto la cima della Marmolada) e quindi la Val di Fassa, \u00e8 il comune pi\u00f9 a monte della Val di Fiemme.\nIl suo territorio \u00e8 notevolmente esteso: con 109,97\u00a0km quadrati risulta il decimo comune per superficie della provincia di Trento. Il suo centro abitato \u00e8 pianeggiante, salvo alcune frazioni e la zona di P\u00f2z sulle pendici del monte Mul\u00e0t. L'altitudine del comune varia da un minimo di circa 1.000 m s.l.m. ad un massimo di oltre 2.800 m s.l.m. delle vette dolomitiche del Latemar e del Lagorai.\nClima.\nSecondo le rilevazioni della stazione meteorologica di Predazzo la temperatura media massima nei mesi invernali \u00e8 poco superiore agli 0\u00a0\u00b0C, mentre la temperatura media giornaliere del mese pi\u00f9 caldo \u00e8 quasi +15\u00a0\u00b0C. Le precipitazioni sono abbondanti e la piovosit\u00e0 media annuale si attesta a quasi 800\u00a0mm. Le temperature minima e massima assolute arrivano anche a -21\u00a0\u00b0C e +38\u00a0\u00b0C.\nGeologia.\nLa genesi della morfologia \"a conca\" di Predazzo risale ad almeno 200 milioni di anni fa, con il collasso di un vulcano a quel tempo presente. Episodi di sollevamento e abbassamento della crosta terrestre, erosione e glaciazione modellarono questo territorio, attribuendogli la conformazione odierna in posizione centrale rispetto alle Dolomiti (tra i gruppi del Lagorai, Latemar e le Pale di San Martino). Da qui i soprannomi \"Porta delle Dolomiti\" e \"Scrigno della Geologia\" con cui era conosciuto Predazzo tra i primi visitatori.\n\"\u00abMa c\u2019\u00e8 da sussultare a sentir affermare che Predazzo occupa esattamente l\u2019area di un cratere estinto e che le montagne che la circondano da ogni parte sono formate da rocce ignee che scaturirono, simili a lava, in qualche periodo remoto della storia geologica\u00bb\" Amelia B. Edwards, 1872\".\"\nA inizio Ottocento, il geologo Giuseppe Marzari Pencati not\u00f2 nella zona di Predazzo la particolare compresenza di graniti, lava e sedimenti marini. Scienziati e studiosi, attratti dalla neo-scoperta geologica e stratigrafica delle Dolomiti, iniziarono in un crescendo a visitare il paese, riunendosi nello storico albergo \"Nave d\u2019Oro\", noto proprio per essere centro di aggregazione e studio in questo periodo. Alcuni nomi di rilievo: A. von Humboldt, F. von Richthofen, D. de Dolomieu, M.M. Gordon.\nOrigini del nome.\nIl toponimo deriva dal latino \"pratum\" \"prato\" con l\u2019aggiunta del suffisso aumentativo \"-aceus\". La prima attestazione \u00e8 del 1050, ovvero \u201c\"pratum magnum quod dicitur Pradassis\"\u201d (\"grande prato chiamato Pradassis\"), successivamente \u201c\"de Predacia\"\u201d e \u201c\"de Predazo\"\u201d.\nStoria.\nLe origini risalgono all'anno 1100 circa. Il suo nome riscontra per la prima volta in un documento del 1050 che determinava il confine fra la Diocesi di Trento e quella di Bressanone. A quei tempi il fondovalle era un grande prato da pascolo, tra i due torrenti che dilagavano a piacimento da una parte all\u2019altra della piana. Nei punti pi\u00f9 sicuri dalle acque, ovvero alle pendici dei monti, cominciarono a sorgere le prime capanne ad uso dei pastori di Tesero, i quali poi un po' alla volta fissarono dimora stabile, dissodarono e bonificarono il terreno ed eressero le prime abitazioni. La tradizione tramanda che in origine il paese contasse 12 masi, intorno ai quali trovavano spazio le altre case, alcuni dei quali ancora riconoscibili. Gli attuali edifici in muratura pi\u00f9 antichi hanno poco pi\u00f9 di cinquecento anni.\nRegola Feudale.\nLa Regola Feudale di Predazzo fu il risultato di una serie di investiture di \"feudi rustici\" da parte dei principi vescovi.\nLa Regola Feudale \u00e8 quindi una propriet\u00e0 di diritto privato, la cui successione avviene in linea maschile secondo il diritto gerarchico. I \"Vicini\" sono circa 800 raggruppati in 19 cognomi storici. In autunno, il giorno di San Martino, vengono ritirate da ogni vicino le \"regal\u00ece\", che sono parte degli ultimi provenienti dalla gestione della propriet\u00e0 boschiva comune. L'amministrazione regolana ha sede nella Casa della Regola, sulla centrale via Roma.\nCultura.\nIstruzione.\nScuole.\nSono presenti scuole elementari e medie. Tra gli istituti superiori l'I.T.E\". \"La Rosa Bianca - Weisse Rose\"\".\nScuola Alpina della Guardia di Finanza.\nNella cittadina, in via Fiamme Gialle, ha sede la Scuola alpina della Guardia di Finanza fondata nel 1920. \nL'istituto \u00e8 la scuola alpina militare pi\u00f9 antica del mondo e vi sono addestrati, oltre che gli allevi finanzieri, anche i militari delle Fiamme Gialle specializzati nel soccorso alpino. Nella stessa scuola c'\u00e8 la sede del gruppo sciatori Fiamme Gialle. All'interno del complesso della caserma, la cui costruzione fu iniziata nel 1916 da parte dell'esercito austro-ungarico, \u00e8 possibile visitare anche il \"Museo Storico della Scuola Alpina\", che si va arricchendo di cimeli e donazioni da parte di civili ed ex-Fiamme Gialle: in esso sono custoditi moltissimi cimeli bellici ma anche sportivi, a testimoniare la militanza di numerosi campioni (tra gli altri Gustav Th\u00f6ni, campione del Mondo e successivamente maestro di Alberto Tomba, ma anche Cristian Zorzi, campione olimpico a Torino nella 4x10\u00a0km, Polig e Kristian Ghedina) nel Gruppo Sciatori Fiamme Gialle.\nGeografia antropica.\nRioni antichi.\nFino all'inizio del secolo scorso il paese di Predazzo era suddiviso in rioni ben distinti, col passare del tempo la divisione tra queste zone si \u00e8 sempre pi\u00f9 allentata, tanto che oggi i rioni non sono cos\u00ec nettamente identificabili. I 3 rioni principali erano quindi:\n\"Is-cia\" (Ischia).\nSenza considerare la localit\u00e0 di \"Costa\" (\"Fol,\" attualmente) \u00e8 la zona dei primi insediamenti stabili a Predazzo, addossata alle pendici del monte Mul\u00e0t, per evitare le continue piene dei torrenti. Essendo il nucleo antico era identificabile come vecchio centro del paese, il fulcro delle attivit\u00e0 \u00e8 identificabile in piazza Calderoni (\"piaza Piciola\"), la zona commerciale era invece \"la Fiera\"\" toponimo ancora in uso per indicare uno slargo presso via Indipendenza dove si teneva il mercato. Si pu\u00f2 dividere in \"Is-cia de f\u00f6ra\" (Ischia di fuori, di sotto) ovvero via Dante, via Verdi, via Mazzini e \"Is-cia de inter\" (Ischia di dentro, di sopra) ovvero via Indipendenza e parte di via Bedovina. Essendo la parte pi\u00f9 antica comprende vari edifici storici rilevanti con dei belli affreschi, come \"Casa Tinol, Casa Calderoni\" e molti altri ancora.\n\"P\u00e8 de Pard\u00e0c\" (Pi\u00e8 di Predazzo).\nQuello che \u00e8 conosciuto come \"P\u00e8 de Pard\u00e0c\", ovvero Pi\u00e8 di Predazzo, oggi \u00e8 situato in mezzo al paese, a sud della piazza grande. In questo rione si trova la chiesetta di San Nicol\u00f2, anticamente situata in aperta campagna oggi in pieno centro. La vita del rione si articolava tra il \"Piaz\u00f6l\" e la storica fontana \"del Pinz\u00e0n\", che, appena costruita sul finire del '700, era la pi\u00f9 ampia di tutta la valle. Nel corso dell'800 il rione fu devastato da un disastroso incendio, che port\u00f2 quindi alla costruzione di case pi\u00f9 solide e ordinate, secondo l'architettura visibile ancora oggi.\n\"Soma\u00ecla\" (Sommavilla).\nIl terzo rione storico, situato ad est del paese ed anch'esso addossato in parte alle pendici del monte Mul\u00e0t per evitare le piene dei torrenti, infatti si trova proprio alla fine della valle del Travignolo. \nOltre ai 3 rioni storici situati a partire dai lembi della piazza principale, nella piana alluvionale di Predazzo erano situati altri due nuclei abitati, che pi\u00f9 che rioni li potremmo quasi identificare come frazioni o zone artigianali del paese, ovvero:\n\"Mol\u00ecn\".\nSi trova ad ovest di Predazzo, lungo il fiume Avisio, ai piedi del Pelenzana. Il nome deriva ovviamente dalla presenza di mulini e segherie veneziane ad azionamento ad acqua dei primi del Novecento. Prima dell'avvento della luce elettrica, infatti, numerose manifatture sfruttavano la forza idraulica data dal corso delle acque convogliate in canali artificiali (rogge), provenienti dai vicini torrenti. In passato il rione si trovava in una posizione defilata rispetto al centro, al giorno d'oggi si trova quasi in centro.\n\"Fos\u00ecne - La B\u00ecra\".\nAnticamente la zona situata a nord del paese prendeva il nome di \"Fos\u00ecne\", ovvero \"fucine\" per la presenza di molte attivit\u00e0 artigianali di questo tipo ed in generale di opifici ad azionamento idraulico che sfruttavano l'acqua dell'Avisio convogliata in rogge. A partire dalla fine del 1800 la zona venne conosciuta anche come \"B\u00ecra\", per la presenza di una birreria, fondata nel 1854 da Giuseppe Bernardi ed assorbita dalla Forst di Merano nel 1929. \nP\u00f2z.\nParte prevalentemente recente di Predazzo, si trova in prossimit\u00e0 dell'acquedotto comunale a Nord di Predazzo, ai piedi del monte Mul\u00e0t. Per la parte alta di questo rione passava l'antica strada che collegava le valli di Fiemme e Fassa, saliva al \"Prener\" (via Bedovina), raggiunto il punto pi\u00f9 alto ovvero il luogo detto al \"B\"ersaglio\"\", scendeva poi nuovamente nel fondovalle.\nBorgonuovo.\nInsieme a Poz, risulta essere tra le parti pi\u00f9 recenti di Predazzo. Abitazioni nuove, costruite anche in prossimit\u00e0 dei campi ippici e calcistici. Si trova a sud di Predazzo. Il Travignolo segna una linea di confine fra il rione Molin.\nIs-ci\u00f2n.\nZona industriale a sud di Borgonuovo e in prossimit\u00e0 dell'alveo del Travignolo, Comprende le maggiori imprese del comune, insieme ad un centro commerciale. Si trova a sud di Predazzo\nFrazioni e localit\u00e0.\nBellamonte (\"M\u00f2nt\").\nBellamonte \u00e8 una frazione di Predazzo considerata una delle localit\u00e0 pi\u00f9 suggestive della Val di Fiemme. Si trova a circa 3\u00a0km dal centro di Predazzo e vi si trovano alcuni hotel e varie abitazioni. Si incontra percorrendo la statale che collega Predazzo al Passo Rolle ed all'Alpe Lusia.\nPaneveggio (\"Panev\u00e9ge\").\nPaneveggio \u00e8 un piccolo centro sul cui territorio rientra, in parte, il Parco naturale Paneveggio - Pale di San Martino.\nMezzavalle (\"Mezav\u00e0l\").\nLocalit\u00e0 posta a 3\u00a0km nord di Predazzo, verso Moena, conta 35 abitanti ed \u00e8 ad una altezza di 1068 metri sul livello del mare. Era sede degli impianti di arricchimento e lavorazione del minerale estratto dalla sovrastante miniera Bedovina alla quale erano collegati mediante una lunga teleferica. La miniera, articolata su otto livelli, era ubicata fra 1550 e 1700 metri di quota, sulle pendici settentrionali del Monte Mul\u00e0t. Vi si estraeva calcopirite (il principale minerale di rame) e scheelite (minerale di tungsteno). Venne lavorata soprattutto nella prima met\u00e0 del Novecento, fino agli '60, bench\u00e9 le fonti testimonino qualche attivit\u00e0 anche nei secoli precedenti. Lo stabilimento della miniera era dotato anche di una piccola centrale idroelettrica che forniva, sin dai primi anni del Novecento, l'energia elettrica necessaria per il funzionamento dello stabilimento, della miniera e per l'illuminazione pubblica di Predazzo. Predazzo fu il terzo comune del Trentino (dopo Trento e Rovereto) ad essere servito della luce elettrica\nF\u00f2l.\nZona abitativa collocata appena fuori dal paese alle pendici del monte Feudo.\nZaluna.\n\u00c8 una piccola localit\u00e0 sulla strada che collega Predazzo a Bellamonte.\nInfrastrutture e trasporti.\nFerrovie.\nDal 1917 al 1963 \u00e8 stata in funzione la ferrovia della Val di Fiemme che collegava Predazzo con Ora passando per la Val di Fiemme e in paese aveva la sua stazione ferroviaria, che dopo essere rimasta abbandonata per anni \u00e8 stata restaurata nell'ambito del progetto della nuova biblioteca comunale.\nEconomia.\nPredazzo \u00e8 il principale centro economico, commerciale e artigianale della Val di Fiemme. La sua economia presenta un grado di eterogeneit\u00e0 raro se non assente negli abitati limitrofi, che risultano principalmente votati al turismo.\nLa cittadina di Predazzo si \u00e8 sviluppata nel XX secolo anche grazie alla presenza delle Fiamme Gialle, che nel 1920 inaugurarono il primo corso Finanzieri con ben 500 allievi.\nAssai sviluppate le attivit\u00e0 turistiche estive (Parco naturale Paneveggio - Pale di San Martino), ma anche invernali (comprensori sciistici dello Ski Center Latemar, della Ski area Alpe Lusia, in prossimit\u00e0 di Bellamonte e della Ski Area Passo Rolle), e quelle industriali, del legno ed alimentare (pasta Felicetti), con aziende che esportano i loro prodotti principalmente nell'Europa del nord e centrale.\nNel settore dell'artigianato \u00e8 ancora diffusa l'antica lavorazione del legno finalizzata alla realizzazione di mobili ed arredamenti, impreziositi da decorazioni artistiche raffiguranti temi tipici locali, oltre alla produzione di sculture e all'attivit\u00e0 di intagli.\nAmministrazione.\nDal punto di vista amministrativo Predazzo, meno facilmente raggiungibile, dipende da Cavalese (\"Caval\u00e9s\"). Quest'ultimo \u00e8 il capoluogo della Val di Fiemme e qui hanno la sede molti servizi pubblici, specialmente quelle distaccate degli enti locali e nazionali.\nSport.\nSociet\u00e0 Sportive.\nLa Unione Sportiva Dolomitica, fondata nel 1945, \u00e8 una societ\u00e0 attiva nei settori di sci alpino, snowboard, sci nordico, biathlon, salto speciale, combinata nordica, atletica, calcio, nuoto, triathlon e ciclismo.\nIl Comune ospita anche la Scuola Alpina della Guardia di Finanza, che, fondata nel 1920, \u00e8 la pi\u00f9 antica scuola militare alpina esistente al mondo.\nEquitazione.\nPredazzo \u00e8 stata anche importante dal punto di vista dell'equitazione, infatti 8 sono le giornate di gare che si svolgevano durante l'estate; si partiva solitamente il 30 giugno e si chiudeva il 9 luglio; la manifestazione si sviluppava su ben 2 settimane di intenso programma. Comprendeva 52 tipi di categorie diverse su 11.000\u00a0m\u00b2 di campo ippico. Con una cifra intorno ai 90.000 euro di montepremi, questa gara sportiva risultava essere tra le pi\u00f9 importanti del comune di Predazzo. La ultima edizione \u00e8 stata svolta nel 2014, dal 2015 non viene pi\u00f9 svolta per motivi economici.\nSport invernali.\nNel comune di Predazzo sono presenti due centri sciistici per la pratica degli sport invernali da discesa: la stazione di Bellamonte consente di raggiungere l'Alpe Lusia, collegata con Moena, mentre gli impianti dello Ski Center Latemar presso i Trampolini Giuseppe Dal Ben (in localit\u00e0 \"Stal\u00ecmen\") consentono di raggiungere il passo Feudo da cui si accede alle piste dell'Alpe di Pampeago e San Floriano/Obereggen.\nSempre presso il Trampolino Dal Ben, \u00e8 presente la sede del comitato organizzatore della Marcialonga, famosa competizione di granfondo che si svolge l'ultima domenica di gennaio lungo un percorso di 70\u00a0km che attraversa le valli di Fassa e Fiemme.\nStadio del salto Giuseppe Dal Ben.\nIn localit\u00e0 Stal\u00ecmen, a nord del paese, \u00e8 presente lo Stadio del salto Giuseppe Dal Ben, un trampolino per il salto con gli sci utilizzabile sia nel periodo invernale che in quello estivo. L'impianto ha ospitato tre edizioni dei Campionati mondiali di sci nordico nel 1991 nel 2003 e nel 2013, inoltre vi si \u00e8 svolta l'Universiade invernale 2013.\nLa struttura \u00e8 costituita da due trampolini principali H134 e H106, oltre a tre trampolini scuola: il primo \u00e8 un HS 35 punto K 33 chiamato Stalimen scuola, il secondo \u00e8 un HS 20 con punto K 19 chiamato Fiamme Gialle e il terzo \u00e8 un HS 16 con punto K 15 chiamato baby."}
{"id": "36829", "revid": "181699", "url": "https://it.wikipedia.org/wiki?curid=36829", "title": "Preore", "text": "Preore (\"Pra\u00f3r\" in dialetto locale) \u00e8 una frazione di 409 abitanti del comune italiano di Tre Ville in provincia di Trento; ha costituito comune autonomo fino al 31 dicembre 2015, dopodich\u00e9 \u00e8 confluito nel nuovo ente nato dalla fusione con Montagne e Ragoli.\nRicorrenze.\nOgni estate si svolge la processione in onore di Santa Maria Maddalena, patrona del paese."}
{"id": "36830", "revid": "2022787", "url": "https://it.wikipedia.org/wiki?curid=36830", "title": "Prezzo (Pieve di Bono-Prezzo)", "text": "Prezzo (\"Pre\u010d\" in dialetto locale) \u00e8 una frazione di Pieve di Bono-Prezzo, in provincia di Trento, di 189 abitanti; ha costituito comune autonomo fino al 31 dicembre 2015, dopodich\u00e9 \u00e8 confluito nel nuovo ente formato dall'unione con Pieve di Bono.\nStoria.\nStoria recente.\nPrezzo \u00e8 stato un comune autonomo fino al 31 dicembre 2015. In seguito ad un referendum tenutosi il 14 dicembre 2014, dove a Prezzo ha vinto il \"si\" con la maggioranza dell'89,57% dei voti, il 1\u00b0 gennaio 2016 si \u00e8 fuso con Pieve di Bono nel comune sparso di Pieve di Bono-Prezzo. "}
{"id": "36831", "revid": "322321", "url": "https://it.wikipedia.org/wiki?curid=36831", "title": "Rabbi", "text": "Rabbi (IPA: , \"Rabi\" in dialetto rabbiese) \u00e8 un comune italiano sparso di abitanti della provincia autonoma di Trento in Trentino-Alto Adige. La sede comunale si trova nella frazione di San Bernardo. Il territorio comunale coincide con quello della Val di Rabbi, valle laterale della Val di Sole che si estende per una decina di chilometri a nord-ovest di Mal\u00e9.\nGeografia fisica.\nLe sue frazioni principali, nell'ordine in cui si incontrano risalendo la valle, sono Pracorno (\"Prac\u00f2rn\"), San Bernardo (\"San Bern\u00e0rt\") (centro amministrativo del comune), Piazzola (\"Plaz\u00f6l\u00e5\") e Rabbi Fonti (\"Le Aque\"), sede delle terme di Rabbi.\nLa valle ha una conformazione prettamente alpina caratterizzata da ampi pascoli, boschi, numerose malghe e masi.\nPi\u00f9 della met\u00e0 del territorio del comune di Rabbi \u00e8 compreso nel parco nazionale dello Stelvio. La valle \u00e8 percorsa dal torrente Rabbies che nei pressi di Mal\u00e9 sfocia nel Noce.\nCultura.\nDialetto della Val di Rabbi.\nIl rabbiese, ovvero il dialetto parlato in Val di Rabbi appartiene alle parlate retoromanze e nello specifico esso \u00e8 assimilato al ladino anaunico.\n\u00c8 caratterizzato fonologicamente dalla semi-palatizzazione dei fonemi \"c e g \"davanti a vocale, con la conseguente formazione di \"chj-\" e \"j-\". In particolare il suono \"chj\", con pronuncia molto aspirata, \u00e8 considerato fattor comune di tutte le genti ladine antiche, (elevando il dialetto di Rabbi ad un dialetto antico e conservativo) ed anche in Val di Non, in Val di Fassa e nell'Alta Val di Fiemme prima del fonema \"\u0107\" persisteva l'uso del fonema \"chj\", specialmente davanti alla vocale \"a \"(ancora oggi esso viene utilizzato nella parlata nell'alta Anaunia, come per esempio nel paese di Fondo).\nAltra caratteristica fonetica peculiare della parlata rabbiese \u00e8 la vocale usata come finale per il genere femminile. Generalmente trascritta con i grafemi \u00f4 o \u00e5, essa \u00e8 senza dubbio un indice di quanto il dialetto di Rabbi, a differenza dei dialetti ad esso tassonomicamente pi\u00f9 legati (come appunto le varianti nonese), abbia resistito molto bene al \"naturale\" processo di italianizzazione fonetica tuttora in atto. Questo suono \u00e8 oggi pronunciato largamente come [o], ma presumibilmente ricorre come evoluzione del fonema \"\u00f6\" o \"\u00eb\" (che ancora si riscontra nella pronuncia di parlanti pi\u00f9 anziani e soprattutto in parole come \"chjas\u00f4\", dove il fonema subisce una tendenza ad anteriorizzarsi per analogia con l'italiano): nella parlata comune attuale, come detto, il fonema \u00e8 chiuso e posteriorizzato, secondo peraltro le tendenze generali che si ritrovano negli altri dialetti simili. Il fatto che questo fonema sia ancora percepito come diverso da \"a\" e \"o\" italiane, evidenzia quanto il dialetto di Rabbi sia stato e sia ancora particolarmente conservativo rispetto al cambiamento sub\u00ecto da quasi tutti gli altri dialetti solandri e non solo.\nSi riscontra nel dialetto rabbiese un largo uso delle vocali \"alterate\" \u00fc ed \u00f6.\nNella parlata son della val di Rabbi sono presenti i gruppi consonantici pl (plan-piano/a e planger-piangere), gl (glesi\u00f4-chiesa e la glac'-ghiaccio), cl (secl\u00f4-secchio e recl\u00f4-orecchio), bl (blainch-bianco e sablon-sabbia), tratti caratteristici delle parlate ladine.\nAnche dal punto di vista lessicale, il \"rabj\u00e9s\" \u00e8 considerato d'avanguardia, utilizzando parole che vengono usate ormai in pochi altri paesi delle valli vicine.\nNel censimento del 2011 il 5,00% degli abitanti si dichiarato appartenente al gruppo linguistico ladino.\nGeografia antropica.\nFrazioni.\nPiazzola.\nPiazzola (\"Plaz\u00f6l\u00f4\") domina tutta la valle dall'alto dei suoi 1314 metri. La sua chiesa, dedicata a San Giovanni Nepomuceno e alla Madonna di Loreto si impone sulle frazioni sottostanti.\nDa Piazzola partono i sentieri per raggiungere i rifugi Lago Corvo (2425 m s.l.m.,poco distante dal passo di Rabbi che collega la valle con la val d'Ultimo (\"Val d'Outem\") e Dorigoni (2437 m s.l.m.). Le frazioni di Piazzola sono: Cotorni, Marachj\u00e0gn, Mas, Sombrabi (\"Sonrabi\"), L\u016bci d'Albe, Bogine, Cosi, Chjas\u00f4rot\u00f4, Chjari\u00f6i, Ser\u00f4 (Serra), Mas\u00e9t, Chjanve (Caneve), Chjavalar (Cavallar), Vin\u00f6v\u00f4, Mattarei (\"Matar\u00e8i\"), Plaze, Pet\u00e9r, Nistel\u00f4, Crespi\u00f2n, Vilet\u00f4, Mori, Pontar\u00f4, Aque, Plan, Rotond\u00f4, Plaze di Forni, Masn\u00f6f, More.\nPracorno.\nPracorno (\"Prac\u00f2rn\") \u00e8 il primo paese che si incontra venendo da Mal\u00e9. In forza di circa 200 abitanti \u00e8 diviso in una serie di minuscole frazioni (talvolta anche formate da solo un paio di case) tra cui ricordiamo Cagli\u00e0ri (Chjalliari), Dadi e Ingenga (Ingenchj\u00e5). A Pracorno si trova il molino Ruatti, antico mulino ottocentesco oggi adibito a museo di archeologia artigianale di montagna. \u00c8 stato restaurato e si tratta di uno dei pochi esemplari rimasti di mulino ad acqua funzionante.\nRabbi Fonti.\nLe Aque, situate in fondo alla valle, sono in realt\u00e0 una frazione di Piazzola. Ai tempi dell'impero austro-ungarico la localit\u00e0 godeva di notoriet\u00e0 e di un certo sviluppo turistico legato alle acque termali.\nAlle Terme di Rabbi sgorga un'acqua un tempo altamente ferruginosa e gassata. In questa localit\u00e0 vi \u00e8 anche una chiesetta dedicata a Sant'Anna, un centro visitatori del Parco nazionale dello Stelvio, una pista per lo sci di fondo nei mesi invernali ed una \"baler\u00f4\" nella quale si tengono delle feste campestri durante l'estate e la terza domenica di settembre la \"Desmaglid\u00f4\", il folkloristico ritorno in paese delle mucche, delle capre e delle pecore dopo l'alpeggio estivo.\nSan Bernardo.\nSan Bernardo (\"San Bernart\") \u00e8 la sede amministrativa del comune. Qui sono presenti i principali servizi: comune, parrocchia, farmacia, banca, ufficio postale e la stazione carabinieri.\nFra le sue frazioni ricordiamo Ceres\u00e8 (Ciares\u00e9), Pedergnana (Pedernian\u00e5), Penasa (Penas\u00e5), Poz, Stablum, Tass\u00e9 (Tass\u00e9), Valorz (Valorc'), Zanon (Gianon), Casna (Chjasn\u00e5), Pedrin, La Val, Le Ruaie."}
{"id": "36832", "revid": "181699", "url": "https://it.wikipedia.org/wiki?curid=36832", "title": "Ragoli", "text": "Ragoli (\"R\u00e0goi\" in dialetto trentino) \u00e8 una frazione di 821 abitanti del comune italiano di Tre Ville in provincia di Trento; ha costituito comune autonomo fino al 31 dicembre 2015, dopodich\u00e9 \u00e8 confluito nel nuovo ente formato dall'unione con Preore e Montagne.\nIl territorio di Ragoli \u00e8 situato nel cuore delle Giudicarie centrali sulla sinistra orografica del fiume Sarca, ai piedi del Monte Irone e a pochi chilometri dal paese di Tione, nodo centrale della zona da dove si diramano le Valli Giudicarie, la Valle del Chiese e la Val Rendena. Insieme a Tione, Bolbeno, Breguzzo, Montagne, Preore e Zuclo forma la cosiddetta \"Busa di Tione\".\nIl comune comprendeva, oltre al territorio adiacente al fiume Sarca (dove sorgono il centro, gli agglomerati di Bolzana, Baltram, Vigo e Favrio e le due piccole frazioni di Coltura e Pez), anche un'isola amministrativa di poco pi\u00f9 estesa, a circa 30\u00a0km dal capoluogo. Qui si trova l'abitato di Pal\u00f9, contiguo a Madonna di Campiglio.\nRagoli \u00e8 conosciuta soprattutto come zona di passaggio per raggiungere le pi\u00f9 importanti localit\u00e0 turistiche del territorio: la Val Rendena, la Valle del Chiese e le Terme di Comano.\nStoria.\nLe prime notizie storiche relative alle Giudicarie risalgono al III millennio a.C., quando alcune popolazioni salendo dalla pianura padana e seguendo l'agevole percorso della Valle del Chiese si insediarono in un territorio inabitato, caratterizzato da un clima particolarmente mite.\nReti e Celti abitarono le Valli Giudicarie nel periodo compreso tra il 600 a.C. e il 100 a.C., fino a che non fecero la loro comparsa i Romani: dagli Acta Triumphalia dell'anno 117 a.C. risulta infatti una spedizione vittoriosa del console\nQuinto Mario che vede l'aggregazione degli abitanti del Garda, del Chiese e del Sarca alla trib\u00f9 Fabia. \nI Romani lasciarono gli usi e costumi che le popolazioni di origine indigena si erano date introducendo gradualmente la religione pagana e la lingua latina.\nAi Romani si sostituirono i Longobardi, i quali nel 568 d.C. occuparono l'intera Italia settentrionale mantenendola in loro possesso per oltre due secoli.\nSuccessivamente Carlo Magno, re dei Franchi, sconfisse i Longobardi, divenne Imperatore del Sacro Romano Impero e suddivise l'impero in province chiamate \u201cmarche\u201d, \u201ccontee\u201d o \u201cprincipati\u201d portando alla costituzione della \u201cMarca Tridentina\u201d.\nNasce in questo modo anche nelle valli Giudicarie il Feudalesimo.\nLa storia delle valli Giudicarie, e quindi anche quella della comunit\u00e0 di Ragoli, \u00e8 strettamente legata a quella del Principato vescovile di Trento che dur\u00f2 dal 1027 al 1803.\nL'avvento di Napoleone durante la campagna d'Italia del 1796 interruppe bruscamente l'armonia consolidata che era venuta a crearsi tra autorit\u00e0 e sudditi. \nLa diretta conseguenza politica della sua venuta fu l'abolizione del principato vescovile di Trento, decretata di fatto nel novembre del 1796, quando l'Austria, durante una occupazione temporanea della citt\u00e0, avoc\u00f2 a s\u00e9 il governo del Trentino, in forza dei diritti del principato detenuti dagli Asburgo, quali conti del Tirolo.\nLa soppressione formale del Vescovato avvenne a Parigi, il 26 dicembre 1802 e fu perfezionata a Ratisbona nel 1803. Il trattato di Vienna del 1815 conferm\u00f2 la cessione del Trentino all'Austria, che lo incorpor\u00f2 nella contea principesca del Tirolo abolendo la gestione autonoma delle comunit\u00e0 e istituendo su di esse il nuovo \u201cComune\u201d. \nPer cent'anni dal 1815 al 1918, le Giudicarie, seguirono le vicende dell'impero austro-ungarico per poi essere annesse allo Stato italiano.\nSociet\u00e0.\nEtnie e minoranze straniere.\nSecondo i dati ISTAT al 31 dicembre 2015 la popolazione straniera residente era di 39 persone.\nEconomia.\nArtigianato.\nPer quanto riguarda l'artigianato, \u00e8 importante la produzione di mobili e di oggetti in legno, impreziositi da pregevoli decorazioni artistiche raffiguranti temi tipici locali.\nAmministrazione.\nGemellaggi.\nDal 2005 il comune di Ragoli \u00e8 gemellato con Tali\u00e1nd\u00f6r\u00f6gd, piccolo paese ungherese situato a nord del lago Balaton."}
{"id": "36833", "revid": "287204", "url": "https://it.wikipedia.org/wiki?curid=36833", "title": "Rev\u00f2", "text": "Rev\u00f2 (IPA: , \"Rv\u00f2u\" o \"Ru\u00f2u\" in noneso) \u00e8 stato un comune italiano di abitanti della provincia autonoma di Trento in Trentino-Alto Adige. Dal 1\u00ba gennaio 2020 \u00e8 frazione del comune di Novella, a seguito della fusione con i comuni di Brez, Cagn\u00f2, Cloz e Romallo.\nGeografia fisica.\nSi trova in Val di Non ed \u00e8 affacciato sul Lago di Santa Giustina. Chiamato \"balcone d'Anaunia\" data la vista sul territorio circostante di cui gode, il paese \u00e8 riconoscibile da lontano per via dei suoi due campanili: quello della chiesa di S. Stefano (ex chiesa pievana), il pi\u00f9 alto, inizialmente una torre di osservazione romanica, a cui venne aggiunta la cella campanaria nel '500, e quello della chiesa dedicata alla Beata Vergine Maria del Monte Carmelo, risalente al XVIII secolo, dal tetto a cuspide ottagonale.L'abitato possiede alcuni edifici residenziali del Cinquecento e del Seicento in buone condizioni di mantenimento.\nMonumenti e luoghi d'interesse.\nArchitetture civili.\nCasa Campia \u00e8 un edificio storico sito nel cuore del paese. Si tratta di un imponente ed elegante esempio di architettura del tardo Rinascimento d'oltralpe. Dopo essere stato edificato e abitato per secoli dalla nobile famiglia De Maffei, \u00e8 divenuto propriet\u00e0 del comune di Rev\u00f2, che lo ha acquistato.\nSociet\u00e0.\nRipartizione linguistica.\nNel censimento del 2001, 297 abitanti del comune si sono dichiarati \"ladini\".\nCultura.\nSin dal periodo asburgico \u00e8 stata mantenuta una forte tradizione musicale nel paese. Si hanno notizie della presenza del coro parrocchiale fin dall'Ottocento. Il Corpo Bandistico Terza Sponda, con sede a Rev\u00f2, \u00e8 stato fondato nel 1923 e raccoglie membri anche dai comuni circostanti. \u00c8 presente anche un coro folcloristico, il Coro Maddalene, esistente dal 1951, rifondato nel 1969.\nGeografia antropica.\nDurante l'amministrazione tirolese esistevano i tre comuni di Rev\u00f2, Cagn\u00f2 e Romallo. Nel 1928 questi ultimi vennero soppressi rendendoli frazioni di Rev\u00f2. Nel 1950, dopo la caduta del fascismo, i comuni di Cagn\u00f2 (Censimento 1936: pop. res. 406) e Romallo (Censimento 1936: pop. res. 638) vennero ripristinati.\nEconomia.\nL'economia di Rev\u00f2 \u00e8 basata sulla coltivazione di mele, prevalentemente del tipo Golden Delicious. Sul lago \u00e8 presente qualche vigneto. A Rev\u00f2 esisteva la produzione di un vino prodotto con un vitigno particolare denominato Groppello, la cui coltivazione fu abbandonata per far posto alla produzione delle mele, che rendevano economicamente di pi\u00f9. Da qualche anno si sta ridiffondendo la produzione di tale vino, grazie al reimpianto di vigneti di Groppello. La presenza di tale vitigno autoctono trova riscontro nella documentazione d'archivio gi\u00e0 a partire dal Seicento.\nInfrastrutture e trasporti.\nRev\u00f2 \u00e8 posto sulla strada statale 42, che collega i passi del Tonale e della Mendola. Le linee delle autocorriere per\u00f2 non seguono completamente la statale da Rev\u00f2 a Mal\u00e9 e collegano il paese con Cles, dove \u00e8 presente una stazione ferroviaria della Trentino trasporti, da dove \u00e8 stata costruita una nuova strada per Mal\u00e9, meno tortuosa. Da Rev\u00f2, inoltre si diparte una strada per la Val d'Ultimo che collega il paese con Lauregno, Proves e Merano e una strada che attraversa il torrente Novella, arrivando fino a Dambel e Casez."}
{"id": "36835", "revid": "1444396", "url": "https://it.wikipedia.org/wiki?curid=36835", "title": "Romallo", "text": "Romallo (IPA: , \"Rom\u00e0l\" in noneso) \u00e8 stato un comune italiano di abitanti della provincia autonoma di Trento in Trentino-Alto Adige. Dal 1\u00ba gennaio 2020 \u00e8 frazione del comune di Novella, a seguito della fusione con i comuni di Brez, Cagn\u00f2, Cloz e Rev\u00f2.\nSociet\u00e0.\nRipartizione linguistica.\nNel censimento del 2001 il 36,61% della popolazione (216 persone) si \u00e8 dichiarato \"ladino\"."}
{"id": "36836", "revid": "322321", "url": "https://it.wikipedia.org/wiki?curid=36836", "title": "Romeno (Italia)", "text": "Romeno (\"Rom\u00e9n\" in noneso) \u00e8 un comune italiano di abitanti della provincia autonoma di Trento, precisamente al limite meridionale dell'Alta Anaunia in Val di Non. Notevole la produzione di mele e formaggi tra cui il trentingrana. In sviluppo anche l'offerta alberghiera e agrituristica.\nStoria.\nLa presenza di genti abitanti nel villaggio durante il periodo preromano \u00e8 testimoniata su una stele votiva al dio Saturno, collocata nella chiesa parrocchiale, che riporta il nome di cinque famiglie o genti, di origine retica o celtica: \"Lumennones\", da cui probabilmente deriva il nome del paese Romeno, \"Glabistus\", \"Ris(...)\", \"Lad(...)\" e \"Aup(...)\". Il paese era a forma di quadrilatero, probabilmente rimanenza dell'antico centro romano o longobardo posto a difesa della via per la Rezia. \u00c8 documentata inoltre la presenza di un castello o castelliere in localit\u00e0 \"la Piena\" di cui furono trovati i resti durante la costruzione della strada nel 1871-72.\nSociet\u00e0.\nRipartizione linguistica.\nNel censimento del 2001, 211 abitanti del comune si sono dichiarati \"ladini\". Nel censimento del 2011, 383 abitanti del comune (il 27,8% degli abitanti) si sono dichiarati \"ladini\".\nInfrastrutture e trasporti.\nPosta lungo la strada statale 43 dir della Val di Non Romeno disponeva, fra il 1909 e il 1934, di una propria fermata lungo la Tranvia Dermulo-Fondo-Mendola.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: il 26 aprile 1928 aggregazione di territori dei soppressi comuni di Amblar e Don e della frazione di Salter, staccata dal comune di Salter-Malgolo, successivamente denominato Malgolo; il 27 settembre 1928 aggregazione di territori del soppresso comune di Malgolo; Nel 1952 distacco di territori per la ricostituzione dei comuni di Amblar (Censimento 1951: pop. res. 267) e Don (Censimento 1951: pop. res. 279)."}
{"id": "36837", "revid": "1429175", "url": "https://it.wikipedia.org/wiki?curid=36837", "title": "Roncegno Terme", "text": "Roncegno Terme (\"Ronz\u00e9gno\" in dialetto trentino) \u00e8 un comune italiano di abitanti della provincia autonoma di Trento in Trentino-Alto Adige. \u00c8 situato in Valsugana a 35 Km da Trento, il capoluogo.\nIl paese \u00e8 gemellato con il quartiere di Praga 6. \nGeografia naturale.\nIl territorio del comune di Roncegno Terme (535 metri s.l.m. presso piazza Municipio) \u00e8 caratterizzato da una grande escursione altimetrica: partendo dal fondovalle con i 392.7 metri s.l.m. del punto pi\u00f9 depresso, collocato in prossimit\u00e0 dell'alveo del Brenta vecchio, si raggiungono i 2381 metri s.l.m. del Gronlait. Dalle pendici nord della dorsale Panarotta \u2013 Fravort \u2013 Gronlait, che costituisce il confine tra bacino del Brenta e quello dell'Adige, si raggiunge il fondovalle del Brenta per risalire poi sul ripido pendio del rilievo che separa la valle principale dalla Val di Sella.\nQueste caratteristiche determinano una separazione dell'area rispetto alle zone geografiche confinanti (Novaledo ad ovest, Ronchi e Borgo Valsugana ad est); l'unica via di comunicazione agevole \u00e8 attualmente rappresentata dalla strada che attraversa il fondovalle, percorrendo la quale \u00e8 possibile raggiungere Trento, situata ad ovest, a circa 30 chilometri di distanza, e Venezia in direzione est, posta circa a 130 chilometri. Sono presenti inoltre i valichi della Bassa (m 1834) e il Passo Portela (m 2152) che permettono il passaggio verso la valle del Fersina e la comunicazione con essa.\nNell'attuale territorio comunale di Roncegno Terme si trovano oggi la villa, i masi della montagna e l'abitato di Marter posto a valle in direzione Novaledo.\nSulla riva destra del torrente Larganza s'innalza il colle di San Biagio (m 679), sopra la zona detta Larganzoni. Qui sorge e forse sorgeva gi\u00e0 nel tardo medioevo la chiesa di San Biagio, nominata nel 1533 e restaurata di recente.\nSul culmine del dosso si trovano gli scarsi resti del castello di Tesobbo. Ad occidente \u00e8 posto il maso Tesobbo (m. 730) che culmina nel monte Sant' Osvaldo. Su questo monte si trovano la Valle del Diavolo dove sgorgavano le sorgenti di acqua arsenicale ferruginosa che aliment\u00f2 per un lungo periodo il centro termale di Roncegno, e la cosiddetta \u201cBusa del Tossego\u201d, individuabile in una profonda gola, scavata dal torrente Larganza, oltre il colle di San Biagio, e caratterizzata dalla presenza di un'antica miniera di arsenico abbandonata. \nNell'alta Valle del Larganza, sulla sua riva sinistra sotto il maso Bernardi, si trovano la Valle del Diavolo e i boschi di Sturmwolt (\u201cBosco degli uragani\u201d). Il monte di Sant'Osvaldo (m 1450) si trova sopra san Biagio, passando dal maso Gretti e Pr\u00e0 del Voto (m 1181). Qui sorge la piccola chiesa dedicata a Sant'Osvaldo, chiesa a carattere devozionale costruita tra il XIII e il XVI secolo da una popolazione germanofona. Monte di Mezzo \u00e8 la parte della montagna che si trova tra la Valle della Larganza e quella del torrente Chiavona. \u00c8 costituita da molti masi, ricca di sorgenti ed \u00e8 attraversata da molte mulattiere. \u00c8 coltivata fino a 1000 metri circa d'altitudine; campi e vigneti si alternano a boschi di castagni.\nStoria.\nLa zona, fin dal XV secolo fu abitata da comunit\u00e0 germanofone, spesso provenienti direttamente dalle altre zone tedesche dell'alta Valsugana (ci sono testimonianze numerose di passaggi di persone dallavicina Val dei Mocheni), e fino al '700 questa comunit\u00e0 era ancora presente . Numerose sono ancora le tracce di questa presenza nei cognomi e nei toponimi locali, localit\u00e0 come \"Cofleri\", \"Fraineri\", \"Mocchi\", \"Beberi\", \"Palaieri\", \"Striccheri\", ne testimoniano l'origine tedesca.\nSopra i masi abitati tutto l'anno inizia il bosco in mezzo al quale si trovano delle radure, tenute a prato con la \u201ccasara\u201d per l'alpeggio. Quelle pi\u00f9 in basso dette \u201cstalete\u201d servono a tutt'oggi, seppur in misura minore rispetto al passato, per il maggengo, vale a dire la sosta intermedia tra la sede di partenza e la malga del pastore con i bovini. \nTra le localit\u00e0 pi\u00f9 note ricordiamo Cinquevalli, conca montana sulla sinistra del Rio Argento, dove sono presenti molte miniere aperte nel XVI-XVII secolo e abbandonate verso la met\u00e0 dell'Ottocento, da cui si ricavava argento, piombo, materiali zinciferi, pirite, fluorite, quarzo. Serot (m 1566) si raggiunge dalla localit\u00e0 Pozze che si trova sul versante opposto del monte Sturmwolt. Qui le pendici sono ricoperte da una fitta vegetazione con vaste radure, pascoli e molte baite. La zona di Serot si trova sul versante sinistro della valle del Larganza, sotto le creste del Gronlait. Le Prese sono una localit\u00e0 della montagna di Roncegno dove si trova un lago molto suggestivo, lungo 90 metri circa e largo 40 metri, posto all'inizio della valle del Larganza. Sopra quest'area si trova la malga delle Prese Vecchie e salendo ancora la Val della Portela con l'omonimo passo che consente il collegamento con la Valle del Fersina.\nIl settore orientale della montagna di Roncegno prende il nome dalla chiesetta che sorge su una collina sulla riva sinistra del torrente Chiavona, sopra la localit\u00e0 Rozzati, vale a dire Santa Brigida. In quest'area, sulla destra del rio San Nicol\u00f2, c'\u00e8 il dosso (m 698) dove si trovano i resti del campanile della chiesa di San Nicol\u00f2, risalente, secondo gli ultimi studi condotti dal settore Beni Archeologici della Provincia autonoma di Trento, almeno al XIV secolo. Questa chiesetta sorge su una terrazza posta una decina di metri sotto il culmine del dosso ed \u00e8 attorniata da resti di mura di antiche costruzioni.\nOltre la valle, sotto il maso Montebello (m 716), su un colle, si trovano pochissimi resti del Castello di Montebello. Si ritiene che i dossi di San Nicol\u00f2 e di Montebello costituissero in origine un unico complesso sul quale si disponevano le costruzioni facenti parte del castello. Fu forse un'alluvione a separare le due aree e ad incidere profondamente la montagna. \nIl paese, che sorge nell'area di congiunzione delle strade che scendono dai tre settori, \u00e8 chiamato anche ai nostri giorni detto Villa e si distingue in \u201cVila de Sora\u201d e \u201cVila de Soto\u201d. Si trova tra i due torrenti Larganza e Chiavona, ai piedi di Monte di Mezzo e di Santa Brigida. Gode di un buon clima perch\u00e9 difeso dai monti Tesobbo, Fravort, Gronlait e dalle colline di Santa Brigida. Attorno al paese, nella campagna, si trovano ancora vaste aree coltivate, vigneti e campi nelle localit\u00e0 Prela, Rorei, Ferme, identificabili con alcune delle zone nominate nei documenti del XIII\u00a0\u2013 XIV secolo.\nGeografia antropica.\nElenco dei 44 masi:\nAlbio, Auseri, Beberi, Bernardi, Bocheri, Cadenzi, Caneva, Cofleri, Colgioneri, Craneri, Crozzeri, Dell'Aria, Fraineri, Gasperazzo, Gionzeri, Gretti, Groffi, Lagon, Mandela, Masetti, Molini, Montebello, Montibelleri, Muro, Pacheri, Pinzeri, Postai, Rincheri, Robello, Roneri, Roveri, Rozza, Salcheri, Sasso, Scali, Scalvin, Smideri, Stralleri, Striccheri, Tesobbo, Ulleri, Vazzena, Vestri, Zaccon, Zanorgi, Zonti, Zotteli"}
{"id": "36838", "revid": "322321", "url": "https://it.wikipedia.org/wiki?curid=36838", "title": "Ronchi Valsugana", "text": "Ronchi Valsugana (\"I R\u00f3nchi\" in dialetto trentino e \"Rautperg\" in mocheno) \u00e8 un comune italiano di 453 abitanti della provincia autonoma di Trento.\nEtimologia.\nCome per molti altri casi presenti in Europa centrale: Trentino, Veneto, Lombardia, Friuli Venezia Giulia, Valle d'Aosta, Alta Saona in Francia ecc. l'origine del nome Ronchi \u00e8 di matrice Celtica e quindi preromana. Ronk secondo gli studi antropologici e di linguistica significherebbe Campo. La forma Ronk veicolata dal latino \u00e8 poi mutata nei secoli nelle forme: Ronquis, Roncus, Montis Roncorum, ed infine Ronchi.\nStoria.\nMedioevo.\nCon la pace di Costanza (1183) il Sacro Romano Impero Germanico riconosceva l'autonomia a molte casate nobili della penisola italica e delle Alpi comprese quelle dell'attuale Trentino.\nMentre la maggior parte del territorio attuale dell'attuale provincia di Trento faceva parte del principato vescovile (realt\u00e0 autonoma confederata all'impero), quella che oggi \u00e8 conosciuta come Bassa Valsugana era sotto il dominio feltrino al tempo costituito in diocesi entit\u00e0 insignita dall'Immunitas dall'imperatore Corrado II di Hohenstaufen. Allora la zona di Ronchi Valsugana era sotto il dominio dei signori di Telve i \u201cCastellalto\u201d; era probabilmente una zona disabitata dove i padroni incontrastati erano il bosco e gli animali selvatici.\nSotto la spinta del principe vescovo di Trento Fredrich von Wengen (Federico Vanga) e dell imperatore Ottone IV anche i Signori di Castellalto accolsero l'idea di valorizzare quelle montagne e l'estrazione mineraria.\nFu cos\u00ec che promossero la colonizzazione della zona da parte di contadini e roncadori che venivano dal Feltrino e dal Bellunese ma anche dalla Germania ed ebbe origine l'insediamento di Ronchi che prende il nome appunto dal termine celtico poi latinizzato Roncus che indica una zona disboscata e resa coltivabile.\nNel 1412 i masi di Ronchi passarono dal dominio dei da Carrara a quello dei conti del Tirolo. Proprio in questo periodo i Castellalto congiuntamente a Federico IV d'Asburgo promossero una seconda colonizzazione della montagna da parte questa volta di roncadari e minatori (canopi) bavaro-tirolesi, in analogia a come avevano fatto i signori di Caldonazzo per la zona di Roncegno e la valle dei Mocheni (Bersntol).\nI nomi che ci pervengono degli affittuari tedeschi sono 20: am Creutz, Betzel, Former, Ganner, Gerngross, Grueber, Hammer, Holzer, Kheym, Kochach, Pacher, Pfeiffer, Planer, Rampl, Steiger, Streitwiser, Thaler am Egg, Trienter e Zurn. \nTra questi spiccano \"Kochach\" o \"Kohler\" (Cola), \"Zurn\" (Zurlo), \"Kheym\" (Caumo), \"Gruber\" (Grube), \"Betzel\" (Bezzeli), \"Stanghel\" (Stanghelini) e \"Rampl\" (Rampeloti) e \"Ganner\" da cui deriva Ganarin .\nL'et\u00e0 moderna e contemporanea.\nSu un documento del 1569 di Cristoforo Welsperg affermava che nella zona della Rundscheinperg (termine con il quale si indicava la zona della montagna di Roncegno e Ronchi) la maggior parte degli abitanti non conosceva l'italiano a per questo i signori che amministravano queste zone furono costretti ad inviare dei curatori di anime di lingua tedesca.\nLa comunit\u00e0 germanofona della montagna esisteva ancora nel settecento ma all'inizio dell'Ottocento stava gi\u00e0 scomparendo. Lo stesso Montebello indicava che sulla montagna vivevano popoli che parlavano pi\u00f9 alemanno che italiano.\nPoi il tempo pass\u00f2, arrivarono nuove genti in Valsugana e il processo di italianizzazione port\u00f2 allo scomparsa del nostro \u201cSlambrot\u201d (lingua mista) a differenza della zona mochena e di Luserna che essendo pi\u00f9 isolate hanno saputo mantenere il proprio.\nCi\u00f2 nonostante al giorno d'oggi, di quelli uomini che strapparono alla montagna un fazzoletto di terra \u00e8 rimasta la toponomastica, i magnifici masi, le baite, le tradizioni e soprattutto l'amore ed il rispetto per la montagna e le proprie origini.\nI cognomi.\nI cognomi come Lenzi, che potrebbe derivare dall'antico tedesco \"Lenz\" (significa Primavera), Pompermaier, Palaier, Battisti sono cognomi di famiglie della Bersntol (valle dei Mocheni) che si sono stanziate sul versante del paese dal 1700 in poi. I cognomi come Rigo e Debortoli sono autoctoni di Telve e Borgo; in alcuni scritti c'\u00e8 chi afferma che Debortoli possa derivare da De Bertolder e Rigo da Andrigo.\nIl cognome Casagranda \u00e8 invece tipico della valle dell'Avisio e dai censimenti risulta che le persone che portano questo nome siano venute a Ronchi a partire dal 1700. Il cognome Pioner \u00e8 presente nell'archivio della chiesa di Torcegno gi\u00e0 nel 1400 potrebbe derivare da Planer, mentre non \u00e8 stata trovata alcuna traccia di Pioner nella Valle dei Mocheni. A Ronchi si trova un maso Pioneri.\nA Borgo Casagranda ce n'erano gi\u00e0 nel 1300. Il cognome Rozza deriva probabilmente da Waal che significa valle-roggia di acqua.\nAltri cognomi propri del comune di Ronchi di chiara matrice cimbra per\u00f2 non pi\u00f9 presenti sul territorio sono: Dalcanale, Daltrozzo che deriverebbe dalla traduzione di \"a tramite\" e ancor prima di Troger, Daldosso e Dalbosco che deriverebbe da \"a nemore\" e ancor prima da Wald.\nIl nome Rautperg era il nome con cui i colonizzatori e gli storici tedeschi chiamavano questa plaga di terra. Il toponimo Rauto e Rauti esistono ancora. Il colle a sud del maso Pelauchi \u00e8 detto popolarmente col dei Rauti, la costa esposta a sud sottostante maso Colla \u00e8 detta Rautei. Rauten=Rauti=Ronchi= riquadri di terreno terrazzati messi a coltura.\nSociet\u00e0.\nSecondo il censimento del 2011, il 6,7% della popolazione si \u00e8 dichiarata di lingua m\u00f2chena \"germanofoni\"."}
{"id": "36839", "revid": "2022787", "url": "https://it.wikipedia.org/wiki?curid=36839", "title": "Roncone", "text": "Roncone \u00e8 stato un comune italiano di abitanti della provincia di Trento nell'alta Valle del Chiese.\nIl paese \u00e8 attraversato dal torrente Adan\u00e0 e si specchia sulle rive del lago di Roncone.\nDal 1\u00ba gennaio 2016, assieme ai comuni di Bondo, Breguzzo e Lardaro, forma il nuovo comune di Sella Giudicarie\nGeografia antropica.\nLa circoscrizione territoriale ha subito le seguenti modifiche: nel 1928 aggregazione di territori del soppresso comune di Lardaro; nel 1957 distacco di territori per la ricostituzione del comune di Lardaro (Censimento 1951: pop. res. 225).\nCollegamenti esterni.\nArchivio giornalistico delle Giudicarie: elenco degli articoli comparsi sui giornali ottocenteschi relativi al paese di Roncone"}
{"id": "36840", "revid": "322321", "url": "https://it.wikipedia.org/wiki?curid=36840", "title": "Ronzo-Chienis", "text": "Ronzo-Chienis (\"R\u00f3n\u017e e Cian\u00ecs\" in dialetto trentino, pronunciato [ronzo]) \u00e8 un comune italiano di 991 abitanti della provincia di Trento. Il nome del comune deriva da due villaggi, comuni autonomi fino al 1924, oggi costituenti un unico centro abitato, per cui non si tratta di un comune sparso.\nGeografia fisica.\nRonzo-Chienis si trova in Val di Gresta ad un'altitudine di 1000 m s.l.m., in una posizione in cui risente degli influssi del lago di Garda, distante una decina di km in linea d'aria in direzione Sud; verso gli altri tre punti cardinali \u00e8 contornato dalle montagne: a Nord lo Stivo, a Est il monte Biaena e a Ovest il monte Creino.\nStoria amministrativa.\nAll'epoca dell'annessione del Trentino (1920) esistevano i comuni di Pannone, Manzano, Nomesino, Ronzo e Chienis. Nel 1924 il comune di Pannone assorb\u00ec il territorio degli altri quattro. Tuttavia nel 1971 gli ex territori dei comuni di Manzano e Nomesino, nonch\u00e9 l'originario territorio di Pannone, furono annessi al vicino comune di Mori. Conseguentemente al comune di Pannone, corrispondente ormai soltanto agli ex territori dei comuni di Ronzo e Chienis, venne mutata la denominazione in quella attuale.\nEconomia.\nRonzo-Chienis \u00e8 noto in tutto il Trentino per i suoi prodotti agricoli biologici, in particolare patate, cavoli, carote e fagioli. Un evento importante legato all'agricoltura \u00e8 la Mostra Mercato: una mostra dei prodotti tipici della Val di Gresta organizzata ormai da pi\u00f9 di quarant'anni. Trovandosi nei pressi del lago di Garda \u00e8 anche meta di un crescente numero di turisti tedeschi."}
{"id": "36843", "revid": "1543377", "url": "https://it.wikipedia.org/wiki?curid=36843", "title": "Rover\u00e9 della Luna", "text": "Rover\u00e9 della Luna (\"Rover\u00e8\" in dialetto trentino, \"Eichholz\" in tedesco) \u00e8 un comune italiano di abitanti della provincia di Trento in Trentino-Alto Adige.\nGeografia fisica.\nIl comune di Rover\u00e8 della Luna si sviluppa al confine con la Provincia autonoma di Bolzano, su quote comprese tra i e i Si estende su una superficie di .\nNei pressi del paese la valle dell'Adige si restringe a circa , formando la Chiusa di Salorno, tra il Monte Alto (\"Geiersberg\", ) a est (direttamente a sud dell'abitato di Salorno) e il Monticello (\"Wiggerspitz\", ) a ovest sopra Rover\u00e8 della Luna. Per secoli la stretta ha costituito una barriera naturale tra la parte germanofona e italofona del Trentino-Alto Adige e viene tradizionalmente considerata il confine linguistico tra l'area di lingua germanica e quella di lingua italiana.\nOrigini del nome.\nIl nome del paese deriva dal fatto che esso sorge dove un tempo il fiume Adige creava un'ansa (o una \"luna\") in prossimit\u00e0 di un bosco di roveri. Sviluppo avvenuto per lo pi\u00f9 in epoca recente, ma che crea un'immagine assai interessante (se correlata al nome) quando si osserva il paese di notte e dall'alto, cosa ben visibile dal Castello di Salorno.\nL'esonimo utilizzato dalla popolazione germanofona dell'Alto Adige \u00e8 \"Aichholz\".\nCultura.\nTutti gli anni a Rover\u00e9 della Luna si celebra la \"festa degli alberi\", durante la quale i bambini della scuola elementare si riuniscono a Pianizzia per piantare un albero ciascuno.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 209, ovvero il 12,78% della popolazione. Di seguito sono riportati i gruppi pi\u00f9 consistenti:"}
{"id": "36844", "revid": "290309", "url": "https://it.wikipedia.org/wiki?curid=36844", "title": "Ruffr\u00e9-Mendola", "text": "Ruffr\u00e9-Mendola (\"Rufr\u00e9-M\u00e9ndola\" in noneso) \u00e8 un comune italiano di 429 abitanti della provincia di Trento, distante circa 2,5 chilometri dal passo della Mendola, che segna il confine con la provincia autonoma di Bolzano. Fino al 2005 si chiamava solo \"Ruffr\u00e9.\" Da quel momento \u00e8 dunque un comune sparso, dato che il capoluogo non ha mutato denominazione.\nCultura.\nNel periodo natalizio di tradizione vengono allestiti nei vari masi dei presepi.\nInfrastrutture e trasporti.\nFra il 1909 e il 1934 a Ruffr\u00e9 era presente una fermata lungo la Tranvia Dermulo-Fondo-Mendola.\nSport.\nA Ruffr\u00e9 si pu\u00f2 sciare sul Monte Nock, il quale ha una pista nera e una rossa, alle quali si pu\u00f2 accedere attraverso una seggiovia biposto. Inoltre il Monte Nock \u00e8 illuminato consentendo di sciare in notturna.\nInoltre su entrambe le piste sono organizzate molte gare di gigante e speciale, in quanto sono piste omologate Fisi.\nAndando verso il Passo della Mendola, verso il Monte Roen si pu\u00f2 trovare un altro impianto di risalita con partenza a 1368 m s.l.m. e arrivo a 1594 m s.l.m. e una lunghezza di 1371 metri con possibilit\u00e0 di sciare sulla pista blu lunga 1575 metri oppure continuare a salire a piedi, con le ciaspole o con sci d'alpinismo, sulla cima del Monte Roen."}
{"id": "36845", "revid": "322321", "url": "https://it.wikipedia.org/wiki?curid=36845", "title": "Rumo", "text": "Rumo (\"Rum\" in noneso) \u00e8 un comune italiano sparso di 802 abitanti della provincia di Trento. La sede comunale si trova nella frazione di Marcena.\n\u00c8 situato tra la sponda destra del torrente Pescara, e la sinistra del torrente Lavazz\u00e8 (anticamente e fino ai primi anni del Novecento \"Rum\u00e8s\" , vedi Lodo 1730) nella parte nord della Val di Non.\nNel 1946, in seguito all'Accordo De Gasperi-Gruber, la frazione di Sinablana, a maggioranza tedesca \u00e8 stata annessa alla provincia di Bolzano ed \u00e8 diventata frazione di Lauregno.\nStoria.\nDal Neolitico all'avvento dei Romani.\nLa valle risulta frequentata gi\u00e0 dal neolitico, lo testimoniano i numerosi ritrovamenti di materiale di scarto della lavorazione della selce presso il lago della Poinella.\nI primi segni di stabile frequentazione si trovano a partire dal 1400- 1200 a.C. Numerosi sono i reperti e le testimonianze dell'influenza della cultura \u201cFritzens-Sanzeno\u201d a partire dall'et\u00e0 del bronzo medio fino all'et\u00e0 del ferro.\nGeneralmente questa cultura si ritiene fosse propria delle popolazioni che le fonti antiche chiamano \"Reti\", e che erano insediate appunto in queste zone. Mentre Strabone parla dei Reti come di un unico popolo, Plinio precisa che erano divisi in vari gruppi, pur riconducibili a una comune appartenenza etnico-culturale.\nLa cultura di Fritzens-Sanzeno \u00e8 attestata dal VI fino al I secolo a.C., quando le campagne militari di Tiberio e Druso nel 15 a.C. portarono le Alpi occidentali e certamente anche la nostra valle sotto il dominio romano; la guerra contro i Reti segna di fatto, per la val di Rumo, la fine dell'et\u00e0 del Ferro.\nNel V libro della sua monumentale opera \u201cAb Urbe condita\u201d, Tito Livio, scrittore patavino e dunque originario di luoghi posti a stretto ridosso dell'area alpina e retica, rammenta che i Galli, venuti in Italia, \u201cvennero a frequenti scontri\u201d con gli \u201cEtruschi che abitavano tra gli Appennini e le Alpi\u201d, e prosegue: \u201c\u2026 alcune popolazioni alpine sono indubitabilmente di origine etrusca, soprattutto i Reti: la natura dei luoghi li inselvatich\u00ec al punto che essi mantennero, delle loro caratteristiche originarie, soltanto il modo di parlare, anche se con notevoli alterazioni\" (Liv., V, 33).\nL'invasione gallica, cio\u00e8, tagli\u00f2 fuori gli Etruschi delle zone alpine dalle zone di pianura e Reti sono, secondo questa versione, null'altro che Etruschi rimasti isolati a causa delle invasioni celtiche.\nQuesta accreditata tesi \u00e8 sostenuta in termini analoghi da Plinio il Vecchio, nella sua opera Naturalis Historia (III,133), in cui si ricorda: \u201cSi ritiene che i Reti, discendenti degli Etruschi, sotto il loro capo Reto, siano stati cacciati dai Galli\u201d\nLe nostre antiche popolazioni ebbero, a partire dal VI secolo a.C., delle significative relazioni con gli Etruschi che in quel periodo raggiunsero la loro massima espansione nell'Italia settentrionale. Gli Etruschi svolsero in quel periodo un importante ruolo di mediazione tra il mondo mediterraneo e quello transalpino, in concomitanza con l'affermarsi dell'espansione commerciale dei Greci nell'alta Italia.\nIn questo periodo i traffici lungo la valle di Non dovevano gi\u00e0 essere sviluppati, dato che essa era la via pi\u00f9 breve, e meno malsana (rispetto alle paludi della valle dell'Adige) per arrivare ai due passi di Resia e del Brennero. Importante era certamente il percorso che idealmente congiungeva l'Alto Garda passando da Molveno, Mechel, Rumo passo Castrin (Castrum), passo Resia, ed ancor pi\u00f9 importante il commercio dell'ambra che fioriva su questa via.\nGli importanti reperti in ferro (ascia, falcetto, attizzatoio) ed in rame (fibula ed ago crinale), databili al II-III secolo a.C. rinvenuti in loco testimoniano l'alto livello raggiunto dalla siderurgia locale, nonch\u00e9 il ragguardevole grado di civilt\u00e0 raggiunto rispetto alle confinanti popolazioni delle Alpi.\nImportante e significativo \u00e8 stato il ritrovamento casuale di una stele (ancora presente nel luogo del ritrovamento) recante incisa una doppia spirale, simbolo del sole e del tempo, della vita e della morte, essa \u00e8 probabilmente una pietra tombale risalente ad alcuni secoli a.C.\nSignificativa misura del livello di civilt\u00e0 raggiunto nel periodo preromano dalle popolazioni della nostra valle, ci viene dalla testimonianza ricavata dai reperti trovati in quel che rimane dei presunti roghi votivi (o con termine in tedesco \"Brandopferplatz\", composto da \"Brand\", rogo, \"Opfer\", sacrificio, e \"Platz\", luogo), luoghi di culto all'aperto esistenti nelle Alpi nell'et\u00e0 del ferro e con precedenti anche nell'et\u00e0 del bronzo.\nQuesti riti si svolgevano spesso in alta montagna e sono testimoniati dall'esistenza di terreno carbonizzato, resti di offerte ceramiche, sempre infrante ritualmente, resti vegetali quali leguminose e cereali, e ossa di animali, spesso capre e maiali. Un esempio \u00e8 il rogo ritrovato quasi intatto a Santa Gertrude d'Ultimo e conservato presso il museo archeologico di Bolzano.\nL'et\u00e0 romana.\nGi\u00e0 nei primi decenni del I secolo d.C., la popolazione locale risulta totalmente integrata nel mondo romano, tanto che i suoi esponenti si comportavano, pur non avendone il diritto, da cittadini romani militando addirittura nella guardia personale dell'imperatore.\nCi\u00f2 viene confermato dalla Tavola Clesiana, l'editto con cui l'imperatore Claudio nel 46 d.C. confer\u00ec la cittadinanza romana agli Anauni.Poche sono le tracce dell'influenza di oltre quattro secoli di dominio dell'Impero romano, anche se il dialetto locale, di indubbia radice latina, ci ricorda l'importanza avuta nella valle da tale periodo storico.\nLungo l'antica strada di accesso, che fino a tutto il XVII secolo, era la principale via di collegamento con la val di Non, troviamo ancora incisi, in due tratti dell'affiorante roccia porfirica, i segni delle carreggiate, che i Romani usavano talvolta tracciare lungo le loro vie di comunicazione.\nL'importanza di questa strada, che ci univa alla pieve di Rev\u00f2, viene ricordata anche nella carta di regola della comunit\u00e0 di Rumo, ove si parla della manutenzione ordinaria e straordinaria, del ponte di Montagnana.\nAltra traccia, della presenza delle aquile di Roma, e certamente quello che rimane della torre di avvistamento, ora conglobata nei resti di Castel Placeri.\nQuesta struttura (recante tra l'altro una pittura di Antonio Baschenis raffigurante una Madonna con bambino del 1479) ci mostra chiaramente i metodi costruttivi propri del periodo romano, con l'uso di blocchi consistenti di pietra e l'uso di barbacani, nelle vicinanze \u00e8 stata ritrovata perfettamente conservata una punta di lancia del II - III secolo d.C.\nL'attivit\u00e0 mineraria.\nLe montagne a cavallo fra Trentino e S\u00fcdtirol conservano le cicatrici di attivit\u00e0 minerarie importanti, che fecero venire specialisti fin dall'Europa centrale. In particolare, fra il XII e il XVI secolo fu l'argento il motivo di maggiore interesse, in quanto era un metallo strategico per la monetazione.\nUna delle realt\u00e0 pi\u00f9 significative era la Nonsberg, la miniera della Val di Non, che si estendeva fra Tregiovo, Rumo, Livo e Proves. Qui la documentazione pi\u00f9 antica si riferisce alle sponde del torrente Lavazz\u00e8 in Val di Rumo: la prima miniera, di rame, esisteva gi\u00e0 nel Duecento.\nSuccessivamente si scavarono piombo e argento. La ricerca era stata affidata a minatori c\u00e8chi, in quanto nel 1475 la miniera si chiamava K\u00fcnberg, come la signoria di Star\u00e0 Vozice. Poco dopo, nel 1491, le venne affiancata la \u201cRumcan\u201d, ovvero la galleria di Rum, Rumo.\nRumo era gi\u00e0 un presidio importante: anche il torrente Lavazz\u00e9, che solca la valle, originariamente si chiamava Rum\u00e9s. Quanto ai torrenti, nel Quattrocento erano diffuse le macchine idrauliche a servizio delle attivit\u00e0 artigianali.\nQui, nei pressi di Mocenigo e sul confine con Livo, durante i sondaggi per la realizzazione di un percorso etnografico lungo il torrente \u00e8 stata rinvenuta una grande struttura sotterranea, che certamente faceva uso delle ruote idrauliche.\nLa memoria popolare dice che in questa zona \u201csi faceva l'argento\u201d. Da rilievi condotti parallelamente con esperti che si sono occupati di archeologia industriale in giro per il mondo (da Lucca al Galles, dall'Africa sub-sahariana all'India, ricordiamo solo Peter Claughton, Mark Pearce, Marco Morin), pare altamente probabile che questa sia effettivamente la struttura interna della fonderia per l'argento, destinata anche al recupero del piombo metallico in un complesso sistema di riduzione al fuoco che utilizzava il principio della condensazione. Se confermata a livello di prospezione al suolo, l'ipotesi della fonderia rappresenterebbe l'esempio pi\u00f9 antico d'Europa, da mettere direttamente in relazione con il forno a riverbero di Lucca e l'argentiera di Montefondoli in Toscana.\nSi tratta di una lunga condotta, alta circa 1 metro e 20 per 80 di sviluppo orizzontale. \u00c8 voltata in pietra con sfoghi per l'aria sul soffitto e disegna un'ampia doppia curva. Corre parallelamente al torrente Lavazz\u00e8, tanto in direzione che in profondit\u00e0, e termina in due piccole stanze. Sopra la seconda fino al 1925 c'era una torretta quadrata, un camino esterno.\nCinque traverse collegavano al torrente la condotta principale, che \u00e8 corretto chiamare \u201cmanica\u201d, in quanto serviva per veicolare verso il camino i fumi sviluppati vicino al torrente da una batteria di forni, che sfruttavano mantici azionati dall'energia idraulica.\n\u201cManica\u201d \u00e8 il nome assegnato a questo genere di strutture dal senese Vanoccio Biringuccio nel primo trattato a stampa di argomento metallurgico, il \u201cDe Pirothecnia\u201d del 1540. Biringuccio spende parecchie pagine sulle maniche, segno della loro importanza per le lavorazioni sui minerali di piombo. All'interno delle due stanze ci sono numerosi reperti lignei, travi e assi sagomate. La prima stanza doveva funzionare come una camera di condensazione per i componenti pi\u00f9 pesanti nei fumi e il recupero della lega piombo-argento.\nSiamo vicinissimi ai villaggi e ad altre vecchie costruzioni che stanno ancora sul torrente, mulini, fucine e altro. La rete viaria \u00e8 particolarmente interessante, perch\u00e9 rispetta quella antica.\nLe antiche miniere - la maggior parte, in quanto solo poche gallerie vennero nuovamente esplorate nell'Ottocento\u00a0\u2013 cessarono di operare prima del 1553.\nSociet\u00e0.\nEvoluzione demografica.\nNel censimento del 2001 il 7,77% della popolazione si \u00e8 dichiarato \"ladino\".\nGeografia antropica.\nSuddivisioni amministrative.\nIl comune di Rumo \u00e8 suddiviso nelle seguenti frazioni:"}
{"id": "36846", "revid": "2022787", "url": "https://it.wikipedia.org/wiki?curid=36846", "title": "Sagron Mis", "text": "Sagron Mis (\"Sagr\u00f3n\" in primierotto e ) \u00e8 un comune italiano di abitanti della provincia autonoma di Trento in Trentino-Alto Adige.\nFa parte del Primiero e si estende sull'alta valle del Mis, ed \u00e8 l'unico comune trentino appartenente al bacino idrografico del Piave.\nGeografia fisica.\nSagron Mis \u00e8 il comune pi\u00f9 orientale della provincia di Trento. Il territorio si estende sul versante sudoccidentale dell'alta valle del Mis, affluente di destra del Cordevole. \u00c8 quindi l'unico comune trentino ad appartenente al bacino idrografico del Piave, nonch\u00e9 quello pi\u00f9 distante dal capoluogo Trento (108\u00a0km) e pi\u00f9 vicino a Belluno (49\u00a0km). Per quanto riguarda gli altri corsi d'acqua, oltre al gi\u00e0 citato Mis si ricorda il Pezzea, che scorre ad est segnando il confine con il Veneto.\nGli abitati sono dominati a nordest dai contrafforti meridionali delle Pale di San Martino (sottogruppo della Croda Granda, con la cima d'Oltro, 2.397 m, le Rocchette, 2.309 m, e il monte Feltraio 2.295 m), mentre a sud si innalza il Gruppo del Cimonega con il Piz di Sagron (2.486 m, l'altitudine massima).\nL'altitudine minima \u00e8 di 730 m e si riscontra sul fondo della valle del Mis, presso il confine con Gosaldo.\nStoria.\nLa storia dell'insediamento umano in questo comune ha origini recenti: sino al XVI secolo infatti il territorio era completamente coperto da boschi, in seguito abbattuti dai carbonai.\nGli ampi pascoli ottenuti permisero la formazione di masi agricoli e di alcuni nuclei abitativi sparsi, molti dei quali tutt'oggi presenti, sul finire del Cinquecento.\nAll'inizio del Seicento, fu costruita la prima chiesa nella frazione di Marcoi, a quei tempi, l'unica assieme alla chiesa di Tiser nel fondovalle, nel Comune di Gosaldo (BL) .\nPi\u00f9 tardi, alle tradizionali attivit\u00e0 contadine si affiancarono quelle estrattive, grazie alle miniere di oro, mercurio, solfuro e cinabro, tuttavia lo sviluppo della zona fu sempre ostacolato dall'isolamento e dalle scomode vie di comunicazione.\nNell'Ottocento l'economia agricola depressa e l'esaurimento delle miniere costrinsero molti abitanti ad abbandonare la loro terra per cercare lavoro altrove (soprattutto in Francia e nelle Americhe). La principale attivit\u00e0 esportata dagli emigranti in Europa fu l'artigianato della sedia e i suoi lavoratori, in dialetto \"careghete\", riuscivano a comunicare tra loro attraverso un idioma di loro invenzione, conosciuto anche dai seggiolai di Gosaldo: lo \"scabelament dei conza\". Nel secondo dopoguerra l'emigrazione stagionale si indirizz\u00f2 verso i cantieri della Svizzera per la costruzione delle grandi opere.\nOrigini del nome.\nSagron (da confrontare con la bellunese Gron, frazione di Sospirolo) potrebbe essere un composto di \"sa\" (\"su a\") e \"(a)gr\u00f3n\", derivato forse da \"acer\", \"aceris\" \"acero\" o, in alternativa, da \"acer\", \"acris\" \"aguzzo\".\nMis trae il nome dall'omonimo corso d'acqua, a sua volta di probabile origine prelatina.\nSimboli.\nLo stemma riporta alcuni simboli che rimandano alla storia e alla cultura del comune: in alto a sinistra, la chiesetta \u00e8 quella della Madonna di Caravaggio ai Marcoi, attorno alla quale si form\u00f2 un primo centro abitato; in alto a destra, la seggiola ricorda la tipica attivit\u00e0 dei \"careghete\"; in basso i due dischi alludono alle due frazioni principali, Sagron e Mis, unite in una medesima comunit\u00e0; l'alternarsi dei colori bianco-argento e verde ricorda le nevi invernali e la natura estiva.\nMonumenti e luoghi d'interesse.\nIl comune ha inoltre parecchi casolari ed edifici di particolare interesse nei prati dell'alta valle del Mis.\nAree naturali.\nIl paese si trova in una conca isolata tra il Parco Naturale Paneveggio-Pale di San Martino e il Parco Nazionale delle Dolomiti Bellunesi.\nNel territorio comunale, per la frazione di Matiuz e vicino al Piz de Sagron, passa l'Alta via n. 2 che da Bressanone conduce a Feltre.\nSociet\u00e0.\nReligione.\nDal punto di vista ecclesiastico, il comune coincide con la parrocchia di Sagron, compresa nel decanato del Primiero e con sede nella chiesa della Madonna di Loreto. L'edificio fu elevato a parrocchiale il 15 aprile 1919 e in precedenza era una cappella dipendente dalla parrocchia di Fiera di Primiero.\nGeografia antropica.\nMis (101 ab.) ospita l'ufficio postale. Ha una fisionomia poco compatta, articolandosi nei tre nuclei di Sopra (1.140 m), di Mezzo (1.088 m) e di Sotto (1.039 m) distesi su una conca prativa in prossimit\u00e0 della strada statale 347 del Passo Cereda e del Passo Duran.\nSagron (60 ab., 1.062 m) \u00e8 invece pi\u00f9 raccolta ed \u00e8 arroccata su un colle alla destra del torrente Mis. Vi si trovano la casa comunale e la parrocchiale.\nAi due centri principali si aggiungono altri minuscoli borghi: Matiuz (1.201 m), che domina Sagron da ovest; Pante (1.025 m), che si trova invece a valle del capoluogo; Marcoi (941 m) localizzato ancora pi\u00f9 a est."}
{"id": "36847", "revid": "22475", "url": "https://it.wikipedia.org/wiki?curid=36847", "title": "Samone (Trentino-Alto Adige)", "text": "Samone (\"Sam\u00f3n\" in dialetto valsuganotto) \u00e8 un comune italiano di 544 abitanti della Trentino ai piedi del monte Cima. Dal 2016 confina solo con il neoistituito comune di Castel Ivano.\nStoria.\nIl centro abitato \u00e8 stato oggetto di immigrazione da nord durante il XIX secolo che ha costituito una piccola comunit\u00e0 protestante.\nCultura.\nEventi.\nL'evento pi\u00f9 caratteristico del paese ha luogo a cavallo di ferragosto e prende il nome di \"Ferragosto Samonato\".\nAll'interno della manifestazione si svolge la gara di corsa non competitiva in notturna chiamata \"luciolada\"."}
{"id": "36848", "revid": "125079820", "url": "https://it.wikipedia.org/wiki?curid=36848", "title": "San Lorenzo in Banale", "text": "San Lorenzo in Banale (\"San Lor\u00e9nz\" in dialetto trentino) \u00e8 stato un comune italiano di 1.157 abitanti della provincia di Trento.\nIl 1\u00ba gennaio 2015 \u00e8 avvenuta la fusione dei territori comunali di San Lorenzo in Banale e Dorsino con la creazione di un nuovo ente territoriale di nome San Lorenzo Dorsino. Fa parte de I borghi pi\u00f9 belli d'Italia.\nStoria.\nSan Lorenzo in Banale fu luogo romano come dimostrano le numerose epigrafi e prediali rinvenute nella zona.\nNel XII secolo venne costruito Castel Mani, rocca vescovile, e per i secoli successivi fino al 1800 la zona sarebbe rimasta sotto il potere del vescovo di Trento.\nCon il 1815, dopo il congresso di Vienna, tutte le Giudicarie \u2013 e quindi anche il Banale \u2013 vennero ammesse alla contea del Tirolo; San Lorenzo e la zona circostante erano abbastanza famose nelle Giudicarie ottocentesche per la produzione di vini: \"voi restate sorpreso trovandovi dei Riesling, dei Borgogna e dei Portoghese che credete originali, e sono invece indigeni!\" nonostante nel Banale di quel periodo si fosse diffusa la fillossera causata dall'importazione di barbatelle da luoghi infetti.\nNel corso del XIX secolo il paese di San Lorenzo fu colpito da numerosi incendi che distrussero gran parte delle abitazioni. Di questi si ricordano in particolare quello di Pergnano del 10 luglio 1868 e quello di Senaso del 9 novembre 1868.\nGeografia antropica.\nLa circoscrizione territoriale ha subito le seguenti modifiche: nel 1927 aggregazione di territori dei soppressi comuni di Andogno, Dorsino e Tavodo. Nel 1954 distacco di territori per la ricostituzione del comune di Dorsino comprendendo anche i territori degli ex comuni di Andogno e Tavodo (Censimento 1951: pop. res. 712).\nCucina.\nUn prodotto tipico della cucina locale \u00e8 la ciuiga, un insaccato inventato del macellaio Palmo Donati attorno al 1875."}
{"id": "36849", "revid": "125481846", "url": "https://it.wikipedia.org/wiki?curid=36849", "title": "San Michele all'Adige", "text": "San Michele all'Adige (\"Samich\u00e9l\" in dialetto trentino), \u00e8 un comune italiano di abitanti della provincia di Trento.\nStoria.\nLa comunit\u00e0 di San Michele nasce ai piedi dell'antico monastero degli agostiniani regolari, fondato nel 1144-1145 dai conti di Appiano con l'assistenza del vescovo di Trento Altemanno, parallelamente all'istituzione dei conventi dei canonici regolari di Novacella presso Bressanone e di Santa Maria in Au presso Bolzano.\nIl territorio comunale ha subito nel tempo alcune variazioni: nel 1928 venne aggregato a San Michele all'Adige il territorio dei soppressi comuni di Faedo e Grumo, ma nel 1952 il comune di Faedo venne ricostituito (Censimento 1951: pop. res. 632), distaccandone nuovamente il territorio da quello di San Michele. Il 1\u00ba gennaio 2020, il comune di Faedo \u00e8 stato nuovamente aggregato a San Michele all'Adige, per incorporazione.\nVicino a San Michele si trova il Castello di Monreale.\nCultura.\nNel comune ha sede l'Istituto agrario di San Michele all'Adige (oggi Fondazione Edmund Mach) fondato nel 1874, che si occupa di ricerca e formazione in campo agricolo.\n\u00c8 situato in questo paese anche il Museo degli usi e costumi della gente trentina.\nL'Istituto agrario di San Michele all'Adige, il Museo degli usi e costumi della gente trentina e la chiesa parrocchiale di San Michele Arcangelo condividono l'antico monastero degli agostiniani regolari.\nInfrastrutture e trasporti.\nPresso la frazione di Grumo \u00e8 presente la Stazione di Grumo-San Michele che si trova sulla linea ferroviaria Trento-Mal\u00e9-Mezzana, inaugurata nel 1964 in sostituzione della preesistente tranvia."}
{"id": "36850", "revid": "322321", "url": "https://it.wikipedia.org/wiki?curid=36850", "title": "Sant'Orsola Terme", "text": "Sant'Orsola Terme (\"Oachpergh\" in mocheno) \u00e8 un comune italiano di abitanti della provincia autonoma di Trento.\nGeografia fisica.\nCapoluogo della valle dei Mocheni, \u00e8 situato sulla sponda orografica destra del torrente Fersina e costituito da due agglomerati principali (Sant'Orsola e Mala), pi\u00f9 numerosi masi sparsi sul territorio comunale sul fianco nordorientale del monte Costalta, che lo separa dall'altopiano di Pin\u00e9. Il territorio \u00e8 delimitato dal torrente Fersina a sud-est, dallo spartiacque del Costalta a nord-ovest e dal passo Redebus a nord. Si estende su poco pi\u00f9 di 15 km\u00b2.\nStoria.\nCome il resto della valle, il territorio di Sant'Orsola fu oggetto intorno all'anno Mille di una vasta immigrazione di coloni dall'area germanica, che diedero vita, come in altre parti del Trentino orientale, a masi sparsi in tutta la vallata. Nel 1408 veniva edificata la chiesa dedicata all'omonima santa. Quest'ultima costruzione, oltre ad un'ulteriore immigrazione di coloni provenienti soprattutto dalla Germania meridionale a causa dell'attivit\u00e0 mineraria, inizi\u00f2 un processo di aggregazione dei masi intorno alla chiesa che diede vita, col tempo, all'abitato principale oggi esistente.\nIl territorio segu\u00ec le vicende storiche del principato vescovile di Trento e, nel 1818, divenne comune autonomo, che venne confermato a seguito dell'annessione del Trentino all'Italia.\nNel 1929 e fino al 1947 i comuni della valle dei Mocheni vennero accorpati al comune di Sant'Orsola, tranne Viarago, accorpato a Pergine Valsugana. La seconda guerra mondiale vide il fenomeno degli optanti anche nella valle, per quanto riguardava gli abitanti di lingua mochena.\nNei primi anni Settanta veniva dato impulso alla produzione locale di piccoli frutti, che ha dato origine alla cooperativa agricola Sant'Orsola, tra i leader italiani nella commercializzazione degli stessi.\nSociet\u00e0.\nVariazioni.\nLa circoscrizione territoriale ha subito le seguenti modifiche: nel marzo 1929 aggregazione di territori dei soppressi comuni di Fierozzo, Frassilongo e Pal\u00f9; nel giugno 1929 aggregazione di Mala, distaccata dal comune di Pergine Valsugana; nel 1948 distacco di territori per la ricostituzione dei comuni di Fierozzo, Frassilongo e Pal\u00f9; nel 1986 cambio di denominazione da Sant'Orsola a Sant'Orsola Terme.\nRipartizione linguistica.\nLa sua popolazione, secondo il censimento del 2011, \u00e8 per il 76,5% di lingua italiana e per il 23,5% di lingua m\u00f2chena.\nGeografia antropica.\nFrazioni e localit\u00e0.\nMala.\n\"Mala\" \u00e8 l'unica frazione del comune di Sant'Orsola Terme. Sorge a 792 metri sul livello del mare, dista 3 kilometri dal capoluogo comunale e conta 131 abitanti. Fino al 1929 Mala \u00e8 stata frazione del vicino comune di Pergine Valsugana."}
{"id": "36852", "revid": "47767", "url": "https://it.wikipedia.org/wiki?curid=36852", "title": "Sarnonico", "text": "Sarnonico (\"Sarn\u00f3nec'\" in noneso) \u00e8 un comune italiano di 799 abitanti della provincia autonoma di Trento, situato a circa 980 metri s.l.m.\nGeografia fisica.\nIl territorio di Sarnonico si estende nell'Alta Anaunia, in Val di Non, nel declivio di Ponente. Il paese si trova sul cordone collinare che lo divide da Seio. L'ampiezza della valle consente al paese di avere un clima mite per buona parte dell'anno pur essendo posto ad un'altezza media di 963 m slm.\nIl territorio comunale si estende fino al crinale del Monte Penegal, ritagliandosi una parte dei boschi che caratterizzano la parte pi\u00f9 elevata dell'Alta Anaunia, e comprende anche la localit\u00e0 delle Regole, la quale divide in due parti il territorio del vicino comune di Borgo d'Anaunia.\nOrigini del nome.\nSecondo Leonardi (1998), il toponimo di Sarnonico deriverebbe dal retico \"Sara\" che significherebbe \"Ghiaia\". Le ondulazioni moreniche caratteristiche dell'Alta Anaunia sono formate da cumuli di ghiaia, residui del ritiro dei ghiacciai nell'ultima glaciazione.\nStoria.\nEpoca medievale.\nIl territorio \u00e8 privo di tracce di epoca retica o romana. Il Leonardi presume che Sarnonico abbia seguito le vicende della valle e che sull'altura del \"Doss dei Mori\" ci potesse essere una torre d'avvistamento per il controllo della mulattiera che scendeva dal passo della Mendola verso Seio e Dambel.\nGi\u00e0 nel V secolo Sarnonico fu sede di una pieve, dedicata a san Lorenzo, la cui giurisdizione si estese a Seio, Vasio, Malosco, Ronzone, Ruffr\u00e9, Cavareno e Senale.\nIn epoca longobarda, Sarnonico fu soggetta al potere civile del Gastaldo di Romeno. Durante il dominio del principato vescovile di Trento, esso fece a sua volta capo al \"vicedomino\" della val di Non.\nSotto il principato di Trento.\nA cavallo del Trecento furono presenti due castelli nel territorio di Sarnonico: quello di Seio, presto abbandonato, e quello sull'altura di Moremberg. I \"de Moris\" furono infeudati dal vescovo della fortificazione e dei territori annessi nel 1380, assumendo il nome tedesco di \"Moremberg\", dando quindi il nome all'altura, perch\u00e9 era usanza redigere le investiture vescovili in lingua tedesca.\nNel Quattrocento, Sarnonico, come tutta l'Anaunia, fu coinvolta nelle lotte fra il potere vescovile e i nobili, in particolare i Rottenburg e gli Asburgo. I primi furono capitani di Castelfondo e vicari dei conti del Tirolo, i secondi successero alla famiglia dei Tirolo-Gorizia nel feudo tirolese nel 1363 e nello stesso anno divennero tutori del principato vescovile. Le prevaricazioni delle parti in gioco nei confronti della popolazione spinsero gli abitanti a redigere la prima Carta di Regola, dove furono elencati per iscritto gli ordinamenti e le usanze civiche in vigore in modo da tutelarsi nei confronti dei futuri principi. Nel 1477 \u00e8 attestato un notaio nativo da Sarnonico e attivo nel pi\u00f9 vasto circondario, chiamato nei documenti \"Nicolaus notarius, filius Janesi de Sarnonico vallis Ananie\".\nNel 1510, il vescovo Giorgio de Neideck invest\u00ec i \"de Moris\" dell'incarico di Massari delle valli di Non e di Sole, con il compito di ridefinire le rendite fondiarie di ogni comunit\u00e0 nell'ambito del processo di risanamento delle finanze del principato.\nSul finire del XVI secolo furono risistemati gli ordinamenti locali. In particolare, nel 1587 fu riscritta la Carta delle Regole di Sarnonico a cui fece seguito, sei anni dopo, la \"Carta delle Regole delle Quattro Ville\" con la quale si conformarono i rapporti fra le comunit\u00e0 di Malosco, Ronzone, Sarnonico e Seio soprattutto in merito ad una gestione razionale del patrimonio boschivo.\nL'epoca napoleonica.\nIl principato vescovile fu secolarizzato dai francesi nel 1801, passando sotto il controllo dell'Elettorato di Baviera (dal 1803, Regno di Baviera). Assieme all'eliminazione dei privilegi nobiliari furono soppresse anche le istituzioni delle Regole, sostituite da municipalit\u00e0 organizzate secondo le normative bavaresi, prima, e francesi, in seguito.\nNel 1810, infatti, il territorio del soppresso principato vescovile pass\u00f2 al Dipartimento dell'Alto Adige del napoleonico Regno d'Italia. Il viceprefetto Francesco de Filos, di Mezzolombardo, lanci\u00f2 il progetto di una strada carreggiabile che avrebbe coinvolto sia l'Alta e la Bassa Anaunia sia la val di Sole. Il progetto avrebbe incluso anche Sarnonico, dato che vi fu l'idea di costruire una strada che collegasse Fondo a Quetta presso la quale si sarebbe congiunta con la carreggiabile che avrebbe collegato Mal\u00e8 a Mezzolombardo.\nL'epoca austriaca.\nNel 1815, l'Impero austriaco riprese possesso dei territorio trentino. Con la \"Restaurazione\" non fu tuttavia ripristinato il precedente sistema delle Regole: l'amministrazione municipale fu affidata ad un capocomune coadiuvato da due deputati. Il comune fece capo al \"Giudizio distrettuale\" di Fondo e al \"Capitanato distrettuale\" di Cles.\nNel 1829 iniziarono i lavori per la realizzazione del progetto stradale predisposto dal prefetto napoleonico de Filos. Il progetto fu interamente finanziato dai comuni della valle e i lavori richiamarono diverse imprese stradali con beneficio per l'economia. Il tratto che coinvolse Sarnonico, quello tra Cavareno e Fondo, fu completato nel 1835.\nIn seguito e fino alla fine del XIX secolo, il paese fu coinvolto dal fenomeno dell'immigrazione verso le Americhe. Nel 1842 fu costruito un nuovo lavatoio in sostituzione del precedente distrutto per i lavori di costruzione della strada Cavareno - Fondo.\nNel 1893 divenne capocomune Giuseppe Bolego la cui amministrazione ebbe diversi meriti fra cui aver allacciato il paese alla rete di distribuzione della corrente elettrica prodotta dalla \"Societ\u00e0 Elettrica Alta Anaunia\". Nel 1909 fu costruito il nuovo acquedotto e il paese fu raggiunto dalla tranvia interurbana per Dermulo e la Mendola. In quegli anni fu anche completato il nuovo edificio scolastico, in ossequio alle ordinanze governative austriache del 1905.\nDopo la prima guerra mondiale.\nCon il Trattato di Saint-Germain-en-Laye del 1919, il Trentino pass\u00f2 al Regno d'Italia. Bolego mantenne la carica di sindaco e una delle ultime opere della sua amministrazione fu la costruzione dell'attuale via San Lorenzo, strada che collega tra loro le due chiese del paese: San Lorenzo e Santa Maria.\nNel 1926 fu nominato Podest\u00e0 Luigi Bertanolli che fu investito della stessa carica anche per Ruffr\u00e9, Amblar e Cavareno. Due anni dopo, tuttavia, i comuni di Mendola con Ruffr\u00e9, Seio, Ronzone e Sarnonico furono soppressi e i territori aggregati a quello di Cavareno.\nNel 1934 il governo Mussolini soppresse la tranvia per il passo della Mendola e Dermulo offrendo in cambio a tutta l'Alta Anaunia la strada che collega Fondo a Merano passando per il passo delle Palade.\nNel 1952, a seguito di un referendum, Sarnonico riottenne l'autonomia municipale da Cavareno. La frazione Seio fu invece staccata da quest'ultimo per essere aggregata a Sarnonico solo nel 1964, dopo apposita consultazione referendaria.\nNegli anni settanta le giunte dei sindaci Recla e Fabio Abram puntarono allo sviluppo turistico, dotandosi di servizi primari, come nuove strade e fognature, e sostenendo la realizzazione di seconde case.\nStemma.\nLo stemma vigente, adottato nel 1988, \u00e8 il veltro rampante che era stato il simbolo della famiglia Moremberg.\nMonumenti e luoghi d'interesse.\nChiesa di San Lorenzo.\nLa chiesa di San Lorenzo \u00e8 la parrocchiale della localit\u00e0 di Sarnonico. Secondo Venanzio Fortunato di Valdobbiadene, la pieve di Sarnonico era gi\u00e0 attiva nel VI secolo. \u00c8 ignota la data di elevazione dell'attuale fabbrica, di stile gotico, la cui presenza \u00e8 comunque documentata gi\u00e0 nell'anno 1184. Fu ampliata nel 1597, allungata nel 1783 e restaurata nel 1864, nel 1889 e nel 1958. Durante il restauro del 1889 fu aggiunto l'abside.\nIl portale, costruito nel 1760, \u00e8 in stile barocco. All'esterno sono presenti i resti di un affresco dedicato a san Cristoforo, patrono dei viandanti, ed anteriore al XV secolo.\nL'interno \u00e8 a tre navate. L'altare maggiore \u00e8 in legno scolpito e indorato. La sua pala raffigura la Madonna del Rosario con i santi Lorenzo e Valentino: \u00e8 un'opera di Pietro e Gian Battista Fogolari di Bormio, risalente al 1673. I medaglioni lignei, raffiguranti i misteri del Rosario, originariamente erano opere di Gian Battista Ramus, tuttavia furono trafugati nel 1979 e sostituiti da libere reinterpretazioni sullo stesso tema da parte di un artista locale, Vincenzo Covi. La Via Crucis, del 1743, \u00e8 un lavoro di Mattia Lampi: ogni stazione \u00e8 decorata dallo stemma gentilizio del corrispondente benefattore.\nLe pale degli altari minori sono opera di Simon Ybertracher, o \u00dcbertracher, da Naturno e furono dipinte nel 1746. Quella a sinistra raffigura la Madonna del Carmine con i santi Vigilio e Nicol\u00f2, mentre l'altra vede una Madonna con bambino e i santi Pietro e Paolo.\nIl campanile si erge sul fianco sinistro dell'abside della chiesa ed \u00e8 sormontato da una cupola tinta di nero a forma di cipolla con base ottagonale. Fu eretto nell'Ottocento in sostituzione del precedente caduto in rovina.\nChiesa della Beata Maria Vergine.\nLa chiesa della Beata Maria Vergine, detta comunemente chiesa di Santa Maria, fu edificata nel XIII secolo in un periodo in cui le Ville sottoposte all'autorit\u00e0 della pieve decisero di costruirsi delle \"Cappellanie\" per favorire l'accesso alla messa agli abitanti. Rispetto alla parrocchiale di San Lorenzo, la chiesa di Santa Maria \u00e8 posta al centro dell'abitato.\nLe prime testimonianze risalgono al testamento del vicedomino Pietro da Malosco del 1228 a cui si deve la scelta di dedicarla alla Madonna.\nL'esterno \u00e8 austero e in stile romanico. La facciata \u00e8 slanciata con portale bugnato rinascimentale. Il campanile sormonta la facciata ed \u00e8 ornato da bifore e trifore. Il tetto \u00e8 in scandole. Sul lato sud \u00e8 presente una meridiana\nLa fabbrica \u00e8 a navata unica con tre altari. Quello maggiore \u00e8 dedicato a Maria vergine ed \u00e8 in stile barocco con pala opera del pittore Simon Ybertracher. Gli altari minori sono dedicati a san Giovanni Battista e santa Caterina. Un tempo le pareti interne erano affrescate; delle opere originarie rimangano alcuni frammenti tra cui un martirio di sant'Orsola, sulla sinistra, una \"Dormitio Virginalis\" e una \"crocifissione\", sopra il portale d'ingresso. L'acquasantiera \u00e8 un'opera di Laurientius Keller del 1567.\nChiesa San Giorgio Martire.\nla chiesa di San Giorgio Martire \u00e8 la curaziale della localit\u00e0 di Seio. La prima attestazione documentale risale al 1387, quando il cardinale Nicol\u00f2 da Venezia rilasci\u00f2 l'indulgenza a favore del suo restauro. Fu rinnovata nel 1558 e restaurata sia nel 1911 sia negli anni ottanta del XX secolo. In quest'ultimo caso fu rifatto il tetto ed eretta l'intercapedine.\nIl portale \u00e8 rinascimentale ornato nella parte superiore da una bifora gotica. L'interno presenta un unico altare in stile barocco e in legno dorato e intarsiato. La sua pala raffigura la Madonna mentre dall'alto osserva il combattimento di san Giorgio contro un drago. Ai lati dell'altare sono presenti le statue di san Rocco e di san Lorenzo. Nelle due nicchie sono poste una statua della Madonna e un'altra raffigurante san Giuseppe che tiene in braccio Ges\u00f9 bambino.\nIl campanile fu costruito nel 1773 e restaurato nel 1808\nGeografia antropica.\nSecondo l'articolo 1 dello statuto comunale, il territorio di Sarnonico \u00e8 composto dalle comunit\u00e0 di Sarnonico, sede comunale, e Seio. Dal punto di vista catastale viene suddiviso in tre Comuni: oltre alle due accennate localit\u00e0, la parte alta del paese viene denominata \"Seio Secondo\".\nInfrastrutture e trasporti.\nSarnonico \u00e8 attraversato dalla strada statale 42 del Tonale e della Mendola. Nel centro della localit\u00e0 principale si innesta una bretella della strada statale 43 della Val di Non, la 43 dir, che si dirama da Dermulo di Taio.\nIl paese \u00e8 servito dalla linea di autobus interurbano 630 Mendola - Fondo - Dermulo - Cles, esercita da Trentino Trasporti. La frazione di Seio \u00e8 servita da alcune corse di questa linea che deviano da Sarnonico per dirigersi verso il vicino comune di Dambel.\nTra il 1909 e il 1934, Sarnonico fu attraversato dalla tranvia interurbana Dermulo\u2013Fondo\u2013Mendola. Fu servito da una fermata, posta davanti dalla chiesa di Santa Maria, e da una stazione con scalo merci ubicata all'esterno del paese, in direzione di Cavareno.\nSport.\nIl 27 maggio 2004 la 17\u00aa tappa del Giro d'Italia 2004 si \u00e8 conclusa a Fondo Sarnonico con la vittoria del russo Pavel Tonkov. Inoltre il 4 e 5 luglio 2009 si sono disputati i campionati italiani di ciclismo giovanile."}
{"id": "36853", "revid": "322321", "url": "https://it.wikipedia.org/wiki?curid=36853", "title": "Scurelle", "text": "Scurelle (\"Scurele\" in dialetto locale) \u00e8 un comune italiano di abitanti della provincia autonoma di Trento.\nGeografia fisica.\nIl paese di Scurelle si trova in una delle anse pi\u00f9 ampie dell'intera Valsugana. In posizione per la maggior parte pianeggiante con esposizione a sud, Scurelle sorge ai piedi della collina che sale fino alle pendici del Monte Cima.\nOrigini del nome.\nIl nome deriva probabilmente dalla parola latina Scura, che significa scuderia, infatti vi si trovavano alcune scuderie che servivano i passanti della Via Claudia Augusta Altinate. Il paese era dominato dal \"Castelliere\" o \"Castellare\" fortificazione difensiva e di controllo nelle cui vicinanze passava un'importante via di comunicazione, molto probabilmente la Via Claudia Augusta Altinate.\nStoria.\nSi \u00e8 ritenuto che il centro abitato sia sorto in epoca molto antica; nelle sue vicinanze infatti furono trovati frammenti di vasi fatti risalire al V secolo a.C. Sullo sperone di roccia che domina l'abitato di Scurelle, sorgeva il Castel Nerva o Castello di San Martino distrutto nel 1365 durante la guerra tra i conti del Tirolo e Francesco da Carrara. Intorno al XVI secolo nel paese si sviluppa una notevole intraprendenza agricola commerciale e industriale. Il territorio era uno dei pi\u00f9 fertili della Valsugana.\nRisale al 9 novembre 1552 una stesura della \"Regulae Communitatis Scurellarum\" meglio conosciuta come carta di regola del comune di Scurelle, una sorta di vero e proprio codice legislativo che da recenti ricerche pare che ne esistesse una copia molto pi\u00f9 antica. \u00c8 la pi\u00f9 antica delle regole della Valsugana.\nIntorno al 1700 grande importanza ebbe la coltivazione del gelso e l'allevamento del baco da seta tantoch\u00e9 verso la met\u00e0 del secolo sorgeva un fiorente filatoio. In seguito, accanto al filatoio venne aggiunta una cartiera che produceva e produce tuttora carta pregiata grazie all'ottima qualit\u00e0 della sorgente d'acqua che veniva adoperata per le sue lavorazioni.\nLungo il corso della roggia industriale che attraversa tutt'oggi il paese sorsero anche un'officina di fabbro ferraio, un mulino e una segheria. Nei tempi pi\u00f9 recenti sono sorte anche numerose centraline idroelettriche. Questo fervore industriale port\u00f2 un certo benessere in paese che fu per\u00f2 interrotto dalle grandi inondazioni del 1825 e del 1882 che provocarono grandi danni agli stabilimenti e alla campagna cosicch\u00e9 molti furono costretti ad emigrare verso terre anche molto lontane: \u0160tivor, Argentina, Vorarlberg (Kennelbach).\nAgli inizi del 1900 le attivit\u00e0 economiche industriali ripresero ma furono dopo pochi anni interrotte da un evento catastrofico: lo scoppio della Prima Guerra Mondiale. Il paese di Scurelle che finora aveva fatto parte dell'Impero Austro-ungarico si venne a trovare proprio nel mezzo dei due fuochi dal maggio 1915, data dell'entrata in guerra dell'Italia, al 1917 quando a seguito della disfatta di Caporetto, le truppe italiane si ritirarono sul Monte Grappa. Completamente incendiato e distrutto dai bombardamenti, il paese al termine del conflitto si presentava come una desolante distesa di cumuli di macerie, tantoch\u00e9 venne definito dallo storico Ottone Brentari \"il cimitero del Trentino\".\nGi\u00e0 nei primi anni venti il paese venne completamente ricostruito insieme agli stabilimenti industriali.\nNel 1928, a seguito di un decreto del governo di Mussolini il paese perse la sua autonomia venendo aggregato al comune di Strigno. Solo nel 1946 Scurelle ritorn\u00f2 autonomo. Dopo le due guerre il paese ebbe un graduale e notevole sviluppo economico e sociale.\nAttualmente il paese \u00e8 uno dei centri industriali pi\u00f9 importanti della Valsugana.\nGeografia antropica.\nNel 1928 il comune viene soppresso e i suoi territori aggregati al comune di Strigno; nel 1947 il comune viene ricostituito (Censimento 1936: pop. res. 990)."}
{"id": "36855", "revid": "290309", "url": "https://it.wikipedia.org/wiki?curid=36855", "title": "Sfruz", "text": "Sfruz \u00e8 un comune italiano di 371 abitanti della provincia di Trento.\nIl santo patrono \u00e8 Sant'Agata, alla quale \u00e8 dedicata la bella chiesetta del paese, seicentesca con campanile del 1747.\nSfruz si trova a 1012 m s.l.m., alle pendici del monte Roen, raggiungibile da molte zone, ad esempio dalla localit\u00e0 7 Larici e dalla Predaia dove sono presenti un rifugio e impianti di risalita. Il rifugio e gli impianti di risalita partono dall'omonimo passo.\nSociet\u00e0.\nTradizioni e folclore.\nPaese agricolo, legato alla coltura della patata di Sfruz, vanta tradizioni artigianali: oreficeria, lavorazione del legno, ma soprattutto la costruzione di stufe a olle, realizzate con un particolare \u201csegreto\u201d tramandato da padre in figlio e sino all'inizio del secolo esportate persino in Austria e nei paesi del Nord Europa (Cremlino compreso).\nLa prima documentazione che testimonia la presenza di maestri fornelari nell'abitato di Sfruz \u00e8 del 1532 e consiste nell'approvazione della carta di regola del Comune di Verv\u00f2. In questo documento si legge la firma di un certo maestro Cristoforo Cavos da Fruzo. Gli anni a cavallo tra il XVIII e il XIX furono ricchi di documentazione scritta riguardante la produzione di stufe ad olle, oltre alla numerosa e registrata presenza di stufe conservate sia in residenze aristocratiche, sia in abitazioni private. In particolare, si fa riferimento al ritrovamento di un libretto di 298 pagine contenente le registrazioni delle stufe prodotte dalla famiglia Cavosi tra il 1792 e il 1854. In quest\u2019arco di tempo di circa 62 anni dalla fornace dei Cavosi uscirono, su ordinazione, 1121 stufe. Anche se a Sfruz a partire dagli inizi del XX secolo le fornaci si spensero definitivamente, la costruzione di questi manufatti nei territori europei continua anche al giorno d\u2019oggi. Lo stemma, adottato il 20 aprile 1984, ricorda i prodotti dell'economia locale: campeggiano su azzurro un fiore di patata e su verde una stufa bianca a olle.\nTra le specialit\u00e0 gastronomiche le carni insaccate, come la tradizionale mortandela.\nRiconoscimenti.\nAll'ingresso del paese di Sfruz \u00e8 stato posto nell'anno 2017 un cartello stradale con la frase: \"Attenzione, rallentare. In questo paese i bambini ancora giocano per strada\". Grazie a questo il Comune di Sfruz \u00e8 stato definito \"Amico dei Bambini\" e l'otto novembre 2017 ha ricevuto la speciale menzione della seconda edizione del Premio Nazionale Sicurezza Stradale \"basta sangue sulle strade\" indetto dall'Associazione Famigliari e Vittime della Strada. Il Premio, in collaborazione con Polizia di Stato, Confindustria Ancma ed Eicma, viene assegnato a varie personalit\u00e0 del mondo delle istituzioni, dello sport, del giornalismo e dell\u2019imprenditoria che si sono particolarmente distinte nel corso dell\u2019anno con iniziative volte a diffondere la cultura della sicurezza stradale, nostra prioritaria missione"}
{"id": "36856", "revid": "322321", "url": "https://it.wikipedia.org/wiki?curid=36856", "title": "Siror", "text": "Siror (IPA: ) \u00e8 uno dei cinque municipi che compongono il Primiero San Martino di Castrozza, nella provincia autonoma di Trento, in Trentino-Alto Adige. Del territorio comunale faceva parte anche il territorio comprendente la porzione occidentale di San Martino di Castrozza, oggi nell'omonimo municipio del comune di Primiero San Martino di Castrozza.\n\u00c8 situato lungo la Strada statale 50 del Grappa e del Passo Rolle e Passo Rolle che da Fiera di Primiero conduce a San Martino di Castrozza, e si sviluppa nella parte pi\u00f9 settentrionale della conca del Primiero, sulla sinistra idrografica del torrente Cismon.\nGeografia fisica.\nL'abitato di Siror \u00e8 raccolto sotto le pendici del Sass Maor, vetta delle Pale di San Martino. Il territorio comprende ampi prati e boschi: si ricordano in particolare i prati Dismoni (una terrazza sull'altopiano delle Pale), il lago di Calaita nella valle del Lozen, le localit\u00e0 Ronzi, Polina e Petina, da dove si gode una straordinaria vista sulla valle del Primiero.\nSir\u00f2r \u00e8 compreso nel Parco Naturale Paneveggio-Pale di San Martino.\nStoria.\nL'origine del nome della localit\u00e0 non \u00e8 chiara: pu\u00f2 derivare dalla posizione geografica del paese (\"Superior\" \u00bb Sir\u00f3r) ma anche dalle miniere d'argento delle \"giare rosse\" (\"Silver\" \u00bb Sir\u00f3r).\nNei prati che dividono Siror dal vicino centro di Tonadico sorgeva un tempo l'antico villaggio di Piubago, distrutto da un'alluvione forse seguita da un terremoto tra il 1114 e il 1117. Di questo centro rimane solo la chiesetta di , situata fra i prati, e la campana che ora \u00e8 nello stemma della frazione (assieme alla raffigurazione della chiesetta di Passo Rolle e a San Martino).\nSiror si svilupp\u00f2 a monte di Piubago e rimase per un certo periodo dipendente dalla regola comunale di Transacqua.\nInteressante \u00e8 anche la storia delle zucche. Anni fa Transacqua acquist\u00f2 da Siror una campana che doveva essere pagata con un carro di zucche, che per\u00f2 Transacqua non fece avere a Siror. Cos\u00ec gli abitanti di Transacqua sono diventati coloro che non pagano i debiti e gli abitanti di Siror sono diventati coloro che mangiano molte zucche.\nMonumenti e luoghi d'interesse.\nSiror si caratterizza per il suo centro storico, tipico di un paese di montagna, con ampie fontane poligonali in pietra ed affreschi popolari lungo le facciate delle abitazioni. \nDa segnalare la chiesa parrocchiale di Sant'Andrea (XIV secolo, ricostruita nel 1720) e la vecchia sede municipale con stucchi sei-settecenteschi, situata nella piazza centrale del paese.\nIl campanile ospita 4 campane a battaglio cadente veloce, in accordo di quarta maggiore di Lab3 calante, fuse con le 2 grandi dalla fonderia Colbachini di Padova (la grande del 1969 \u00e8 la mezzana nel 1977) e le 2 piccole fuse da De Poli di Revine Lago (Vittorio Veneto, TV) nel 1978. .\nSociet\u00e0.\nLingue e dialetti.\nLa lingua ufficiale \u00e8 l'italiano, ma il dialetto parlato a \"Siror\" come nel resto del \"Primiero\" \u00e8 molto influenzato dal \"ladino\" anche se ha un influsso molto forte dal veneto bellunese e al suo interno vi sono molti germanismi.\nEvoluzione demografica.\nDi seguito \u00e8 mostrata l'evoluzione demografica dell'ex comune di Siror, che si estendeva per 75.01 km2 e comprendeva, oltre all'omonimo centro, le frazioni di Nolesca, Passo Rolle, San Martino di Castrozza e Valmesta. \nCultura.\nCucina.\nLa carne fumada di Siror \u00e8 tutelata tra i prodotti agroalimentari tradizionali del Trentino-Alto Adige.\nVariazioni.\nSiror ebbe autonomia comunale fino al 1927, quando fu soppresso e i suoi territori aggregati al comune di Primiero. Nel 1947 il comune viene ricostituito (Censimento 1936: pop. res. 1220), e poi nuovamente soppresso nel 2016, confluendo in Primiero San Martino di Castrozza."}
{"id": "36858", "revid": "125680899", "url": "https://it.wikipedia.org/wiki?curid=36858", "title": "Soraga di Fassa", "text": "Soraga di Fassa (\"Soraga\" in ladino, \"Sor\u00e8ga\" nella variante ladino moenat) \u00e8 un comune italiano di 694 abitanti della provincia di Trento, nonch\u00e9 uno dei 17 comuni che formano la Ladinia e uno dei 6 comuni della Val di Fassa. Come in tutta la Valle di Fassa, anche a Soraga la lingua madre della popolazione \u00e8 il ladino. Il suo nome deriva probabilmente dal ladino \"sora l'\u00e8ga\", che indica la posizione del paese sopra il torrente Avisio. Nell'abitato si parla ladino nella sua variante \"Brach\" come a San Giovanni di Fassa.\nA seguito dell'approvazione della legge regionale n. 3 del 23 febbraio 2017, entrata in vigore il successivo 15 marzo, la vecchia denominazione ufficiale in lingua italiana del Comune di Soraga \u00e8 stata modificata in \"Soraga di Fassa\", mentre il nome ladino \"Soraga\" \u00e8 rimasto immutato. La scelta di cambiare la denominazione \u00e8 dovuta a motivi turistici.\nGeografia fisica.\nIl territorio del comune di Soraga di Fassa \u00e8 diviso in due porzioni, separate dal comune di Moena. Una si trova a fondo valle ed \u00e8 centrata sul capoluogo, mentre l'altra si trova in quota ad una ventina di chilometri dal capoluogo, in localit\u00e0 Fuchiade (\"Fuciade\"), a est sul passo San Pellegrino, al confine con Falcade in Veneto.\nStoria.\nL'abitato di Soraga \u00e8 tra i centri pi\u00f9 antichi della valle. Il legame della comunit\u00e0 di Soraga con il Principato vescovile di Bressanone \u00e8 comprovato sin dal 1143, anno di fondazione dell'Abbazia di Novacella, quando lo stesso fondatore don\u00f2 a questa istituzione le decime derivanti dalla Val di Fassa, segno che tutta la valle era coltivata ed abitata. Gli insediamenti esistenti e documentati sull'attuale territorio comunale, gi\u00e0 nel 1453, erano composti da 17 masi e 97 abitanti. I nomi dei masi localizzati erano: \"Barbida de sora\", \"Barbida de sot\", \"Beroldin\", \"Crezel de sora\", \"Crezel de sot\", \"Ciampestrin de sora\", \"Ciampestrin de sot\", \"Masc de la Costa\", \"Masc de Roca\", \"Masc de Ronch\", \"Masc de Palua de sora\", \"Masc de Palua de sot\", \"Masc de Sala\", \"Masc de Somariva\", \"Masc de Portonaia\", \"Masc de Pederiva\", \"Masc de Val\".\nIl Principato vescovile di Bressanone fu soppresso in seguito alle vicende napoleoniche nel 1803 e Soraga con tutta la Val di Fassa entr\u00f2 a far parte dell'Impero austriaco rimanendovi fino al 1918. Dal 1814 l'intera Val di Fassa fu aggregata alla Diocesi di Trento. Verso la fine del 1800 Soraga contava 469 anime e l'intera comunit\u00e0 fassana 4980.\nSoraga \u00e8 sempre stato un paese di confine essendo per chi risaliva la valle dell'Avisio il primo agglomerato della Comunit\u00e0 di Fassa. Questo lo porta ad avere una casa daziale (\"Ciasa de le Onge\"), situata tra Piaz de Festil e Strada de Lgejia, che presenta ancora oggi lo stemma vescovile in arenaria datato 1521. Anche su un'altra abitazione (\"Ciasa de Anselmo\") si riscontra la presenza di uno stemma in marmo di et\u00e0 posteriore datato 1778, recante lo stemma del Principe Vescovo di Bressanone. Questa era l'abitazione del funzionario incaricato alla riscossione del dazio.\nOggi sono famosi i suoi sette masi \"Cioch\", \"Gherghele\", \"Molin\", \"Pal\u00f9a\", \"Roisc\", \"Sala\", \"Sester\", disposti sui terrazzi alluvionali della valle dell'Avisio che costituiscono i nuclei originari di Soraga. Lungo il \"rif del Termen\" che attraversa il territorio di Soraga, \u00e8 collocato il confine tra l'antico Principato vescovile di Bressanone e il Principato vescovile di Trento, di cui tra i paesi della valle, apparteneva solo Moena. Il cippo confinario di pietra \u00e8 datato 1551.\nSociet\u00e0.\nRipartizione linguistica.\nSecondo il censimento del 2011, la popolazione del comune \u00e8 composta dall'85,5% di abitanti di madrelingua ladina e per il 14,5% di altre lingue (inclusa quella italiana).\nTradizioni e folclore.\nPresso la conca di Fuchiade si svolge annualmente ad agosto \"A p\u00e8 ta mont\", manifestazione dedicata agli antichi mestieri e sapori della zona.\nEconomia.\nTurismo.\nIl settore turistico \u00e8 sviluppato sia nella stagione estiva che invernale, grazie alla posizione del comune vicino a importanti gruppi dolomitici.\nArtigianato.\nPer quanto riguarda l'artigianato, \u00e8 importante la produzione di mobili e di oggetti in legno, impreziositi da decorazioni artistiche raffiguranti temi tipici locali."}
{"id": "36859", "revid": "2022787", "url": "https://it.wikipedia.org/wiki?curid=36859", "title": "Sover", "text": "Sover (\"So\u00e9r\" in trentino) \u00e8 un comune italiano di 774 abitanti della provincia di Trento in Trentino-Alto Adige, in val di Cembra."}
{"id": "36860", "revid": "2022787", "url": "https://it.wikipedia.org/wiki?curid=36860", "title": "Spera", "text": "Spera (localmente \"Sp\u00e8ra\") \u00e8 una frazione di 583 abitanti del comune italiano di Castel Ivano nella provincia di Trento in Trentino-Alto Adige.\nFaceva parte del comprensorio della Bassa Valsugana e Tesino (C3), confluito nel 2006 nella comunit\u00e0 di valle Valsugana e Tesino.\nHa costituito comune autonomo fino al 31 dicembre 2015, dopodich\u00e8 si \u00e8 fuso con i comuni di Strigno e Villa Agnedo per formare il nuovo comune di Castel Ivano."}
{"id": "36861", "revid": "322321", "url": "https://it.wikipedia.org/wiki?curid=36861", "title": "Spiazzo", "text": "Spiazzo (\"Spiaz\" o \"La Pi\u00e9f\" in dialetto locale) \u00e8 un comune italiano di abitanti della provincia di Trento.\nGeografia fisica.\nIl paese si trova nella verde val Rendena, collocata longitudinalmente e attraversata dal fiume Sarca. Volgendo lo sguardo verso settentrione dal centro abitato, si individua il gruppo montuoso dell'Adamello-Presanella (in cui ci si inoltra imboccando la Val di Borzago che si stacca proprio da Spiazzo) situato a occidente, e quello delle Dolomiti di Brenta a oriente, massicci su cui si stende l'ampia zona protetta del parco dell'Adamello-Brenta.\nIl territorio comunale \u00e8 composto anche da tre frazioni, che fino al 1928 costituivano altrettanti distinti comuni: l'insediamento di Spiazzo \u00e8 infatti contornato a sud da Borzago, contraddistinto dalla \u201cCort da Togno\u201d, un cortile interno ornato da dipinti murali opera di Vigilio Pellizzari Togno e nei cui edifici era installato il comando militare austriaco di Tione durante la Prima guerra mondiale; a est da Fisto, lambita dal Sarca, un tempo amministrativamente legata a Ches e le cui case sono in gran parte decorate con affreschi di soggetto religioso; a nord da Mortaso, costeggiata dal rio Vagugn che in pi\u00f9 occasioni esond\u00f2 causando danni all'abitato e perfino alterazioni all'ambiente.\nVia strada, Spiazzo dista 50 chilometri da Trento, che \u00e8 situata a est; percorrendo in direzione nord la strada statale 239, dal paese si raggiunge dopo una ventina di chilometri e un balzo di pi\u00f9 di mille metri il rinomato centro sciistico di Madonna di Campiglio.\nStoria.\nI primi insediamenti in Val Rendena di cui si ha notizia risalgono all'et\u00e0 del bronzo, e fortificazioni preistoriche sono ancora presenti in varie localit\u00e0 della valle: castellieri si trovano a Massimeno, Giustino e Pelugo. Successivamente, nella vallata si insediarono popolazioni di origine celtica e retica, prima che l'area rientrasse sotto il controllo di Roma.\nDal punto di vista amministrativo, Spiazzo risale al 1928 quando per decreto le comunit\u00e0 montane di Borzago, Fisto e Mortaso vennero riunite assieme in un'unica entit\u00e0 comunale recante l'odierno toponimo. Il paese si svilupp\u00f2 negli anni attorno a un santuario consacrato a San Vigilio, che secondo la tradizione avrebbe qui subito il martirio nel 405. Dagli scavi effettuati a met\u00e0 dello scorso secolo, si scopr\u00ec che il punto dove fu eretta la chiesa era la sede di un tempio risalente forse al periodo paleocristiano, certamente prima dell'anno Mille come dimostrano reperti rinvenuti sotto la pavimentazione dell'attuale santuario. Pare che esistesse un cippo dedicato al culto di Saturno, stele che il vescovo trentino fece demolire causando la rappresaglia ai propri danni.\nDagli affreschi del XVI secolo nella chiesa di Santo Stefano a Carisolo sembrerebbe che nel 774 l'esercito di Carlo Magno diretto a sud abbia attraversato la valle che dal 1027 entr\u00f2 a far parte del principato vescovile di Trento e divenne teatro di guerra fra le signorie venete e lombarde ma anche terreno di sviluppo delle relazioni mercantili con le aree viciniori. La situazione di miseria favor\u00ec lo sviluppo della peste che si diffuse in Europa nel 1630 e che caus\u00f2 il parziale spopolamento della vallata a causa dell'emigrazione. Il fenomeno dell'espatrio si verific\u00f2 di nuovo agli inizi del XX secolo, e questo provoc\u00f2 anche l'esportazione di competenze professionali tipiche della valle: arrotini, segantini e salumai diffusero la loro esperienza in Europa e nel mondo.\nLe montagne attorno a Spiazzo furono segnate dalle tracce lasciate dai soldati della Prima guerra mondiale, i cui segni rimangono nell'ambiente o sono stati raccolti in un museo locale.\nMonumenti e luoghi d'interesse.\nMuseo della Guerra Bianca Adamellina.\nIl museo fu istituito nel 1973 a cura di Giovanni Pellizzari e Sergio Collini che vollero commemorare i caduti nella Prima guerra mondiale.\nCollocata nella sede della vecchia scuola elementare, l'esposizione presenta oggetti che si riferiscono alle attivit\u00e0 belliche che ebbero luogo nella zona durante la Prima guerra mondiale. La ricchezza dei reperti \u00e8 dovuta al fatto che a conclusione del conflitto divenne un lavoro remunerativo recarsi nelle zone di guerra per recuperare e vendere il materiale lasciato sulle montagne. Nacque cos\u00ec la figura del \u201crecuperante\u201d, a cui si deve la quantit\u00e0 di reperti custoditi nel museo. In seguito, col miglioramento generale delle condizioni economiche i valligiani recuperanti vennero sostituiti dagli storici, che furono aiutati dal ritirarsi dei ghiacciai; il fenomeno mise a nudo nuovi materiali bellici e arricch\u00ec la collezione dei ritrovamenti. Il museo ospita tra gli altri oggetti slitte, lanciabombe e una rara bussola geodetica adoperata per la realizzazione di una galleria di guerra; sono conservati anche circa tremila fotografie dell'epoca, documenti appartenuti ai soldati, carte geografiche militari dell'esercito asburgico e il diario di guerra di un tenente austriaco.\nChiesa di San Vigilio.\nL'edificazione della chiesa pievana inizi\u00f2 a partire dal V secolo, sul luogo del martirio di San Vigilio. L'edificio attuale fu realizzato nel 1541 con gusto rinascimentale; nel 1621 venne anche alzato il campanile, il quale per la forma barocca a cipolla richiama quello del duomo di Trento. La chiesa \u00e8 costituita da un'unica navata con tre cappelle per ciascun lato, ed \u00e8 abbellita, internamente e sulla facciata, da affreschi che raffigurano fra l'altro la lapidazione del Santo, il battesimo di Cristo e l'annunciazione dell'Arcangelo Gabriele. Dipinti notevoli sono quelli che circondano gli altari della Madonna della Neve e dell'Addolorata, opere cinquecentesche di Simone II Baschenis. L'artista aveva gi\u00e0 lavorato nella zona, e tre anni prima aveva fra l'altro dipinto la \"Danza Macabra\" nella chiesa del vicino paese di Pinzolo. In quel tempo fu smantellato il battistero che si trovava all'esterno, e il fonte battesimale venne sotterrato per poi essere ritrovato nel 1961 e trasferito all'interno della chiesa. L'organo fu installato in periodo barocco e sub\u00ec miglioramenti in seguito. L'attuale strumento \u00e8 opera del Mascioni.\nCampane.\nLa torre campanaria possiede 5 campane in tonalit\u00e0 di Do# (Do#3, Re#3, Fa3, Fa#3, Sol#3), fuse dalla ditta Colbacchini a Trento nell\u2019anno giubilare 1950-51. Il \"Campanone\" \u00e8 dedicato al patrono San Vigilio, la \"Seconda\" \u00e8 dedicata a Maria Assunta, la \"Terza\" a Santa Cecilia, la \"Quarta\" a Santa Vittoria e e la \"Piccola\" all\u2019angelo custode e al beato Stefano Bellesini. Nell'agosto 2014 per crepe presenti nel campanile le campane sono state silenziate, benedette il 12 maggio 2019 dal cardinale Walter Kasper, hanno risuonato, dopo 5 anni, il 7 luglio 2019."}
{"id": "36863", "revid": "125940113", "url": "https://it.wikipedia.org/wiki?curid=36863", "title": "Spormaggiore", "text": "Spormaggiore (\"Sporgr\u00e0nt\" o \"Sp\u00f3r\" in noneso) \u00e8 un comune italiano di abitanti della provincia autonoma di Trento.\nStoria.\nLa localit\u00e0 \u00e8 attestata per la prima volta nel 1177-1184 quale \"Spaurn\" in un documento dei conti di Appiano a favore della Collegiata agostiniana di San Michele all'Adige.\nMonumenti e luoghi d'interesse.\nArchitetture religiose.\nA Spormaggiore si trovano due chiese unite l'una all'altra.\nArchitetture militari.\nAll'interno del territorio comunale di Spormaggiore si trovano le rovine del castel Belfort (restaurato nel 2012), e nel centro storico si trova Cortefranca, un antico maniero risalente al Trecento.\nAree naturali.\nA Spormaggiore si trova il Centro Visitatori denominato \"Orso\" ed un Parco faunistico, dove sono custoditi attualmente (2012) due esemplari di orso bruno e dagli originali tre di lupo, ce ne sono ora undici. Il parco \u00e8 aperto dal 1994, e da allora sono in corso i lavori per ospitare sempre pi\u00f9 animali tipici della zona. Dapprima gli orsi bruni, poi i lupi, ora vi sono anche le aree per la lince, della quale contiene tre esemplari, per il gatto selvatico, per la volpe, per il capriolo e per il gufo reale, del quale contiene tre esemplari. Per il futuro \u00e8 prevista l'aggiunta di alcuni esemplari di lontra.\nSociet\u00e0.\nRipartizione linguistica.\nNel censimento del 2001 il 35,15% della popolazione si \u00e8 dichiarato \"ladino\".\nCultura.\nMusei.\nPresso Spormaggiore si trova il Centro Visitatori denominato \"Orso\", presso l'antico maniero di Cortefranca. Questo rientra a far parte, assieme al parco faunistico, delle iniziative che il Parco naturale provinciale dell'Adamello-Brenta sta cercando di effettuare per salvaguardare la presenza dell'orso bruno sulle Alpi, mediante il progetto europeo \"life ursus\".\nGeografia antropica.\nLa denominazione del comune dal 1929 al 1947 \u00e8 stata \"Spor\". La circoscrizione territoriale ha subito le seguenti modifiche: nel 1928 aggregazione di territori dei soppressi comuni di Cavedago e Sporminore. Nel 1947 distacco di territori per la ricostituzione dei comuni di Cavedago (Censimento 1936: pop. res. 687) e Sporminore (Censimento 1936: pop. res. 783).\nSport.\nCalcio.\nLa squadra di calcio del paese \u00e8 l\"U.S. Spormaggiore\" che milita nel girone B trentino di 1\u00aa Categoria."}
{"id": "36864", "revid": "322321", "url": "https://it.wikipedia.org/wiki?curid=36864", "title": "Sporminore", "text": "Sporminore (\"Sporp\u00eccol\" o \"Sporp\u00eczol\" o \"Sporp\u00ecciol\" in noneso) \u00e8 un comune italiano di 705 abitanti della provincia autonoma di Trento.\nGeografia fisica.\nAll'interno del suo territorio comunale, poco lontano dal castel Sporo si trova la grotta denominata Bus dela Spia.\nStoria.\nLa localit\u00e0 \u00e8 attestata per la prima volta nel 1177-1191 quale \"Spaurn\" e \"de Spuro minori\" in documenti dei conti di Appiano a favore della Collegiata agostiniana di San Michele all'Adige.\nSociet\u00e0.\nRipartizione linguistica.\nNel censimento del 2001 il 8,09% della popolazione si \u00e8 dichiarato \"ladino\".\nGeografia antropica.\nNel 1928 il comune venne soppresso e i suoi territori aggregati al comune di Spormaggiore; nel 1947 il comune venne ricostituito (Censimento 1936: pop. res. 783)."}
{"id": "36865", "revid": "125367856", "url": "https://it.wikipedia.org/wiki?curid=36865", "title": "Stenico", "text": "Stenico (\"St\u00e9nech\" in trentino) \u00e8 un comune italiano di abitanti della provincia autonoma di Trento. Secondo Natale Bottazzi, Stenico era il centro del popolo ligure degli Stoni (\"Stoeni vicus\"), e da essi prese il nome.\nGeografia fisica.\nTerritorio.\nStenico \u00e8 situato alle falde meridionali delle Dolomiti di Brenta ed \u00e8 suddiviso in due sezioni distinte. Stenico I comprende l'abitato, le frazioni e tutta la campagna fino al fiume Sarca, ovvero la parte occidentale del monte Valandro e gran parte della val d'Algone Stenico II \u00e8 invece costituita principalmente dalla val d'Agola dalle localit\u00e0 Grual, dalla zona dei Fracingli con le vallecole denominate val Stretta e parte della val Larga. Assai frequentata dagli escursionisti \u00e8 la val Nardis che porta alla Vedretta di Vallagola dove \u00e8 ubicato il rifugio fratelli Garbari ai XII Apostoli ( 2489 m s.l.m.).\nNel territorio comunale di Stenico si trovano le cascate del Rio Bianco (con il giardino botanico del parco naturale provinciale dell'Adamello-Brenta). A Nord del paese si pu\u00f2 inoltre trovare l'Arca di Fraporte, un ponte naturale nella roccia dalle notevoli dimensioni (50x30 metri circa).\nPresso la localit\u00e0 \"Ponte dei Servi\", comincia un sentiero che scende presso il canyon del Limar\u00f2.\nStoria.\nIl nome Stenico ha origini antiche che precedono la conquista romana delle zone alpine. Gli scrittori greci e latini narrano del popolo degli Stoni che abitavano il territorio corrispondente alle attuali Giudicarie, non \u00e8 da escludere che il loro capoluogo Stonos corrisponda all'attuale Stenico. I reperti pi\u00f9 antichi venuti alla luce durante la campagna di scavi in localit\u00e0 Calferi risalgono all'et\u00e0 del bronzo medio (XV secolo a.C.) ma non mancano testimonianze anche dei periodi successivi come nell'et\u00e0 del bronzo finale e nell'et\u00e0 del ferro.\nIn testimonianza della presenza romana a Stenico, si trov\u00f2 l'epigrafe del veterano M. Ulpio Bellico assieme a moltissime monete romane.\nStenico fu sede nel corso dell'Ottocento del giudizio distrettuale e degli uffici del censo e forestale. Durante la dominazione austriaca, nonostante la sua posizione periferica, fu il centro politico delle Giudicarie Esteriori a tal punto che \"presenta naturalmente un ambiente burocratico che lo differenzia da tutti gli altri paesi della valle. Il Castello naturalmente vi occupa la posizione pi\u00f9 amena e romantica, e da qui si prospetta come in vasto panorama gran parte della valle; su quest'altura fuvvi al certo un arce romana (rocca) sopra la quale si rifece il presente fabbricato in epoca posteriore, ove i P. Vescovi di Trento tenevano un Luogotenente per tutte le 7 Pievi\".\nI paesi del comune di Stenico furono colpiti nel corso del XIX da numerosi incendi: in particolare si ricordano quelli di Seo del 1862 e del 1884,quello di Villa Banale del 19 aprile 1858. La parte alta del paese di Stenico fu invece distrutta dalle fiamme nella notte tra il 19 e il 20 agosto 1863, mentre quello del 1914 decret\u00f2 la fine dei caratteristici tetti di paglia.\nMonumenti e luoghi d'interesse.\nArchitetture militari.\nNella parte orientale del paese, si trova il castello di Stenico, che risale al XII secolo ma legato ad un preesistente castelliere preistorico. Ebbe il maggior splendore sotto i Principi Vescovi infatti fu oggetto di continui ampliamenti e modifiche che lo trasformarono in una pregevole residenza vescovile. Per quasi otto secoli fu occupato da un Capitano e dai luogotenenti che, in nome del Principe vescovo di Trento, esercitavano la funzione di massima autorit\u00e0 politico-amministrativa nel territorio giudicariese. Il nucleo pi\u00f9 antico si eleva nella famigerata \"torre della fame\" dove i prigionieri venivano condannati a morire di stenti. Il castello fu quindi per lunghi secoli il centro politico, amministrativo e giudiziario dell'intera valle.\nEsso rientra nel circuito delle esposizioni museale del castello del Buonconsiglio a Trento.\nGeografia antropica.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Premione, Sclemo, Seo e Villa Banale."}
{"id": "36866", "revid": "2022787", "url": "https://it.wikipedia.org/wiki?curid=36866", "title": "Storo", "text": "Storo (\"St\u00f2r\" in dialetto locale) \u00e8 un comune italiano di abitanti della provincia autonoma di Trento.\nGeografia fisica.\n\"Storo ridente e vago: ha per corona i monti e per confine il lago\", recita una semplice rima popolare.\nStoro \u00e8 posto nella parte sud-occidentale del Trentino al confine con la Lombardia (situato a circa ) dove la Strada statale 237 del Caffaro, che da Brescia porta a Madonna di Campiglio, si incrocia con la Strada Statale 240 di Loppio e Val di Ledro che collega la Valle del Chiese con la Valle di Ledro e con Riva del Garda fino al lago di Loppio terminando all'incrocio con la E45 a Rovereto.\nIl territorio del comune di Storo \u00e8 in effetti una piccola contrada, stretta tra rupi alte e scoscese e il lago d'Idro, verso il quale si estende e s'allarga una fertile campagna devastata nei secoli dalle correnti impetuose di fiumi e torrenti. \u00c8 compreso nel bacino imbrifero montano del BIM del Chiese. \u00c8 formato dagli abitati di Storo, C\u00e0 Rossa, \nDarzo, Lodrone, e Riccomassimo.\nGeologicamente la piana di Storo \u00e8 una piana alluvionale sopra la valle creata dal ritiro dei ghiacciai dell'ultima glaciazione W\u00fcrm e occupata prima da un grande lago poi ridotto all'attuale lago d'Idro.\nStoria.\nPreistoria, protostoria, i Romani e il Cristianesimo.\nSi sono trovate tracce di un abitato riferibile al periodo neolitico nella conca di San Lorenzo sulle pendici della Rocca Pagana di fianco al Dosso Cingol. Ci sono ritrovamenti riferibili all'Et\u00e0 del bronzo ancora a San Lorenzo e in localit\u00e0 Nader (o Nar secondo la forma popolare del toponimo) e in alta quota presso malga Vacil e Dosso Rotondo (Doredont in versione locale). Qui sono stati ritrovati numerosi frammenti di ceramica che per le loro caratteristiche si possono far risalire a circa anni fa al periodo corrispondente all'epoca delle palafitte di Ledro.\nVerso il IV secolo a.C. i Galli Cenomani risalirono le valli alpine combattendo contro le popolazioni indigene degli Stoni. Ne deve essere seguita una convivenza inizialmente difficile, che port\u00f2 lentamente a una popolazione abbastanza omogenea, tanto che i Romani li identificano con l'unica denominazione di Reti. Il sito archeologico di San Lorenzo conserva anche tracce di un villaggio retico che pu\u00f2 essere ritenuto il primo nucleo abitato dell'antica Storo.\nAl momento della conquista romana il territorio del lago d'Idro era abitato dalla trib\u00f9 retica degli Edrani. Nel 118 a.C. il console Quinto Marcio Re comp\u00ec la prima spedizione contro gli Stoni. L'occupazione definitiva si ebbe sotto l'impero di Augusto, nel corso della \"guerra retica\", nella quale l'imperatore impegn\u00f2 i suoi due figliastri Druso maggiore e Tiberio. Durante l'occupazione romana, la Valle del Chiese appartenne al municipio di Brescia assieme al resto delle Giudicarie e al Basso Sarca. Il legame politico-amministrativo con Brescia durer\u00e0 oltre 500 anni, fino cio\u00e8 in piena epoca longobarda. Di epoca romana sono stati ritrovati oggetti in bronzo e qualche moneta e nel dialetto locale ci sono moltissimi termini che traggono origine dalla lingua latina.\nAnche la religione cristiana, come le civilt\u00e0 precedenti, entr\u00f2 nella regione trentina risalendo a ritroso il corso dei fiumi: lungo i solchi dell'Adige, del Brenta, del Sarca e - per Storo - del Val del Chiese. Per raccogliere e ospitare il viandante lungo le impervie valli montane, soccorrere l'ammalato e il bisognoso, sorsero i primi centri di assistenza, semplici e familiari. Molti di questi luoghi, dopo Costantino, vennero dedicati al diacono (= servitore) Lorenzo. Ce n'era uno probabilmente anche sul colle di San Lorenzo di Storo, ove nel secolo XV la comunit\u00e0 fece erigere l'attuale chiesetta sul posto o in vicinanza di una precedente struttura religiosa e caritatevole, a fianco della strada che dalla Valle del Chiese portava in Val di Ledro superando in quota la forra dell'Ampola. I primi missionari arrivarono nel periodo in cui a Trento \u00e8 vescovo Vigilio, a Milano Ambrogio. San Vigilio estese il confine della diocesi tridentina verso le Giudicarie. Il toponimo Rocca Pagana documenta la tardiva evangelizzazione di Storo, situato allora proprio alle pendici di quel monte. La dedicazione della chiesa di Storo a San Floriano martire collega invece la cristianizzazione del paese ad un culto diffuso in epoca tardo-romana.\nLe invasioni barbariche.\nSono scarse le notizie certe sulle invasioni barbariche nella zona, ma qualcosa si pu\u00f2 congetturare e dedurre con sufficiente sicurezza dai fatti pi\u00f9 noti che interessano l'Italia settentrionale. Nel 451 Attila pone il suo accampamento nei pressi del lago di Garda, mentre orde dei suoi unni risalivano le valli alpine in cerca di preda: non \u00e8 fantasia pensare che attraverso la Valle Sabbia qualcuno sia arrivato fino alla piana a nord del lago d'Idro. Con la discesa dei longobardi in Italia, nel 568, inizia un periodo di oltre duecento anni che \u00e8 importantissimo per la storia della Valle del Chiese. Il loro regno, la cui capitale era a Pavia, era diviso in ducati. La Valle del Chiese rimase legata inizialmente alle sorti delle terre bresciane. Ogni ducato era diviso in contee (o gastaldie) e in circoscrizioni minori dette plebes (pievi). In epoca medioevale il territorio di Storo, Darzo e Lodrone appartenne alla pieve di Condino, oggi sede decanale.\nLa Valle del Chiese, come del resto le Giudicarie, non rientrava inizialmente nel ducato di Trento, pur facendo parte, fino dal tempo del vescovo Vigilio, della diocesi tridentina. Durante il VII secolo il Ducato di Trento assorbe nel proprio complesso amministrativo la Judicaria Summa Laganensis, una suddivisione che col Sommolago del Garda comprendeva la Valle del Sarca e la Valle del Chiese. Storo divenne cos\u00ec terra di confine facendo riferimento all'ambito tedesco, al quale \u00e8 legata con Trento, ma mantenendo gli antichi e naturali legami economici con le terre della Padana. Il re longobardo Desiderio aveva fondato in Brescia il monastero di San Salvatore, detto poi di Santa Giulia, di cui fu prima badessa sua figlia Ansberga che aveva preso il velo sotto la regola di San Benedetto, e lo aveva dotato di possedimenti sulle montagne di Storo che furono successivamente confermati dagli imperatori germanici Lotario nell'837 e Ottone I nel 926. Ne sorse una lite secolare riguardante il possesso dell'ampia zona compresa tra Lorina e l'Alpo, comprendente tutto il bacino del Rio Torto e la Valle del Comune che cess\u00f2 in seguito ad un atto nel 1747 ratificato dall'aulico imperial consiglio di Vienna, col quale il monastero donava quei boschi e pascoli agli uomini di Storo e di Bondone. Il territorio controverso forma oggi il Comune Catastale di Bondone Storo, nel territorio amministrativo del Comune di Bondone e composto da quattro particelle fondiarie di cui due di propriet\u00e0 del Comune di Storo e due del Comune di Bondone. Al monastero di Brescia \u00e8 collegato anche il convento di Santa Giulia di Lodrone. Le monache benedettine, i fratelli di San Benedetto e il limitato clero locale furono benemeriti per la zona, non solo per la bonifica della campagna a nord del lago, ma anche per l'organizzazione ospedaliera ed assistenziale.\nNel 774 alla dominazione longobarda subentr\u00f2 quella franca: il Trentino, e con esso la Valle del Chiese, cess\u00f2 di essere terra di confine e divenne zona centrale dell'immenso impero che Carlo Magno aveva costruito in Europa e la Valle del Chiese divenne una via di comunicazione fra il mondo latino e il mondo germanico riunificati dai franchi, accanto a quelle pi\u00f9 importanti dell'Adige e del Sarca. Gli imperatori Federico Barbarossa nel 1166 ed Enrico VII nel 1311 sfruttarono anche la direttrice del Chiese. Il legame col Nord Europa fu rafforzato nel 962, quando il Trentino fu aggregato al regno di Germania e da quel momento anche la storia politica ed amministrativa della Valle del Chiese rimarr\u00e0 indissolubilmente legata alle vicende tedesche fino al 1918. Prima indirettamente, attraverso il principato vescovile, la cui fondazione avvenne nel 1004, poi, a cominciare dal 1802, direttamente, come parte integrante dell'Impero austro-ungarico. Per oltre 800 anni essa vedr\u00e0 unito nel vescovo il potere politico e il potere religioso.\nI primi documenti scritti su Storo, Darzo e Lodrone.\nSono posteriori all'anno 1000 i primi documenti scritti che parlano dei paesi dell'attuale Comune di Storo. Il pi\u00f9 antico, risalente proprio all'anno 1000, contiene un invito che le genti abitanti a nord del lago d'Idro rivolsero ad alcuni monaci benedettini affinch\u00e9 venissero a fondare un monastero sul Pian d'Oneda. Un secondo documento del 1086 riferisce che i vicini di Lodrone, Onesio e Villa del Ponte affittarono a quelli di Anfo alcuni pascoli presso il Caffaro e il diritto di pesca sul lago. Alcuni storici, al posto di Onesio, leggono e scrivono Drusio, Darvo o Darzo. In tal caso le due frazioni del Comune di Storo troverebbero qui affermata la loro esistenza. Villa del Ponte potrebbe identificarsi con Villo, situato allora tra Storo e Darzo, poi chiamato nei documenti \"Ponte di Storo\" e oggi \"Ponte di Casa Rossa\" e l\u00ec vicino c'\u00e8 ancora oggi la localit\u00e0 Villo (sopravillo e sottovillo). Storo compare invece nei documenti solo 34 anni dopo. Tra il 1124 e il 1220 il toponimo si legge nei documenti con diverse varianti: Setorium, Sutorum, Subtaurum, Setourum, Setaurum, Sitourum. Quattro storesi (\"de Setorio\") sono nominati come testimoni in un documento che riporta l'accordo stipulato ne 1124 tra il vescovo di Trento ed alcuni abitanti di Riva.\nPer sei volte si trovano poi citate persone di Storo nei documenti del \"Codice Vanghiano\": nel 1161. \"Stor\" e \"Storro\" sono forme posteriori ricorrenti nei documenti in volgare degli archivi fino al 1800 quando appare la forma attuale \"Storo\". \"Taur\" in gallico significa rupe, monte. Sub-Taur, ossia \"sotto il monte\", bene risponde alla originale posizione di Storo, ai piedi della Rocca Pagana dove si formarono i primi agglomerati di case lungo i piccoli corsi d'acqua, che discendono dalla Rocca Pagana, il Pro\u00e4s e il D\u00f2s, lungo il corso dei quali la gente poteva attingere acqua, portare ad abbeverare il bestiame, sistemare mulini ed officine. Qualcosa di analogo accadde anche a Darzo e Lodrone, posto l'uno sul conoide formato dal Rio Carbonare e dal Rio Capre, l'altro su quello del torrente Santa Barbara.\nIl 24 agosto 1189 il vescovo di Trento Corrado II di Beseno, il predecessore del Vanga, affid\u00f2 in feudo il castello di Lodrone a tredici uomini de \"Setauro\". L'infeudazione era stata preceduta, il 4 giugno, da un accordo giurato nella chiesa di San Floriano di Storo: erano presenti 14 viri illustres del paese, rappresentanti di sette famiglie. (Da qui le sette torri dello stemma comunale?). Tredici di questi si obbligarono ad aiutarsi vicendevolmente per ottenere l'infeudazione di tutti i beni dati a Calapino di Lodrone. I signori di Storo appartenenti a sette nobili famiglie scompaiono di scena, mentre invece i conti Lodron diventano sempre pi\u00f9 potenti fino a essere una delle pi\u00f9 importanti famiglie feudatarie del Trentino.\nLe antiche comunit\u00e0.\nLa storia dei paesi di Storo, Darzo, Lodrone e Riccomassimo che compongono ora il comune di Storo \u00e8 intrecciata con la storia dei conti Lodron, ma con forme diverse di autogoverno. Storo ebbe proprie regole scritte di autogoverno (Statuti), confermate dal principe vescovo di Trento, soltanto a partire dal 1480, ma l'autonomia di questa comunit\u00e0 \u00e8 testimoniata fin dai primi anni del Trecento e comunque mai essa fu legata ai Lodron da rapporti feudali. I primi Statuti di Darzo sono invece del 1445. Essi furono approvati e divulgati dai Lodron, alla cui contea Darzo apparteneva. Sorte ben diversa tocc\u00f2 agli abitanti di Lodrone, che furono sempre sudditi dei vicini signori feudali e mai possedettero un territorio \"comune\" e propri Statuti. Per questa ragione, mentre i territori montani di Storo e a Darzo sono terre di natura di uso civico, ci\u00f2 a Lodrone \u00e8 limitato a un'area ristretta di fondo valle. L'intera montagna di Tonolo nel territorio catastale di Lodrone era propriet\u00e0 dei conti Lodron che poi la vendettero ai lodronesi che si costituirono in un'apposita \"\u201csociet\u00e0 acquirenti\u201d\". Negli anni ottanta il Comune di Storo acquist\u00f2 quasi tutte le quote con l'intenzione di divenirne proprietario esclusivo e consegnare la montagna ai lodronesi con vincolo di uso civico, come la storia ha voluto per Storo e Darzo.\nNel 1636 con decreto del principe vescovo Carlo Emanuele Madruzzo ( 1658) Storo venne elevato al rango di \"borgo\". Lo stesso principe vescovo nel 1648 concesse a Storo di avere un proprio vicario che poteva giudicare nelle cause civili fino ad un determinato importo. I privilegi vescovili sopra citati misero una pietra definitiva sopra il grave delitto compiuto nel 1491 da alcuni giovani storesi che avevano ucciso e bruciato il sacerdote Giacomo che teneva la cura d'anime locale.\nIn epoca napoleonica anche le comunit\u00e0 di Storo e di Darzo, intese come gestione autonoma di un territorio, furono abolite e sub entrarono i nuovi enti comunali di Storo e di Darzo con Lodrone. Lodrone fu frazione di Darzo fino al 1910, quando divenne Comune autonomo. Con regio decreto del 1\u00ba gennaio 1928 il Comune di Storo ebbe aggregati anche quelli di Darzo Lodrone e Bondone. Nel 1953 Bondone riebbe la sua autonomia comunale.\nCommerci e paure attorno al fiume.\nIl legname era un'importante fonte di ricchezza delle montagne a propriet\u00e0 collettiva degli storesi e dei darzesi. Ma anche il fiume Chiese costituiva una ricchezza particolare, poich\u00e9 per quattro secoli, dal Quattrocento all'Ottocento il trasporto del legname avveniva mediante fluitazione e da qui passava il legname delle Pievi di Condino e di Bono e bisognava pagare il dazio.\nNel triennio 1756 -1758 la piana di Storo fu colpita da tre inondazioni che la mise in ginocchio. I contadini non riuscirono a riparare gli argini danneggiati dalla prima inondazione in tempo per trattenere l'ondata del settembre dell'anno successivo, quando \"\"per tutta la nostra bella Campagna niuna parte ecetuata scoreva laqua all'altezza di un homo sembrando la sfortunata non gi\u00e0 campagna ma un profondo largo e longo navigabile lago\".\" Sono parole tolte dalla relazione che i sudditi di Storo rivolsero al governo di Vienna per ottenere lo sgravio dalle \"steore\" (tasse e imposte). La piena del luglio dell'anno successivo complet\u00f2 l'opera, rendendo incolta un quarto della fertile campagna. Una nuova catastrofe capit\u00f2 il 7 novembre e 8 novembre 1906. Strarip\u00f2 per primo il Caffaro che sfond\u00f2 il ponte di confine, abbatt\u00e9 le muraglie del palazzo Lodron e invase la campagna unendosi alla corrente del rio S. Barbara formando un unico grande flusso che travolse anche il ponte di Formigh\u00e8r. Molto maggiori furono i danni provocati dal Palvico con il rio Pro\u00e4s e rio D\u00f2s e dal Chiese. Il sindaco di Storo Ermenegildo Scaglia scrisse desolato alla Camera dei deputati di Vienna: \"\"Con ci\u00f2 non andr\u00e0 guari che quest'intera plaga di campagna verr\u00e0 ridotta ad una vera palude e la brava e laboriosa popolazione di Storo sar\u00e0 costretta ad emigrare in massa per sottrarsi alla miseria e alla malaria\". Un grande progetto di arginatura non ebbe seguito, perch\u00e9 si scaten\u00f2 la Prima guerra mondiale. A guerra finita lo Scaglia ripropose l'opera alla burocrazia italiana. Gli argini furono lentamente rinforzati e furono a pi\u00f9 riprese abbassati i letti del Chiese e del Palvico, prima per intervento del ministero romano e poi del governo regionale. L'alluvione del 1966 (nota come Alluvione di Firenze) vide il torrente Palvico rompere gli argini e il Rio Proess uscire dall'intubamento sotto piazza di Spenigol e scorrere in via Garibaldi, ma i danni furono contenuti.\"\nOggi le acque del Chiese sono trattenute e regolate dalle potenti dighe dell'Enel di Bissina, Boazzo, Murandin e Cimego Vedi alla voce fiume Chiese i dati sui grandi impianti idroelettrici degli anni 50.\nTerra di frontiera e campo di battaglia.\nLa terra di Storo \u00e8 stata per secoli terra di confine. Numerosi furono i passaggi di eserciti che scendevano alla Pianura Padana o salivano verso le terre tedesche. All'inizio furono squadroni scomposti di mercenari, guidati da audaci condottieri di ventura come i gi\u00e0 citati Gattamelata e Piccinino, che usarono la strada del Chiese come sicura scorciatoia per sfuggire al nemico o per raggiungere i luoghi da conquistare e saccheggiare. Ad essi seguiranno le schiere ordinate della Repubblica di Venezia, i drappelli di Napoleone e poi ancora, in pieno Risorgimento, l'accozzaglia dei \"Corpi Franchi\" del 1848 e la truppa multicolore dei garibaldini nel 1866, fino all'entrata in terra tirolese delle truppe italiane negli ultimi giorni del maggio 1915.\nI pi\u00f9 antichi episodi sono narrati nelle \"\"Memorie per servire alla storia delle Giudicarie\",\" scritte dal pi\u00f9 insigne studioso storese, il cappuccino Padre Cipriano Gnesotti; i pi\u00f9 recenti sono stati esplorati dai ricercatori della Cooperativa \"Il Chiese\" e presentati sulla rivista di storia locale \"Passato Presente\". Nel settembre del 1438 la piana fu attraversata da fanti e cavalieri del Gattamelata, condottiero al servizio di Venezia contro Milano, durante la memorabile marcia Brescia - Durone - Verona compiuta in soli quattro giorni. L'esercito di Milano entr\u00f2 invece in Valle del Chiese l'anno dopo, al comando di Taliano Furlano, ma fu battuto da Paride Lodron, alleato di Venezia: dopo due giorni di lotte accanite, oltre cadaveri giacevano sul campo di battaglia e oltre 500 furono i prigionieri gettati nei sotterranei delle fortezze lodroniane; vano risult\u00f2 il successivo tentativo dell'esercito milanese del Piccinino di punire l'indomito Paride.\nIl 12 settembre del 1484 il conte Paride Lodron muovendo da Castel Romano con 200 soldati assedia e conquista la bastia di Storo costruita venti anni prima dagli storesi sul Dos Cingol (vicino all'attuale chiesetta di San Lorenzo). Nel 1487 le truppe veneziane occupano Storo che viene poi restituito al principe vescovo di Trento con un trattato di pace, che costringe gli storesi a radere al suolo la bastia.\nVenezia aveva dunque fatto la sua comparsa nel territorio del lago d'Idro. A vigilare il confine con le Giudicarie, tra il 1450 e il 1490 la Serenissima edific\u00f2 la Rocca d'Anfo.\nNel 1526 la valle fu visitata dai lanzichenecchi diretti verso la Citt\u00e0 Santa, dove si abbandonarono al memorabile saccheggio che \u00e8 passato alla storia come \"Sacco di Roma\". La truppa scomposta dei luterani era guidata da Georg Von Frundsberg, un cognato dei Lodron. Superate le Alpi, il condottiero evit\u00f2 i passaggi del Garda e dell'Adige, occupati dal nemico, e punt\u00f2 sul territorio bresciano attraverso le montagne che sovrastano il Chiese e il lago d'Idro.\nDopo questi tumultuosi avvenimenti, questa zona conobbe una sostanziale tranquillit\u00e0 fino alla comparsa di Napoleone nel 1796, quando i suoi soldati, dopo aver battuto a pi\u00f9 riprese quelli piemontesi ed austriaci ed aver calpestato la neutralit\u00e0 veneziana, attaccarono direttamente l'Austria dirigendosi verso il Trentino. I soldati entrarono a Storo la mattina del 13 agosto e saccheggiarono il paese, Bonaparte entr\u00f2 il 16 agosto scortato da 400 dragoni e vi tenne un banchetto al quale partecip\u00f2 una cinquantina di ufficiali francesi che studiarono accuratamente i piani per l'occupazione del Trentino. Nei venti anni che seguirono Storo cambi\u00f2 padrone pi\u00f9 volte: ai francesi successero per tre volte gli austriaci, quindi la zona fu aggregata prima al regno di Baviera, poi al regno d'Italia, infine definitivamente al Tirolo e all'Austria. Dopo la parentesi napoleonica gli austriaci s'insediarono per la prima volta anche in Valle Sabbia cos\u00ec che il Caffaro non fu pi\u00f9 linea di confine per alcuni decenni, fino cio\u00e8 alla conclusione della seconda guerra d'indipendenza nel 1859. Nel 1848 avvenne la spedizione dei \"Corpi Franchi\" composto da volontari che inseguivano un battaglione austriaco in ritirata dalla Valle Sabbia diretto a Trento. Al primo passaggio agli inizi d'aprile i patrioti italiani superarono di corsa i paesi, ma nel ritorno, dopo la sconfitta loro inflitta a Toblino, si ritirarono verso Brescia nel disordine pi\u00f9 assoluto e gettarono nello sgomento questa terra di confine. La piana tra Storo e il lago d'Idro fu per alcuni mesi terra di nessuno.\nNel luglio del 1866 arriv\u00f2 Garibaldi che fiss\u00f2 il quartier generale nel palazzo di Francesco Cortella (ora sede del municipio di Storo) dal 14 al 24 luglio da dove diresse l'Assedio del Forte d'Ampola il 19 luglio e la battaglia di Bezzecca del 21 luglio. Torna a Storo dall'8 al 10 agosto. Il 9 agosto mentre si trova a Bezzecca in ispezione delle linee avanzate ricevette l'ordine del generale Alfonso La Marmora: \"Considerazioni politiche esigono impietosamente la conclusione ...\". Garibaldi rispose: \"Ho ricevuto il dispaccio n. 1073. Obbedisco\"\nSul finire del secolo, l'Austria, fortific\u00f2 il famoso \"catenaccio delle Giudicarie\" che faceva capo ai forti di Lardaro. Il confine di stato del Caffaro cadde definitivamente il 24 maggio del 1915 quando l'Italia entr\u00f2 in guerra contro l'Austria. Gli austriaci si erano da qualche giorno ritirati sulle posizioni fortificate, cos\u00ec che le truppe italiane entrano a Storo senza colpo ferire e fissano il quartier generale nel palazzo Bavaria ex residenza dei conti Lodron.\nLa fine della societ\u00e0 contadina.\nDopo la prima guerra mondiale la vita torn\u00f2 a scorrere nella piana di Storo come prima scandita dal ritmo delle stagioni e da un calendario agricolo tramandato di padre in figlio. In campagna si coltivavano granoturco, frumento, segale, orzo, soia, patate e fagioli destinati al sostentamento familiare. Fino al 1947 fu molto diffusa la coltivazione del baco da seta e per un decennio la coltivazione del tabacco, L'allevamento fu pi\u00f9 diffuso che sviluppato in ragione del foraggio raccolto in campagna e nelle radure del bosco. All'inizio del Novecento si affacci\u00f2 in zona l'idea della cooperazione, che svolse un'azione di servizio del mondo contadino ed aiut\u00f2 la popolazione a combattere la miseria. Sorse per prima la Famiglia Cooperativa di Storo (1897), seguita nel 1902 dalle Casse Rurali di Storo e di Darzo e nel 1904 dal Consorzio Elettrico; pi\u00f9 tardi la Famiglia Cooperativa di Darzo e il Caseificio Sociale di Storo.\nLa popolazione locale fu interessata dal fenomeno dell'emigrazione. Prima in forma abbastanza stabile a Venezia, nei secoli XVII e XVIII, quando s'era insediata in Laguna quella colonia di benestanti e generosi storesi che aveva dotato la chiesa di San Floriano di ricchi pezzi di argenteria; poi, nel secolo XIX, verso le terre di Lombardia e Piemonte per segare a mano i tronchi ricavandone assi; infine, a cavallo tra Ottocento e Novecento, al di l\u00e0 dell'Atlantico in gran parte nelle miniere di carbone di Cambria (Wyoming), un centro minerario dello stato dello Wyoming, sulle Montagne Rocciose. Dopo il primo conflitto mondiale cess\u00f2 l'emigrazione, ma le condizioni economiche rimasero difficili e addirittura si aggravarono a causa della scelta del fascismo a favore di un'economia autarchica. Gli stabilimenti per l'estrazione della barite, presenti sulla montagna di Darzo e Storo fin dagli ultimi anni dell'Ottocento, convissero con l'attivit\u00e0 agricola, che continu\u00f2 ad essere la prevalente, portando un certo cambiamento di sistema soltanto a Darzo, attraverso l'indotto dei trasporti.\nIl passaggio dalla societ\u00e0 contadina a quella industriale avvenne nel secondo dopoguerra e fu determinato da due fattori esterni: l'arrivo in zona di fabbriche dalla Lombardia e la costruzione delle dighe e centrali idroelettriche sul Chiese tra il 1952 e il 1960. I due fenomeni portarono lavoro e denaro in tutte le famiglie. A Storo apr\u00ec per prima la Sapes, industria che opera nel settore metalmeccanico e che giunse ad impiegare fino a 150 operai favorendo il sorgere dell'indotto. Ad un certo punto il Comune di Storo risult\u00f2 essere il pi\u00f9 industrializzato del Trentino in rapporto al numero di abitanti. Lo sviluppo fu successivamente favorito dalla costruzione di una zona industriale a Storo e di una zona artigianale a Darzo.\nLa forte richiesta di manodopera provoc\u00f2 un'autentica rivoluzione economico-sociale: i contadini si trasformarono in operai e l'improvvisa disponibilit\u00e0 di denaro favor\u00ec uno sviluppo edilizio senza precedenti e spesso caotico. La montagna venne in un primo tempo abbandonata, i vecchi fienili ed i prati si degradarono. Torneranno ad essere frequentati e valorizzati negli anni 60 come luogo di villeggiatura estiva.\nLa campagna del fondovalle non fu mai abbandonata. Dopo l'arrivo delle fabbriche sorsero alcune piccole e moderne aziende per l'allevamento del bestiame e la gente nel tempo libero continu\u00f2 a lavorare i suoi piccoli appezzamenti di terreno. Recentemente una cooperativa \u00e8 riuscita a lanciare sul mercato la tipica farina gialla di Storo.\nSociet\u00e0.\nEvoluzione demografica.\nPer tutti i comuni italiani in Wikipedia \u00e8 pubblicato il grafico della evoluzione demografia secondo la serie storica dei censimenti decennali dal 1861. I comuni del Trentino sono entrati a far parte dell'Italia dopo la prima guerra mondiale del 1914 - 1918 e quindi i grafici sono limitati al periodo dal 1921 in poi.\nL'Austria effettu\u00f2 il primo censimento del Trentino il 31 dicembre 1869 e i successivi si svolsero rispettivamente il 31 dicembre degli anni 1880, 1890 1900 e 1910. \u00c8 noto che i censimenti austriaci rilevavano soltanto la popolazione presente, mai la residente. I censimenti italiani furono eseguiti il 1\u00ba dicembre 1921, il 21 aprile 1936, il 4 novembre 1951, il 16 ottobre 1961, il 24 ottobre 1971, il 25 ottobre 1981, il 20 ottobre 1991 e il 21 ottobre 2001.\nI dati dei censimenti austriaci sono stati presi da: P. Garone, \"\"Serie storica della \"popolazione presente\" dal 1869 al 1951 per tutti i comuni della Provincia\"\", in \"La rivista economica\" nn. 3 e 4, 1959.\nIn \"P.U.P. studi e ricerche volume I demografia I-B metodologia e fonti\" si fa \"notare come i dati del censimento del 1921 pare siano stati rigonfiati artificialmente per ragioni politiche; nel censimento del 1936 i dati sembrano inficiati da errori derivanti dalla confusione creata dai rilevatori circa la popolazione dei soldati impegnati nella guerra d'Africa\".\nCon regio decreto 1\u00ba marzo 1928 n. 540 (G.U. 2 aprile 1928 n. 78) i comuni di Darzo, Lodrone e Bondone sono aggregati a quello di Storo. Con legge regionale 24 agosto 1953, n. 10 pubblicata sulla G.U. 28 agosto 1953 n. 15 viene ricostituito il comune di Bondone con la circoscrizione territoriale preesistente. La serie storica dei dati della popolazione residente e presente si riferisce all'attuale territorio del comune di Storo.\nVengono qui sotto riportati i grafici della serie storica dei cittadini residenti dal 1921 al 2001 come per gli altri comuni del Trentino e della serie storica dei cittadini presenti nel comune di Storo ai censimenti prima austriaci e poi italiani dal 1869 al 2001.\nCultura.\nA Storo ha sede l'Istituto comprensivo del Chiese \"don Milani\" con la scuola secondaria di primo grado (scuola media) di Storo e Pieve di Bono, e scuole primarie (scuole elementari) di Storo, Lodrone, Condino e Pieve di Bono per un totale di oltre 800 alunni.\nDa oltre 20 anni \u00e8 particolarmente attiva l'associazione di promozione sociale \"Il Chiese\".\nSul sito del comune di Storo \u00e8 possibile consultare l'elenco delle associazioni culturali e sportive che operano a Storo.\nOrgoglio storese.\nNino Scaglia poeta e cantore di Storo, nacque e visse a Storo facendo il farmacista, lo scrittore, il poeta e il commediografo di Storo e degli storesi. Manc\u00f2 da Storo solo il tempo necessario per gli studi all'Universit\u00e0 a Pavia, ma scrive \"Non dimentico Storo. Pavia che per gli altri studenti \u00e8 mamma, per me \u00e8 sempre matrigna. Il mio cuore \u00e8 sulla riva del Chiese.\". Un caro amico conosciuto a Pavia gli propose di acquistare una grande farmacia in Lombardia abbandonando lo sconosciuto paesello della provincia trentina, ma Nino Scaglia rifiut\u00f2 di lasciare il suo paese.\nGastronomia.\nPolenta gialla.\n\u00c8 una polenta di mais fatta con la farina gialla di Storo ottenuta dalla macinazione del granoturco della variet\u00e0 \"Marano\".\nPolenta carbonera.\n\u00c8 una polenta sempre fatta con la farina gialla di Storo con aggiunta di pasta di salame (fatto rosolare nel burro fuso con un bicchiere di vino rosso), burro, e 2 o 3 tipi di formaggio stagionato. Verso fine cottura della polenta si aggiunge il salame rosolato e il formaggio tagliato a cubetti. Attendere che il formaggio sia parzialmente sciolto prima di servire."}
{"id": "36867", "revid": "290309", "url": "https://it.wikipedia.org/wiki?curid=36867", "title": "Strembo", "text": "Strembo (\"Stremp\" in dialetto locale) \u00e8 un comune italiano di 608 abitanti della provincia di Trento bagnato dal fiume Sarca. All'interno del territorio comunale ricadono alcune delle cascate della Val di Genova."}
{"id": "36868", "revid": "1444396", "url": "https://it.wikipedia.org/wiki?curid=36868", "title": "Taio", "text": "Taio (IPA: , \"Tai\" in noneso) \u00e8 stato un comune italiano di 2.833 abitanti della provincia di Trento. Dal 1\u00ba gennaio 2015 il comune, insieme a quelli di Coredo, Smarano, Tres e Verv\u00f2, \u00e8 stato fuso nel comune di Predaia.\nSociet\u00e0.\nRipartizione linguistica.\nNel censimento del 2001 il 13,30% della popolazione (337 persone) si \u00e8 dichiarato \"ladino\".\nAmministrazione.\nGemellaggi.\nTaio \u00e8 gemellata con:\nVariazioni.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Dardine, Dermulo, Mollaro, Segno, Torra e Tuenetto.\nInfrastrutture e trasporti.\nLa frazione Dermulo ospit\u00f2 ben due stazioni, fra loro raccordate, poste rispettivamente lungo la tranvia Trento-Mal\u00e9, attiva fra il 1909 e il 1956, e lungo la tranvia Dermulo-Fondo-Mendola, attiva fra il 1909 e il 1934.\nLa stazione della linea per Mal\u00e9 fu in seguito sostituita da quella lungo la ferrovia Trento-Mal\u00e9-Mezzana."}
{"id": "36869", "revid": "101768", "url": "https://it.wikipedia.org/wiki?curid=36869", "title": "Tassullo", "text": "Tassullo (\"Tass\u00f9l\" in noneso) \u00e8 stato un comune italiano di abitanti della provincia di Trento, situato nella Val di Non. Il comune aveva quattro frazioni: Sanzenone, Pavillo, Rallo e Campo, chiamate \"le quattro ville\".\nDal 1\u00ba gennaio 2016, a seguito della fusione con i comuni di Nanno e Tuenno, il comune di Tassullo \u00e8 stato soppresso per l'istituzione del comune di Ville d'Anaunia.\nStoria.\nSimboli.\nLo stemma di Tassullo si blasonava:\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1928 aggregazione di territori del soppresso comune di Nanno; nel 1947 distacco di territori per la ricostituzione del comune di Nanno (Censimento 1936: pop. res. 683).\nCuriosit\u00e0.\nPare che anticamente nel territorio di Tassullo si estraesse dell'oro."}
{"id": "36870", "revid": "322321", "url": "https://it.wikipedia.org/wiki?curid=36870", "title": "Telve di Sopra", "text": "Telve di Sopra (\"T\u00e8lve de S\u00f3ra\" in valsuganotto, \"Obertelfan\" in tedesco, desueto) \u00e8 un comune italiano di 594 abitanti della provincia di Trento che si trova ai piedi del colle San Pietro o \"Ciolina\"."}
{"id": "36871", "revid": "322321", "url": "https://it.wikipedia.org/wiki?curid=36871", "title": "Tenna (Italia)", "text": "Tenna (\"T\u00e9na\" in dialetto trentino) \u00e8 un comune italiano di abitanti della provincia autonoma di Trento che sorge sull'omonima collina tra i laghi di Levico e di Caldonazzo, in Valsugana.\nGeografia fisica.\nColle di Tenna.\nIl colle di Tenna separa il lago di Caldonazzo da quello di Levico, ed \u00e8 importante e significativo per un'eventuale postazione d'osservatorio. Molto probabilmente questo dosso fu frequentato, anche se scarsamente, gi\u00e0 in epoca preistorica, come mostrano l'ascia in bronzo rinvenuta in zona Castelar e alcune cuspidi di selce trovati ad Alber\u00e8.\nEsso avrebbe ospitato un castello o una casa murata dei signori di Brenta (secolo XII). Nella zona sono state trovate delle tombe romane con alcune monete e un'epigrafe cristiana, attualmente conservata nella chiesa di Caldonazzo.\nStoria.\nTenna era certamente un luogo romano situato sulla \"via Altinum-Tridentum\". Qua furono trovate monete romane che ricoprono il lasso di tempo che va dall'imperatore Augusto all'impero di Adriano; inoltre vi \u00e8 stato trovato un cippo miliare di travertino.\nNel 1878, presso la chiesa, venne identificato un miliare romano, che nella parte alta reca incisa la cifra XXXXI (miglia), ad indicare la distanza da un capolinea lungo un percorso stradale. Si presume che il capolinea corrisponda a Feltre, e quindi alcuni pensano che proprio qui passasse la Via Claudia Augusta.\nNel secondo dopoguerra l'abitato si \u00e8 espanso sull'altopiano ondulato, sino a raggiungere il versante che scende verso il lago di Caldonazzo e le sponde del lago stesso, modificando nettamente il paesaggio.\nMonumenti e luoghi d'interesse.\nArchitetture religiose.\nChiesa parrocchiale dell'Assunta.\nLa chiesa parrocchiale dell'Assunta \u00e8 stata eretta nel 1764-1775: il campanile \u00e8 separato dall'edificio e nel basamento vi \u00e8 il monumento ai Caduti. L'interno \u00e8 a tre navate e ornato di stucchi. La chiesa ha tre altari di marmo, dietro a quello maggiore \u00e8 appesa la \"pala dell'Annunciazione\". Poco oltre la chiesa vi \u00e8 un tabernacolo a tre nicchie, dipinto da Bertoldi.\nChiesa di Santa Maria e San Rocco.\nDa ricordare \u00e8 anche la chiesetta votiva di Santa Maria e San Rocco, detta anche \"cappella delle grazie\", costruita dalla comunit\u00e0 in occasione dell'epidemia di colera del 1855 e consacrata tre anni dopo.\nArchitetture militari.\nNel territorio comunale si trova la fortificazione austro-ungarica del forte Tenna, a 608 m s.l.m. Durante la prima guerra mondiale il tetto fu fortificato con sacchi di sabbia.\nAree naturali.\nLungo il colle che separa i due laghi, esistono sei percorsi pedonali, denominati come \"il sentiero degli gnomi\", tra cui:\nEconomia.\nL'economia del luogo si basa sull'agricoltura e sul turismo."}
{"id": "36872", "revid": "2022787", "url": "https://it.wikipedia.org/wiki?curid=36872", "title": "Tenno", "text": "Tenno (\"T\u00e9n\", pronuncia IPA [te\u014b] in dialetto locale) \u00e8 un comune italiano di abitanti della provincia autonoma di Trento in Trentino-Alto Adige a pochi chilometri da Riva del Garda e da Arco, adagiato su uno dei monti che racchiude il Lago di Garda.\nAll'interno del territorio comunale sorge il Lago di Tenno conosciuto per il particolare colore azzurro cristallino delle sue acque e il borgo medioevale di Canale, inserito nella lista dei borghi pi\u00f9 belli d'Italia.\nMonumenti e luoghi di interesse.\nArchitetture religiose.\nIl Castello di Tenno (XII sec.) domina il paese, fatto di case in pietra e strette viuzze medievali, con un affaccio panoramico sul Lago di Garda.\nAll'interno del territorio comunale \u00e8 situato il lago di Tenno, spesso frequentato da turisti per via delle sue acque totalmente balneabili.\nL'abitato di Canale, tra il borgo di Tenno e il lago, fa parte della lista dei pi\u00f9 bei Borghi d\u2019Italia: d\u2019estate qui si tiene Rustico Medioevo: giochi e spettacoli di strada per rivivere le atmosfere medievali del borgo, mentre durante il periodo natalizio si tengono i tipici Mercatini di Natale, fra i pi\u00f9 caratteristici del Trentino.\nGeografia antropica.\nLa circoscrizione territoriale ha subito le seguenti modifiche: nel 1929 aggregazione di territori dei soppressi comuni di Cologna-Gavazzo, Pranzo e Ville del Monte.\nFrazioni.\nLa frazione pi\u00f9 estesa \u00e8 quella di \"Ville del Monte\", costituita da quattro borghi (\"Sant'Antonio\", \"Pastoedo\", \"Canale\" e \"Calvola\") e dal recente abitato di \"Mattoni\", sorto in corrispondenza di un dosso franato che sbarr\u00f2 il corso del torrente R\u00ec Sec (Rio Secco), dando origine al lago di Tenno.\nI borghi sono situati sulle pendici del monte Callino e hanno conservato un aspetto antico: Calvola, a 700 m s.l.m. e in origine abitato in inverno dai pastori che d'estate portavano le bestie verso i pascoli pi\u00f9 alti, \u00e8 stato collegato solo in epoca piuttosto recente con una strada asfaltata; Canale ha ospitato il set di alcuni film ambientati in epoca medioevale e tutte le estati vi si svolge una sagra che rievoca gli antichi mestieri e la vita quotidiana di un borgo antico.\nEconomia.\nL'economia \u00e8 incentrata principalmente sul turismo estivo e durante il periodo natalizio vista la presenza dei mercatini di natale. Tuttavia sul territorio comunale sorgono anche numerose aziende agricole e allevamenti di animali che costituiscono insieme al turismo le principali attivit\u00e0 di sostentamento per il paese."}
{"id": "36873", "revid": "101768", "url": "https://it.wikipedia.org/wiki?curid=36873", "title": "Terlago", "text": "Terlago (\"Terl\u00e1c\" in dialetto trentino) \u00e8 una frazione di abitanti del comune italiano di Vallelaghi in provincia di Trento, ubicato nella Valle dei Laghi. \n\u00c8 stato sede di comune autonomo fino al 1\u00ba gennaio 2016, data in cui si \u00e8 fuso con Padergnone e Vezzano per formare il nuovo comune di Vallelaghi.\nOrigini del nome.\nIl toponimo Terlago deriva dal latino \"inter\" (fra) e \"lacus\" (lago), ovvero \"tra i laghi\", ed \u00e8 quindi riferito alle ampie zone lacustri che in origine circondavano l'abitato. Un'altra ipotesi, meno attendibile, deriva il nome da \"Trilacus\", ovvero \"Tre Laghi\" riferendosi a tre specchi lacustri che caratterizzano il territorio comunale, il Lago di Terlago, il Lago Santo e il Lago di Lamar. Il toponimo \u00e8 attestato per la prima volta nel 1124 (\"in presentia Adelprandii de Terlacu\"), nel 1190 (\"domus de Trilago\") e nel 1242 (\"de Trilaco\").\nLo stemma ufficiale del Comune fa riferimento alla seconda ipotesi, infatti rappresenta tre canoe sovrapposte.\nLe frazioni di Terlago sono il paesino di Covelo e quello di Monte Terlago.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Baselga, Covelo e Vigolo Baselga. Nel 1947 distacco di territori per la ricostituzione dei comuni di Baselga (Censimento 1936: pop. res. 223), poi Baselga di Vezzano, soppresso nel 1968 e aggregato al comune di Trento (Censimento 1961: pop. res. 243) e Vigolo Baselga (Censimento 1936: pop. res. 416), soppresso nel 1968 e aggregato al comune di Trento."}
{"id": "36874", "revid": "322321", "url": "https://it.wikipedia.org/wiki?curid=36874", "title": "Terragnolo", "text": "Terragnolo (\"Teragn\u00f3l\" in dialetto trentino e \"Leim-\" o \"Laimtal\" in cimbro e in tedesco) \u00e8 un comune italiano di 706 abitanti della provincia di Trento nella Val Terragnolo, ai piedi del monte Pasubio. Si tratta di un comune sparso, con sede nella frazione Piazza, e fa parte della Comunit\u00e0 della Vallagarina.\nEtimologia.\nIl toponimo deriva da \"terragno\", cio\u00e8 \"luogo piano\".\nSecondo una leggenda il nome venne invece attribuito da Attila che, attraversando le Alpi, giunse nella valle di Terragnolo e disse \"Terram hanc nolo\" (\"questa terra non la voglio\"), passando oltre.\nGeografia fisica.\nTerragnolo, collocato nell'omonima valle percorsa dal torrente Leno di Terragnolo, si incunea a nord-est di Rovereto, tra il massiccio del Col Santo-Pasubio ed i monti Finonchio e Maggio, fino al valico della Borcola, al confine con la provincia di Vicenza. Piazza, la sede comunale, dista circa 12\u00a0km da Rovereto e circa 10\u00a0km dal Passo della Borcola.\nStoria.\nI primi insediamenti e l'et\u00e0 moderna.\nUn'ascia dell'et\u00e0 del bronzo, trovata nel 1920 nelle vicinanze del Passo della Borcola, \u00e8 la prima testimonianza della presenza o meglio del passaggio dell'uomo sul territorio comunale. Fino al medioevo la valle sembra stata frequentata solo da cacciatori e pastori. Anche alcune monte d'epoca romana venute alla luce non confermano l'ipotesi di un insediamento stabile.\nDocumentato \u00e8 invece l'insediamento nel XIII secolo da parte di coloni tedeschi. Chiamati dai Principi vescovi di Trento, a partire da Federico Vanga, e i loro vassalli come i Lizzana e i Castelbarco a dissodare la valle. Il nome \"Terregnolo\" appare la prima volta in un documento del 1263.\nNel XV secolo, dopo la conquista veneziana di Rovereto nel 1416, anche Terragnolo pass\u00f2 sotto il dominio della Serenissima. I Veneziani iniziarono un intenso commercio di legname ma nonostante ci\u00f2 a met\u00e0 del XV secolo la valle fu ancora scarsamente abitata e cont\u00f2 all'incirca 100 abitanti. Con il commercio di legname la popolazione di origine tedesca fu per\u00f2 maggiormente costretta ad aprirsi al mondo esterno. Questa apertura \u00e8 evidenziato dal fatto che la vecchia lingua parlata dai coloni tedeschi sub\u00ec sempre di pi\u00f9 l'influenza dell'italiano e cominci\u00f2 lentamente ad assimilarsi.\nDopo la sconfitta dei veneziani nella battaglia di Agnadello nel 1509 e il loro successivo ritiro dal Trentino meridionale, Terragnolo cadde sotto il dominio dell'Arciduca d'Austria Massimiliano I. Gli asburgici lasciarono intaccati i privilegi concessi dai Veneziani. Successivamente i Terragnoli riuscirono a costituire anche una forma di autogoverno, la Regola di Terragnolo. La Regola gest\u00ec la propriet\u00e0 collettiva della comunit\u00e0 che fu fondamentale per la sopravvivenza di una popolazione basata soprattutto su un'economia di sussistenza. La propriet\u00e0 collettiva riguard\u00f2 innanzitutto le foreste e le malghe ma anche alcuni diritti come quello della fluitazione sul Leno.\nCon il lento ma costante aumento della popolazione su un terreno di scarsa produttivit\u00e0 per causa soprattutto collegate alle condizioni geografiche, si fece sentire un altro fenomeno sociale che caratterizz\u00f2 la storia di Terragnolo, l'emigrazione. L'emigrazione, che attacc\u00f2 ulteriormente l'isolamento culturale, e si intensific\u00f2 dal XVII secolo quando si inizi\u00f2 ad andare a lavorare a Rovereto nell'industria della seta, dopo che l'epidemia della peste del 1630 aveva drasticamente diminuita la mano d'opera.\nL'et\u00e0 contemporanea.\nLa situazione economica si aggrav\u00f2 ulteriormente nel corso del XIX secolo. Le cause furono soprattutto esterne come la sospensione delle Regole nell'era napoleonica, i dazi doganali introdotti dopo l'annessione della Lombardia e del Veneto al costituendosi Regno d'Italia, l'alluvione del 1882 che colp\u00ec le foreste e la comparsa dell'afta epizootica alla fine del ottocento che decim\u00f2 il gi\u00e0 scarso numero di bestiame. La popolazione non si limit\u00f2 pi\u00f9 a emigrare stagionalmente come fecero i lavoratori impiegati nella costruzione delle ferrovie nell'Impero austro-ungarico che ritornarono a fine stagione in valle, ma ebbe anche inizio la emigrazione permanente. Le difficili condizioni di vita sono evidenziati dal fatto che la pellagra, una malattia di malnutrizione causata da una alimentazione prevalentemente basata sul grano turco, si fece largamente strada a Terragnolo. Il comune di Terragnolo risult\u00f2 il comune pi\u00f9 colpito in tutto il Trentino e per questo divent\u00f2 uno dei principali campi di lotta contra la pellagra, portata avanti dal medico roveretano Guido de Probizer, nominato in seguito anche cittadino onorario del comune.\nAllo scoppio della Prima guerra mondiale nell'agosto 1914 gli uomini tra i 21 e i 42 anni furono chiamati alle armi, con la divisa dell'esercito austro-ungarico e inviati sul fronte orientale dove mor\u00ec una buona parte di loro nei primi mesi della guerra. La popolazione rimasta a casa, soprattutto donne, vecchi e bambini fu in parte militarizzata e impiegata nella costruzione di opere militari lungo il confine con il Regno d'Italia fino alla primavera del 1915. Il 23 maggio 1915 con la dichiarazione di guerra italiana all'Austria-Ungheria anche queste persone dovettero lasciare la valle. Inizi\u00f2 la diaspora e i Terragnoli furono evacuati prima in Boemia e Moravia e poi raggruppati nel campo di Mitterndorf in Bassa Austria. La vita a Mitterndorf fu una vita di privazioni e sofferenze. A fine guerra si contarono oltre 450 morti tra gli internati tra cui oltre 160 bambini sotto i cinque anni.\nQuando la popolazione rientr\u00f2 tra il 1918 e il 1919 nelle loro case, trov\u00f2 una valle devastata. Gli abitazioni distrutti o danneggiati, i poveri averi depredati dai militari, i campi, i prati e le foreste segnati dalle azioni belliche o dalle trincee o da altre opere militari. In questi primi anni del dopoguerra il lavoro di recuperante divent\u00f2 per tanti unica fonte di guadagno. Ma anche l'emigrazione si fece di nuovo sentire ed inizi\u00f2 un calo demografico dovuto al fattore emigratorio che segn\u00f2 la storia del comune per tutto il XX secolo. Negli anni venti furono la Francia e il Belgio le mete preferite per gli emigranti. La situazione cambi\u00f2 negli anni trenta dopo la introduzione di disposizioni pi\u00f9 restrittive dell'emigrazione da parte del regime fascista. Fino alla Seconda guerra mondiale si emigr\u00f2 soprattutto all'interno del paese nelle citt\u00e0 dell'Italia settentrionale e in modo minore nelle colonie italiane.\nIl flusso emigratorio interrotto durante la Seconda guerra mondiale riprese negli anni cinquanta in direzione Svizzera e Germania Federale per dirigersi dagli anni sessanta all'interno della Provincia Autonoma di Trento, soprattutto nei centri urbani della provincia.\nMonumenti e luoghi d'interesse.\nArchitetture religiose.\nFino al 1968 si poteva ammirare un quadro raffigurante la Madonna del Buonconsiglio, dopo per\u00f2 venne sostituito da una statua. Internamente si pu\u00f2 leggere la frase :\"Madonna del Buonconsiglio benedici e proteggi i devoti tuoi figli delle frazioni Scottini, Potrich, Pornal, Dieneri che colle generose offerte dei buoni e con grandi stenti, oggi 3 settembre 1899, esultanti in tuo onore, questo nuovo sacro piccolo tempio solennemente dedicano\". \nSociet\u00e0.\nLingue e dialetti.\nFino all'Ottocento tutta la popolazione parlava un dialetto tedesco-cimbro detto localmente \"slaper(o)\" o \"slambr\u00f2t\" (pane inzuppato e sporco per la difficile comprensione da parte dei forestieri).\nSecondo il censimento del 2011, si \u00e8 dichiarata di lingua cimbra il 16,2% della sua popolazione.\nCultura.\nCucina.\nIn questa valle aspra, i cittadini in antichit\u00e0 hanno creato il \"fanzelto:\" un piatto molto simile all'omelette, con la differenza che \u00e8 prodotto con il grano saraceno. Questo piatto si sposa molto bene anche con i formaggi di malga.\nGeografia antropica.\nFrazioni.\nIl comune di Terragnolo \u00e8 formato da 33 frazioni : San Nicol\u00f2, Fontanelle, Valduga, Valgrande, Perini, Piazza (sede comunale), Dosso, Maureri, Rovri, Pedrazzi, Peltreri, Puechem, Pergheri, Stedileri, Valle, Zencheri, Castello, Croce, Costa, Camperi, Geroli, Pinterreno, Ghesteri, Sega, Scottini, Pornal, Potrich, Dieneri, Zoreri, Soldati, Baisi, Incapo, Campi.\nI nuclei abitati sono prevalentemente collocati sulla sponda destra del torrente Leno. Solo le frazioni Geroli, Pinterreno e Ghesteri si trovano sulla sinistra orografica della valle. Il nucleo abitato di San Nicol\u00f2 a 398\u00a0m pu\u00f2 essere considerato invece l'unica frazione insediatosi nel fondovalle, anche se le case si trovano orientati verso il fianco montuoso per non essere colpite dalle piene del Leno. La sua posizione si spiega dal fatto che in passato il Leno fu utilizzato per la fluitazione del legno proprio fino a San Nicol\u00f2, visto che la valle poco dopo si restringe fino a diventare una forra. A San Nicol\u00f2 il legname fu poi caricato sui carri e da qui trasportato a Rovereto. Le frazioni di Scottini e Pornal, rispettivamente a 1140 e 1150\u00a0m, sono invece i due nuclei abitati pi\u00f9 alti del comune. La maggior parte dei abitati si trova invece tra i 700 e 900\u00a0m.\nPiazza.\n\u00c8 la sede comunale e delle principali attivit\u00e0 commerciali; inoltre vi \u00e8 ubicato il plesso scolastico.\nGeroli.\nSi trova sulla sponda sinistra del fiume Leno. Nella frazione si trova un'area faunistica e un cimitero militare della Prima guerra mondiale.\nInfrastrutture e trasporti.\nSulla sponda destra del Leno corre la \"S.P. n. 2 Rovereto-Folgaria\", che conduce a Rovereto e Folgaria; inoltre dalla frazione Piazza inizia la \"S.P. n. 138 della Borcola\" che collega Terragnolo alla Provincia di Vicenza passando per il \"Passo della Borcola\".\nTerragnolo \u00e8 servito dalla linea 315 (\"Rovereto-Terragnolo-Serrada-Folgaria\") effettuata da Trentino Trasporti.\nAmministrazione.\nSindaci di Terragnolo dal 1912.\n \n \n \n \n "}
{"id": "36875", "revid": "1516566", "url": "https://it.wikipedia.org/wiki?curid=36875", "title": "Terres", "text": "Terres (\"T\u00e8res\" in noneso) \u00e8 stato un comune italiano di 320 abitanti della provincia di Trento. Aveva una superficie di 6,35\u00a0km\u00b2 e si trovava a circa 36\u00a0km dal capoluogo. A partire dal 1\u00ba gennaio 2016 si \u00e8 fuso con Cunevo e Flavon per formare il nuovo comune di Cont\u00e0.\nLuogo vocato per la coltivazione delle mele, in particolare le qualit\u00e0 Golden delicious, Renetta canada e Red stark.\nTerres \u00e8 stato un comune unico con Cunevo e Flavon, divisi dopo la seconda guerra mondiale.\nStoria.\nEcclesiasticamente, Terres faceva parte della pievi di Flavon, ed \u00e8 chiamata, in documenti del 1481, \"villa Terresi\" e \"de Tereso plebis Flaoni vallis Ananie\".\nSimboli.\nLo stemma comunale si blasonava: \"Troncato: nel primo tagliato d'argento e di rosso, alla genziana di azzurro nell'argento e d'argento nel rosso; nel secondo d'argento, all'aquila bicipite d'azzurro\"."}
{"id": "36876", "revid": "322321", "url": "https://it.wikipedia.org/wiki?curid=36876", "title": "Terzolas", "text": "Terzolas (IPA: , \"Tergiol\u00e0s\" in solandro) \u00e8 un comune italiano di 632 abitanti della provincia autonoma di Trento.\nInfrastrutture e trasporti.\nTerzolas \u00e8 servita dalla stazione di Terzolas che si trova sulla linea ferroviaria Trento-Mal\u00e9-Mezzana."}
{"id": "36877", "revid": "2022787", "url": "https://it.wikipedia.org/wiki?curid=36877", "title": "Tesero", "text": "Tesero (\"Ti\u00e9zer\" in dialetto trentino) \u00e8 un comune italiano di abitanti della provincia autonoma di Trento.\nGeografia fisica.\nTerritorio.\nIl centro abitato di Tesero si trova a nord-est di Trento, racchiuso tra le catene montuose del Latemar (\u00e8 ai piedi dei Cornacci, gruppo del Cornon) e del Lagorai, e occupa le rive del torrente rio Stava.\nClima.\nIl clima \u00e8 temperato. Nei mesi estivi la temperatura media \u00e8 attorno ai 17/18 gradi centigradi, mentre la minima invernale media \u00e8 poco al di sotto dello zero. Le precipitazioni sono significative e non vi sono mai periodi troppo secchi. La piovosit\u00e0 media annuale \u00e8 di 780\u00a0mm circa.\nStoria.\nPrimi insediamenti.\nLe prime tracce di presenza umana in Val di Fiemme sono del Mesolitico, e con alta probabilit\u00e0 sono legate a brevi incursioni stagionali di popolazioni che solitamente vivevano in valli vicine. In alta quota alcuni siti testimoniano che questi visitatori cercavano prede da cacciare o piante commestibili. I primi luoghi frequentati furono la Catena del Lagorai ed i passi di Lavaz\u00e8 e di Pampeago. Nel 1971 vennero trovati in zona lame in selce mesolitiche.\nSi dovr\u00e0 tuttavia attendere il Neolitico per avere tracce dei primi insediamenti residenziali permanenti. Solo in quel periodo l'agricoltura e l\u2019allevamento iniziarono ad interessare la valle, pi\u00f9 disagiata rispetto ad altre poste sulle principali vie di traffico preistorico.\nDell'Et\u00e0 del rame e di quella del Bronzo si sono rinvenuti pochi reperti, e si tratta per lo pi\u00f9 di manufatti in terracotta o in legno. La popolazione rimase scarsa in valle anche durante l'Et\u00e0 del ferro. Il professor Leonardi dell\u2019Universit\u00e0 di Ferrara rinvenne, in Val di Stava, alcune piccole cavit\u00e0 di origine sicuramente umana anche se di difficile datazione.\nEt\u00e0 romana e medievale.\nIn epoca romana le testimonianze diventano lentamente pi\u00f9 numerose. In Val di Stava si sono rinvenuti un pilum ed una moneta del tempo dell\u2019imperatore Commodo. Risulta ancora difficile stabilire quando nella valle arriv\u00f2 il Cristianesimo.\nUn importante testo che ci \u00e8 pervenuto risale al XII secolo e si tratta dei patti Ghebardini che sancirono l'istituzione della Magnifica Comunit\u00e0 di Fiemme. La Comunit\u00e0, in un secondo tempo, venne suddivisa in vari quartieri, ed uno di questi fu quello di Tesero.\nEt\u00e0 moderna e contemporanea.\nNel 1807, per decisione di Napoleone Bonaparte, la valle entr\u00f2 nell'area amministrata dalla Baviera e vennero abolite le Regole locali, trasformate in Comuni.\nDisastro della Val di Stava.\nLa frazione di Stava fu colpita, il 19 luglio 1985, da un disastro dalle conseguenze tragiche: l'argine del bacino di decantazione di una miniera croll\u00f2 e un'enorme colata di fango cal\u00f2 sull'abitato, provocando la morte di 268 persone.\nMonumenti e luoghi di interesse.\nL'abitato di Tesero ha mantenuto in gran parte la sua struttura medievale, quindi il suo centro mostra case con molte strutture in legno come ballatoi disposti anche in due o tre ordini, crocefissi sulle facciate, tetti a due spioventi con coperture in scandole, androni che nascondono ancora vecchi attrezzi e cataste di legna.\nSociet\u00e0.\nTradizioni e folclore.\nLa tradizione del presepio \u00e8 sentita da secoli e nel periodo natalizio le corti del paese si riempiono di realizzazioni opera di artigiani locali o semplici cittadini. Nella piazza Cesare Battisti per tradizione viene collocato un presepio a grandezza naturale, mentre una collezione sul tema \u00e8 conservata nel museo di Casa Jellici.\nInfrastrutture e trasporti.\nFerrovie.\nDal 1917 al 1963 \u00e8 stata in funzione la ferrovia della Val di Fiemme che collegava Ora con Predazzo attraverso la Val di Fiemme.\nA Tesero esisteva una stazione ferroviaria. In seguito la ferrovia \u00e8 stata completamente demolita e la stazione \u00e8 caduta in disuso.\nEconomia.\nArtigianato.\nSecondo una definizione classica, \"T\u00e9sero \u00e8 la cittadella dell'artigianato trentino\". Nel settore dell'artigianato \u00e8 diffusa la lavorazione del legno finalizzata alla produzione di mobili e arredamenti legati alla tradizione, ed \u00e8 presente un'attivit\u00e0 artistica abbastanza nota, con la realizzazione di sculture (unita all'attivit\u00e0 di intaglio) esportate in molte parti d'Italia e del mondo.\nMolto interessante \u00e8 il settore della produzione di strumenti musicali: pianoforti, organi, liuti e chitarre. La vicina foresta di Paneveggio, definita \"Foresta dei Violini\", \u00e8 famosa per la qualit\u00e0 del legno dei suoi abeti rossi, e a Tesero questa tradizione legata alla produzione di strumenti di altissimo livello \u00e8 mantenuta da alcuni artigiani locali.\nTurismo.\nSviluppato \u00e8 anche il settore turistico, sia estivo che invernale. D'estate \u00e8 possibile praticare l'escursionismo nei vicini gruppi montuosi del Latemar e del Lagorai. D'inverno \u00e8 possibile praticare lo sci alpino nel comprensorio dello Ski Center Latemar e lo sci nordico presso lo Stadio del fondo di Lago di Tesero.\nAmministrazione.\nLe elezioni comunali 2015 hanno portato alla elezione del sindaco Elena Ceschini (lista civica Per Tesero e la sua gente).\nSport.\nSci di fondo.\nViene praticato lo sci nordico ed in particolare lo sci di fondo, sport amato dagli stessi residenti. Oltre alla Marcialonga che interessa la zona ogni anno a fine gennaio, in Val di Fiemme sono state ospitate l'Universiade invernale 2013 e tre edizioni dei campionati mondiali di sci nordico (1991, 2003 e 2013) utilizzando lo stadio del fondo di Lago di Tesero (in localit\u00e0 Lago, frazione di Tesero). Ha ospitato inoltre numerose gare di Coppa del Mondo di sci di fondo e dal 1993 il Trofeo Topolino di sci di fondo.\nSci di discesa.\nGli altri sport invernali da discesa possono essere praticati presso la stazione sciistica dello Ski Center Latemar, raggiungibile dal passo di Pampeago.\nCiclismo.\nL'Alpe di Pampeago \u00e8 stata inoltre pi\u00f9 volte arrivo di tappa del Giro d'Italia:"}
{"id": "36878", "revid": "729019", "url": "https://it.wikipedia.org/wiki?curid=36878", "title": "Tiarno di Sopra", "text": "Tiarno di Sopra \u00e8 una frazione di 1011 abitanti del comune di Ledro in provincia di Trento.\nEra un comune che assieme agli ex comuni di Bezzecca, Concei, Molina di Ledro, Pieve di Ledro e Tiarno di Sotto facevano parte dell'Unione dei Comuni della Valle di Ledro e sono confluiti dal 1\u00ba gennaio 2010 nel nuovo comune di Ledro.\nEconomia.\nArtigianato.\nNel settore dell'artigianato \u00e8 ancora diffusa e rinomata l'antica lavorazione del legno finalizzata alla realizzazione di mobili e arredamenti."}
{"id": "36879", "revid": "729019", "url": "https://it.wikipedia.org/wiki?curid=36879", "title": "Tiarno di Sotto", "text": "Tiarno di Sotto \u00e8 una frazione di 689 abitanti del comune di Ledro in provincia di Trento.\nEra un comune che assieme agli ex comuni di Tiarno di Sopra, Bezzecca, Concei, Molina di Ledro e Pieve di Ledro facevano parte dell'Unione dei Comuni della Valle di Ledro e sono confluiti dal primo gennaio 2010 nel nuovo comune di Ledro.\nEconomia.\nArtigianato.\nNel settore dell'artigianato \u00e8 ancora diffusa e rinomata l'antica lavorazione del legno finalizzata alla realizzazione di mobili e arredamenti."}
{"id": "36881", "revid": "322321", "url": "https://it.wikipedia.org/wiki?curid=36881", "title": "Ton", "text": "Ton \u00e8 un comune italiano sparso di abitanti in provincia di Trento. La sede comunale si trova a Vigo di Ton, gi\u00e0 comune autonomo fino al 1928 col nome di Vigo d'Anaunia.\nStoria.\nTon \u00e8 un piccolo comune della Valle di Non in Trentino.\nEsso \u00e8 nominato la prima volta quale \"Tunno\" in un documento relativo ai possedimenti del monastero dei canonici regolari di San Michele all'Adige, databile al 1174. A Vigo di Ton interessante \u00e8 la chiesa parrocchiale dell'Assunta menzionata gi\u00e0 nel 1242, ma sicuramente pi\u00f9 antica. Nel 1549 fu riedificata dal maestro Aluixo de Frisono Taiapreda, come \u00e8 ricordato da un'epigrafe, nello stile gotico ravvisabile nelle tre campate interne e nelle eleganti finestre a traforo che danno luce alla navata e al presbiterio. Nel 1719 la chiesa venne ampliata per opera dell'architetto comacino Bernardo Tacchi che diede all'edificio un curioso aspetto tardo-barocco. Di quell'epoca (1728) \u00e8 pure la sopraelevazione dei campanile. All'interno \u00e8 da menzionare la pala dell'altare di S. Antonio (commissionato dalla famiglia Marcolla nel 1766) raffigurante la Madonna col Bambino e Santi, opera di Francesco Guardi. Un ramo della famiglia Marcolla fu nobilitato dal vescovo Udalrico Frundsberg nel 1491, ottenendo uno stemma, dipinto ai lati dell'altare stesso. Di Gian Antonio Guardi sono invece le deliziose lunette e gli spicchi di lunetta conservati in sagrestia. Francesco Guardi amava soggiornare a T\u00f2n, nelle pause del lavoro veneziano, era nipote di quel don Pietro Antonio Guardi che fu per 42 anni (dal 1712 al 1754) parroco-arciprete della Pieve di Tono. Inoltre, il sepolcro della famiglia Thun, in marmo rosso, con grande stemma centrale e con agli angoli gli stemmi di famiglie imparentate, mentre nella cappella laterale sul lato sud, c'\u00e8 il sepolcro del conte Leopoldo Thun, padre di Matteo II e della moglie di Matteo, Leopoldina Thurn Valsassina, deceduta giovane di parto.\nLa frazione di Toss (476 m), \u00e8 ubicata su di un'aprica pianura coltivata a frutteti. La chiesa di S. Nicol\u00f2 \u00e8 ricordata nel 1584, come \u00e8 suggerito dalla data impressa sul portale, e fu ricostruita nel 1769 da Antonio Bianchi da Brennio. Notevoli anche alcune abitazioni rustico-signorili, dovute alla presenza di alcune famiglie nobili rurali, come i Zanini, i Rizzi, i Fedrizzi e i Dalla Brida.\nDa Toss la strada ridiscende nel fondovalle immettendosi nella SS n. 43, poco prima dei ponte sul rio Pongaiola, in localit\u00e0 detta Sabino. Ridiscendendo la statale si attraversano le poche case di Castelletto. Sul colle, a destra, si intravedono i ruderi della chiesetta di S. Margherita con tracce di affresco su di un piedritto della porta. Sulle pendici, meridionali del dosso vi sono le scarse tracce dei primitivo castello dei Tono, del XII secolo. Ai piedi del colle furono rinvenuti oggetti dell'epoca del bronzo, molte tombe e monete romane.\nDa Castelletto si diparte la strada per i Masi di Vigo, originariamente denominati Masi S. Sebastiano. La chiesa, dedicata ai Santi Fabiano e Sebastiano, \u00e8 gi\u00e0 menzionata in un testamento del 1494. Prima di essere elevata a curazia nel 1824, era dipendente dalla Pieve di Vigo. Da qui anche l'origine della famiglia Da Masi, inizialmente vassalli dei Tono e massari vescovili, si trasferirono poi a Vigo, dando origine alle famiglie Turri e Rigotti. Appartenente alla frazione di Masi di Vigo \u00e8 un gruppo di case un tempo denominate masi Sebastianelli.\nSociet\u00e0.\nRipartizione linguistica.\nNel censimento del 2001 il 43,99% della popolazione (527 persone) si \u00e8 dichiarato \"ladino\".\nGeografia antropica.\nFrazioni.\nIl comune di Ton \u00e8 diviso nelle seguenti frazioni: Vigo di Ton, Toss, Masi di Vigo, Raut, Bastianelli, Castelletto, Nosino, Ceramica, Moncovo e Sabino.\nAmministrazione.\nAltre informazioni amministrative.\nIl comune \u00e8 stato costituito nell'anno 1928 coi territori dei soppressi comuni di Masi di Vigo, Toss e Vigo d'Anaunia.."}
{"id": "36882", "revid": "439868", "url": "https://it.wikipedia.org/wiki?curid=36882", "title": "Tonadico", "text": "Tonad\u00ecco (\"Tonad\u00ecch\" in dialetto primierotto), gi\u00e0 comune autonomo fino al 31 dicembre 2015, \u00e8 uno dei cinque municipi che compongono il comune di Primiero San Martino di Castrozza, nella provincia autonoma di Trento, in Trentino-Alto Adige. Del territorio comunale faceva parte anche l'exclave comprendente la porzione orientale di San Martino di Castrozza, che oggi costituisce l'omonimo municipio del comune di Primiero San Martino di Castrozza.\nGeografia fisica.\nIl territorio comunale era abbastanza esteso (circa 90\u00a0km\u00b2) e comprendeva gli estesi prati, pascoli e boschi della Val Canali e della Val Venegia, e una sezione molto ampia delle vette e dell'altopiano delle Pale di San Martino.\nLa Val Canali, percorsa dall'omonimo torrente, rappresenta la zona meridionale d'accesso al gruppo delle Pale di San Martino. All'altezza di localit\u00e0 Sabbionade, si innesta una vallata laterale, la Val Pradidali, ancora pi\u00f9 selvaggia, che permette di raggiungere il rifugio omonimo e l'altopiano delle Pale.\nI prati Fosne sono una conca prativa dov'\u00e8 presente, accanto ai masi, un grande masso staccatosi dalle cime sovrastanti e i prati Piereni con vista su cima Cimerlo.\nLa Val Venegia, situata nel bacino del torrente Travignolo e ai piedi del Monte Mulaz, della Vezzana e del Cimon della Pala, \u00e8 un'area naturalistica fra le pi\u00f9 importanti del Trentino, tradizionalmente utilizzata per l'alpeggio del bestiame del Primiero.\nLa gran parte del territorio della frazione (74,5\u00a0km\u00b2 su 89) \u00e8 inclusa nel Parco Naturale Paneveggio-Pale di San Martino.\nStoria.\nNon \u00e8 chiara l'origine del toponimo Tonadico, il cui suffisso celtico in \"-icum\" fa pensare ad un insediamento della tarda romanit\u00e0.\nIl paese presenta numerose testimonianze storiche, per essere stato il centro politico della comunit\u00e0 di Primiero e del capitano che reggeva la giurisdizione del Castel Pietra, arroccato a nord del paese.\nIl \"marzollo di Tonadico\" (cio\u00e8 il borgomastro del comune) aveva inoltre il privilegio di custodire gli statuti con i quali veniva governata la comunit\u00e0 del Primiero.\nTonadico \u00e8 stato parte dei possedimenti del vescovo di Feltre fino al 1349, quando entr\u00f2 a far parte dell'Impero d'Austria, dal quale si stacc\u00f2 solo a conclusione della Prima guerra mondiale. \nNel 1401 Tonadico e l'intero Primiero vengono consegnati come feudo alla famiglia Welsperg, originaria della Val Pusteria.\nSociet\u00e0.\nEvoluzione demografica.\nDi seguito \u00e8 mostrata l'evoluzione demografica dell'ex comune di Tonadico, che si estendeva per 89.88 km2 e comprendeva, oltre all'omonimo centro, le frazioni di Tressane e San Martino di Castrozza. \nAmministrazione.\nAltre informazioni amministrative.\nIl paese ebbe autonomia comunale fino al 1927, quando, sotto il regime fascista, venne soppresso e i suoi territori aggregati al comune di Primiero. Nel 1947 il comune viene ricostituito (Censimento 1936: pop. res. 892), e poi nuovamente soppresso nel 2016, confluendo in Primiero San Martino di Castrozza."}
{"id": "36883", "revid": "322321", "url": "https://it.wikipedia.org/wiki?curid=36883", "title": "Torcegno", "text": "Torcegno (\"Torz\u00e9n\" o \"Traoz\u00e9n\" in dialetto trentino, \"T\u00fcrtchein\" in tedesco desueto) \u00e8 un comune italiano di 681 abitanti della provincia di Trento.\nOrigini del nome.\nIl toponimo di Torcegno deriva da \"Torz\u00f2n\", nome celto-retico dell'Erica, pianta sempreverde della quale sono ricchi i boschi del paese.\nUn'altra versione vede il significato del toponimo come \"torre sul Ceggio\", il torrente che costeggia l'abitato. Lo stemma del comune rappresenta per l'appunto una costruzione affacciata sul corso d'acqua.\nStoria.\nSimboli.\nLo stemma del comune di Torcegno ha la seguente blasonatura:\nIl gonfalone:"}
{"id": "36884", "revid": "125768129", "url": "https://it.wikipedia.org/wiki?curid=36884", "title": "Trambileno", "text": "Trambileno (\"Trambel\u00e9m\" in dialetto trentino) \u00e8 un comune italiano sparso di abitanti della provincia di Trento, con sede nella frazione Moscheri.\nStoria.\nInteressato nel XIII secolo da un insediamento di coloni tedeschi.\nToponimo.\nIl toponimo fa riferimento all'idronimo Leno, un probabile prelatino (forse etrusco o retico) \"Lemno\".\nPi\u00f9 precisamente, il nome deriva da \"trans bis Lenum\", cio\u00e8 \"tra due Leni\", che sono il Leno di Vallarsa e il Leno di Terragnolo: il comune sorge infatti alla congiunzione dei due rami del fiume Leno."}
{"id": "36885", "revid": "1444396", "url": "https://it.wikipedia.org/wiki?curid=36885", "title": "Transacqua", "text": "Transacqua (\"Tres\u00e0qua\" in dialetto primierotto), gi\u00e0 comune autonomo fino al 31 dicembre 2015, \u00e8 uno dei cinque municipi che compongono il comune di Primiero San Martino di Castrozza, nella provincia autonoma di Trento, in Trentino-Alto Adige.\nGeografia fisica.\nIl centro si estende prevalentemente alla sinistra del torrenti Cismon e Canali che confluiscono proprio in corrispondenza dell'abitato, nella valle di Primiero. La zona alla destra del Cismon si limita alla frazione Pieve e alle pendici orientali del Bedol\u00e8, rilievo boscoso di 1792 m.\nL'abitato si distende su un pendio soleggiato ai piedi del Cimon di Fradusta (1867 m s.l.m.), estremit\u00e0 occidentale delle Pale Alte del Palughet. Nonostante l'urbanizzazione e l'avvicinamento del limite del bosco, l'area \u00e8 ancora caratterizzata da un'impronta rurale con vaste distese prative.\nIl territorio del soppresso comune di Transacqua comprendeva anche la zona a oriente del passo Cereda raggiungibile in auto solo transitando per il comune di Tonadico. Quest'area \u00e8 chiusa a sud dalle gi\u00e0 citate Pale del Palughet e a nord dai contrafforti meridionali del gruppo delle Pale di San Martino (monte Feltraio, 2295 m).\nSi aggiunge inoltre l'alta val Noana, in questo tratto detta val Giasinozza, che termina ai piedi del gruppo del Cimonega (con il Sass de Mura, 2547 m, massima altitudine del comune).\nOrigini del nome.\nL'etimo del toponimo potrebbe essere un composto delle parole \"trans\" e \"acqua\" con il significato di \"al di l\u00e0 dell'acqua\" (il torrente Canali). Altrettanto probabile \u00e8 per\u00f2 la derivazione da \"tres aquae\" \"tre acque\", riferimento ai torrenti Canali, Cereda e Rich Maor; in effetti, la prima citazione del toponimo, datata 1269, riporta la scrittura \"Tresaqua\".\nIn un documento del duca Sigismondo d'Austria sull'ordinamento della miniere di Primiero (\"Perckwerksordnung in Prim\u00f6r\", 1470), parlando dei giacimenti di siderite della zona viene utilizzato l'esonimo tedesco \"Trusarge\". D'altra parte, nei secoli successivi anche in ambito asburgico veniva preferito il toponimo italiano (con la variante \"Transaqua\").\nStoria.\nLa storia di Transacqua \u00e8 intimamente legata a quella del resto del Primiero.\nUn primo popolamento stabilmente si ebbe solo tra il V e l'VIII secolo da parte di profughi veneti in fuga dalle invasioni barbariche, ma ci\u00f2 non esclude l'esistenza di pi\u00f9 antichi insediamenti celti.\nNel medioevo la regione fu sottoposta al dominio dei vescovi di Feltre, tuttavia gi\u00e0 dal Duecento la loro potenza cominci\u00f2 a declinare. Nei secoli successivi si avvicendarono gli Scaligeri, Carlo di Lussemburgo, Giovanni di Carinzia, i Carraresi e i conti del Tirolo. Nel 1401 Leopoldo IV d'Asburgo concesse il Primiero in feudo a Giorgio di Welsperg, i cui discendenti continuarono ad amministrarlo sino al XIX secolo.\nCiononostante la comunit\u00e0 ebbe larga autonomia potendo eleggere dei propri delegati da inviare presso il governo del Tirolo. Transacqua, in particolare, fu sede di uno dei quattro \"columelli\" della valle con giurisdizione anche sulla vicina Siror. Quanto ai vescovi di Feltre, continuavano ad esercitare il loro potere solo a livello ecclesiastico.\nUn primo comune di Transacqua fu istituito all'inizio dell'Ottocento, quando la legislazione napoleonica abol\u00ec l'antico sistema dei columelli. Quest'ultimo fu ristabilito nel giro di qualche anno con il congresso di Vienna, quando il Primiero torn\u00f2 all'Austria e ai conti Welsperg.\nSolo dopo la prima guerra mondiale la zona entr\u00f2 a far parte del Regno d'Italia. Del Ventennio va ricordata l'abolizione del comune di Transacqua assorbito nel comune di Primiero, attivo tra il 1927 e il 1947.\nSimboli.\nLo stemma comunale viene cos\u00ec descritto:\nIl blasone \u00e8 quindi diviso in due partiture: in basso campeggia il leone marciano, chiaro riferimento al patrono del paese; in alto si trova la lontra, simbolo della valle del Primiero che ricorre anche in altri stemmi della zona. Quest'ultima \u00e8 stata aggiunta solo di recente, con la deliberazione del consiglio comunale 93 del 22 dicembre 1986.\nLo stemma \u00e8 accompagnato inoltre dai consueti ornamenti dell'araldica civica italiana, ovvero la corona comunale in alto e le fronde di quercia e alloro unite da un nastro rosso ai lati.\nIl gonfalone\nMonumenti e luoghi d'interesse.\nChiesa parrocchiale.\nLa chiesa di San Marco \u00e8 la parrocchiale (nota per la celebre canzone adottata dagli Alpini \"la ceseta de Transacqua\") \u00e8 stata edificata nel Settecento e ampliata nel 1970. All'interno della chiesa si nota un'importante pala di San Marco, in cui la testa e le mani vengono attribuite dalla tradizione a Tiziano Vecellio, mentre l'opera sarebbe stata in seguito completata dalla sua bottega.\nPalazzo Someda.\nFu costruito sul finire del Cinquecento da Giovanni Someda, esponente di una facoltosa famiglia locale impegnata nel commercio del legname.\nAmbiente.\nDal centro di Transacqua sale la strada che conduce ai prati di Caltena e nella selvaggia Val Giasinozza, dov'\u00e8 presente il \"bivacco Cogolate\", punto di arrivo o di partenza di molte escursioni.\nSociet\u00e0.\nEvoluzione demografica.\nDi seguito \u00e8 mostrata l'evoluzione demografica dell'ex comune di Transacqua, che si estendeva per 35.59\u00a0km2 e comprendeva la frazione di Pieve e le localit\u00e0 di Fol, Forno, Isolabella, Navoi, Ormanico, Sangrill\u00e0 e To\u00e8.\nAmministrazione.\nAltre informazioni amministrative.\nNel 1927 il comune di Transacqua viene soppresso e i suoi territori confluiscono in quello di Primiero. Nel 1947 il comune viene ricostituito (Censimento 1936: pop. res. 1383), e poi, nel 2016, nuovamente soppresso e aggregato a Primiero San Martino di Castrozza, in seguito all'esito positivo del referendum consultivo tenutosi il 7 giugno 2015."}
{"id": "36886", "revid": "1444396", "url": "https://it.wikipedia.org/wiki?curid=36886", "title": "Tres", "text": "Tres \u00e8 stato un comune italiano di abitanti della provincia autonoma di Trento in Trentino-Alto Adige, soppresso insieme a Coredo, Smarano, Taio e Verv\u00f2 per l'istituzione del comune di Predaia il 1\u00ba gennaio 2015.\nGeografia.\nIl paese di Tres \u00e8 suddiviso su tre colli: Doss, che anticamente era la sede del castelliere, San Rocco, dove solitamente venivano effettuate le assemblee comunali e infine il colle Mimiela. Ai tempi dei romani Tres era una guarnigione, pi\u00f9 tardi invece divenne un villaggio di abili scalpellini.\nSul colle San Rocco si trova la chiesa parrocchiale, costruita nel 1841 sopra i resti della pi\u00f9 antica chiesa di S. Rocco, distrutta in un incendio nel 1760. Molto suggestivo \u00e8 il parco verde chiamato \u201cPr\u00e0 del Lac\u201d che circonda l'edificio. Di pregio \u00e8 anche la chiesa di S. Agnese sul Doss e la chiesa di S. Sigismondo nella piccola frazione di Vion.\nNella parte nord del paese si arriva al lago artificiale (\"Il Bacino) \"di Tres. Proseguendo in direzione di Verv\u00f2 si giunge all'altopiano della Predaia, dove durante la stagione invernale sono funzionanti alcuni impianti di risalita e dove \u00e8 talvolta possibile praticare lo sci nordico. Anche in estate alcuni sentieri tra i boschi offrono ai visitatori momenti di svago molto emozionanti."}
{"id": "36887", "revid": "367445", "url": "https://it.wikipedia.org/wiki?curid=36887", "title": "Tuenno", "text": "Tuenno (\"Tu\u00e8n\", pronunciato , in noneso) \u00e8 stato un comune italiano di abitanti della provincia autonoma di Trento. Dal 1\u00ba gennaio 2016 con i comuni di Nanno e Tassullo forma il nuovo comune di Ville d'Anaunia.\nNel territorio dell'ex comune si trova il lago di Tovel.\nStoria.\nSimboli.\nLo stemma del Comune di Tuenno si blasonava:\nSociet\u00e0.\nRipartizione linguistica.\nNel censimento del 2001 il 18,84% della popolazione (418 persone) si \u00e8 dichiarato \"ladino\".\nCultura.\nEventi.\nLe manifestazioni pi\u00f9 importanti, che coinvolgono il maggior numero di persone e che richiamano turisti sono:"}
{"id": "36888", "revid": "2039709", "url": "https://it.wikipedia.org/wiki?curid=36888", "title": "Valda", "text": "Valda (\"Valda\" in trentino; \"Wald\" in tedesco, desueto) \u00e8 un ex comune italiano di 217 abitanti della provincia di Trento. Il 1\u00ba gennaio 2016 si \u00e8 fuso con Faver, Grauno e Grumes per formare il nuovo comune di Altavalle.\nIl patrono del paese \u00e8 San Paolo.\nMonumenti e luoghi d'interesse.\nIn paese sorge la chiesa della Conversione di San Paolo, risalente al XIV secolo."}
{"id": "36889", "revid": "2022787", "url": "https://it.wikipedia.org/wiki?curid=36889", "title": "Valfloriana", "text": "Valfloriana \u00e8 un comune italiano sparso di abitanti della provincia autonoma di Trento. Posto nella bassa valle di Fiemme al confine con la valle di Cembra, in versante sinistro all'Avisio.\nStoria.\nIl nome Valfloriana deriva dal patrono per l'appunto San Floriano, mentre secondo un'altra tradizione deriva dalle sue radure fiorite attorniate da boschi di abeti.\nIl comune \u00e8 composto da 13 frazioni, la sede municipale si trova nella frazione di Casatta (). Le altre frazioni spaziano dal fondovalle posto a quota di Ischiazza per salire fino ai . della frazione di Sicina. Nel novembre 1966 le frazioni di Ischiazza e Maso rimasero gravemente danneggiate dall'alluvione e quindi sgomberate, successivamente gli sfollati furono trasferiti nella nuova frazione di Villaggio; tutt'oggi Ischiazza e Maso rimangono disabitate.\nEconomia.\nL'economia si basa sullo sfruttamento forestale e sull'allevamento bovino, con la produzione di formaggi e carni lavorate, turismo.\nQuello della Valfloriana \u00e8 un carnevale arcaico, con i tipici costumi e maschere scolpite nel legno (matoci), tra i pochi carnevali dell'arco Alpino rimasti ancora oggi inalterati."}
{"id": "36890", "revid": "125857865", "url": "https://it.wikipedia.org/wiki?curid=36890", "title": "Vallarsa", "text": "Vallarsa (\"Valarsa\" in trentino, \"Brandtal\" in cimbro) \u00e8 un comune italiano di abitanti della provincia autonoma di Trento in Trentino-Alto Adige. Si tratta di un comune sparso, perch\u00e9 sede comunale \u00e8 la frazione Raossi.\nGeografia fisica.\nIl comune di Vallarsa non prende il nome da un centro abitato ma dalla valle su cui si estende.\nLa Vallarsa \u00e8 una valle scavata dal torrente Leno, che si insinua con un profondo solco fra il Gruppo del Carega e quello del Pasubio (sul Monte Corno Battisti, durante la prima guerra mondiale fu catturato Cesare Battisti).\nNella valle si trovano tre bacini idroelettrici artificiali: il lago di Speccheri a monte dell'omonima frazione e il lago di Busa al centro della valle che convogliano l'acqua alla centrale di Ala mentre il lago di San Colombano, nei pressi di Rovereto ha una centrale propria.\nOrigini del nome.\nNon \u00e8 chiara l'origine del toponimo. Un'ipotesi lo sembra far derivare da \"Valle\" e \"arsa\", nel senso di \"arida\" o \"bruciata\", per via che molti campi erano tenuti per \"fare il fieno\" quindi d'estate prendevano un colore giallo sabbia. Un'altra tesi invece vuole che il nome derivi dalla radice retica \"ars\" che significa ripida, scoscesa, com'\u00e8 appunto la Vallarsa che \u00e8 invece molto piovosa.\nStoria.\nLa fondazione dei centri pi\u00f9 antichi risale al 1234, quando Giacomo Castelbarco, vi install\u00f2 una serie di \"masi\" di coloni.\nNel XV secolo la Vallarsa come tutta la Vallagarina venne invasa dalla Serenissima Repubblica di Venezia. Nel 1443 i cittadini della valle si recarono dal Doge Andrea Vendramin dove richiesero di mantenere alcuni privilegi gi\u00e0 in atto con i Castelbarco. Tali privilegi furono ratificati dal Doge Francesco Foscari. Durante il dominio austriaco il confine fra l'Impero d'Austria e la Repubblica di Venezia correva lungo il Passo Pian delle Fugazze e il Passo di Campogrosso dove ancora oggi sono visibili i cippi di confine e una copia del leone di Venezia scolpito in pietra.\nDurante la prima guerra mondiale, la popolazione fu evacuata in territori lontani. Gli abitanti stanziati verso il fondovalle vennero fatti sfollare dagli italiani nel sud e verso la Liguria, mentre quelli che risiedevano all'inizio della valle furono trasferiti nei centri di raccolta austriaci, come quello di Mitterndorf.\nIl territorio divenne teatro di battaglia durante la Grande Guerra. A partire dai primi anni del Novecento inizi\u00f2 la costruzione di diversi manufatti austro-ungarici per la difesa del territorio. Strade, trincee, camminamenti ma anche strutture difensive, le pi\u00f9 importanti sono le postazioni sul Coni Zugna, Forte Matassone, Forte Parmesan, Forte Pozzacchio/Valmorbia Werk. In particolare il monte Pasubio \u00e8 stato teatro di violente battaglie durante la Strafexpedition.\nSuccessivamente, soprattutto in seguito allo sviluppo industriale di Rovereto, il comune sub\u00ec una massiccia emigrazione, con il conseguente abbandono delle campagne, fino ad allora fonte primaria di sussistenza. Solo in anni recenti si \u00e8 assistito ad un'inversione di questa tendenza, con l'insediamento anche di famiglie giovani.\nSimboli.\nLo stemma di Vallarsa raffigura due orsi che bevono a una fontana, su prato verde e con sfondo rosso. \u00c8 attorniato dagli ornamenti tipici dall'araldica comunale: fronda di alloro a sinistra, di quercia a destra e corona muraria sopra.\nHa origini molto antiche, essendo utilizzato dalla Comunit\u00e0 di Vallarsa almeno dal 1722, ma non ne \u00e8 noto il significato. Forse si lega alle tradizioni che ritengono il toponimo una deformazione di \"Valle degli Orsi\", contratto in \"Vallorsa\". Un'altra leggenda lo crede derivato dallo stemma della famiglia Perempruner, un cui esponente sarebbe stato il primo massaro della Comunit\u00e0 (il cognome sembra infatti un composto dei termini tedeschi \"B\u00e4ren\" \"orsi\" e \"Brunnen\" \"fontana\").\nSociet\u00e0.\nLingue e dialetti.\nSino all'XIX secolo la popolazione di Vallarsa parlava lo \"slambrot\", un dialetto cimbro portato dai coloni di origini bavaro-tirolesi che si insediarono nella zona a partire dal XII secolo. Ancora nel 1821, secondo Francesco Tecini, abitanti della parrocchia parlavano questo idioma; ma gi\u00e0 nel 1890 un'indagine di Christian Schneller constatava che lo \"slambrot\" era scomparso dalla localit\u00e0, e anzi non ne rimaneva nemmeno il ricordo tra la popolazione.\nDell'antico cimbro resta ancora traccia in alcuni termini dialettali, nei cognomi e soprattutto nella toponomastica: su nomi di luogo registrati nel comune circa un quarto \u00e8 di origine germanica.\nL'attuale \"vallars\u00e8ro\" presenta un'impostazione linguistica simile a quella lagarina, un complesso dialettale di transizione tra il trentino centrale, a base lombarda, e il veneto veronese. Vista la posizione geografica, si possono riconoscere anche alcuni tratti del veneto centrale (vicentino).\nGeografia antropica.\nNel territorio comunale sorgono diversi piccoli centri, anche piuttosto distanti tra loro.\nSede comunale \u00e8 la frazione di Raossi, situata alla destra del Leno a Conta circa 170 abitanti e in essa si trovano i principali servizi: oltre al municipio, vi sorgono la scuola dell'infanzia, la scuola primaria, l'ufficio postale, la biblioteca, l'ambulatorio medico, una farmacia e vari esercizi commerciali. Raossi \u00e8 inoltre sede di una delle nove parrocchie del comune.\nGli altri centri abitati si trovano a varie altitudini, tra i e i metri del Pian delle Fugazze, lungo due impervie rive della valle stessa. Le frazioni sono molte e distanziate fra di loro. Basti pensare che sul territorio esistono 19 tra chiese e cappelle di cui nove parrocchiali, attualmente gestite da un solo prelato.\nCultura.\nEventi.\nOltre alle tradizionali sagre e feste patronali che si celebrano nelle frazioni nel corso di tutto l'anno (talvolta con i soli eventi religiosi, in altri casi con vere e proprie feste di paese) si svolgono in Vallarsa alcune tradizionali manifestazioni.\nInfrastrutture e trasporti.\nSulla sponda destra del Leno, a mezz'altezza, corre la Strada statale 46 del Pasubio che collega Vicenza a Rovereto e qui sorgono i principali paesini della Valle, fra cui appunto il capoluogo Raossi. Sull'altra sponda la strada provinciale 89 Sinistra Leno che sale da Rovereto \u00e8 interrotta presso Ometto, mentre il progetto originario di un ricongiungimento presso il passo di Campogrosso \u00e8 ormai abbandonato in quanto dispendioso e difficoltoso.\nAmministrazione.\nDopo un periodo storico in cui la Vallarsa era sede di numerose sezioni politiche, dal 2000 in poi il Comune di Vallarsa \u00e8 amministrato da rappresentanti eletti all'interno di liste civiche.\nGemellaggi.\nIl comune di Vallarsa \u00e8 gemellato con Mitterndorf an der Fischa, luogo ove nel corso della Grande Guerra l'Impero Austroungarico alloggiarono gli sfollati di Vallarsa e dintorni.\nDal 2010 il comune di Vallarsa \u00e8 gemellato anche con il comune di Carlat in Francia. L'idea del gemellaggio \u00e8 nata dal comune francese che ha contattato gli amministratori del comune trentino per la presenza di una frazione di nome Bruni. L'assonanza Carlat-Bruni in onore della first lady di Francia Carla Bruni ha permesso ai due comuni di conoscersi. Da parte italiana vi era una certa titubanza circa il gemellaggio, ma una visita dell'amministrazione comunale al borgo francese ha permesso di scoprire che si trattava di due realt\u00e0 simili in quanto di montagna e molto frazionate. Il 9 luglio 2010 il consiglio comunale di Vallarsa ha votato il gemellaggio che \u00e8 stato siglato in Francia in occasione della festa nazionale del 14 luglio."}
{"id": "36891", "revid": "1745361", "url": "https://it.wikipedia.org/wiki?curid=36891", "title": "Varena", "text": "Varena (\"Var\u00e9na\" in dialetto fiammazzo) \u00e8 una frazione di 843 abitanti del comune di Ville di Fiemme, nella provincia autonoma di Trento.\nUn tempo comune autonomo, il 1\u2070 gennaio 2020 si \u00e8 fuso con i comuni di Carano e Daiano nel nuovo comune di Ville di Fiemme.\nGeografia fisica.\nVarena \u00e8 situata ai piedi del Corno Nero, nella regione a nord-est del Trentino. Poco a nord di Cavalese e a breve distanza dall\u2019altopiano del passo di Lavaz\u00e8 (circa 10\u00a0km), con la vicina Daiano \u00e8 al confine con la provincia autonoma di Bolzano.\nStoria.\nVarena \u00e8 una delle \"Ville\" pi\u00f9 antiche della valle e venne ricostruita dopo un incendio scoppiato il 17 luglio 1765.\nMonumenti e luoghi d'interesse.\nMerita una visita la casa di don Antonio Longo, aperta al pubblico con guida.\nNel paese ci sono numerose fontane ottocentesche costruite in porfido, e da queste sgorgava la miglior acqua potabile della Valle. Varena era anche famosa per l'antico stabilimento bagni che nel 1880 era noto per le cure dei bagni di fieno con erbe aromatiche raccolte in localit\u00e0 Oclini.\nChiesa dei Santi Pietro e Paolo.\nLa chiesa parrocchiale \u00e8 stata consacrata nel 1193 dal vescovo Corrado II ed \u00e8 dedicata ai santi Pietro e Paolo.\nLa chiesa originariamente conteneva una serie di affreschi del medioevo che si sono conservati solo in parte causa la ricostruzione della chiesa nel 1428. Segu\u00ec un'altra ristrutturazione nel 1520. Di rilevante valore storico sono i tre capitelli rimasti della Via Crucis, affrescati da Valentino Rovisi di Moena, allievo del Tiepolo. Nella chiesa vi sono numerosi quadri del pittore don Antonio Longo (1742-1820), maestro della scuola pittorica di Fiemme, nonch\u00e9 i resti di alcuni affreschi attribuiti al Maestro di Lisignago.\nAttrazioni.\nPresepio.\nIl presepio di Varena, chiamato \"Sulla via di Betlemme\", si estende su un itinerario di oltre 700 metri e un'area di 2500 m\u00b2. Propone, a partire dal 1989, oltre 30 costruzioni abitate da centinaia di figure ed \u00e8 diventata meta di visite anche da fuori regione.\nLavaz\u00e8.\nA 8\u00a0km da Varena si trova l'altopiano del passo di Lavaz\u00e8, localit\u00e0 turistica frequentata in tutte le stagioni, da escursionisti estivi e da appassionati degli sport invernali. Ospita oltre 80\u00a0km di piste per lo sci di fondo e lo sci alpino.\nNel 2013, in occasione dei mondiali che si sono svolti in val di Fiemme, tutti gli impianti sono stati rinnovati e sono state create nuove piste con nuove strutture.\nSociet\u00e0.\nTradizioni e folclore.\nTradizionale era nel passato la raccolta e la vendita del corbezzolo.\nSoprannomi.\nGli abitanti di Varena, al pari di quelli degli altri paesi della Val di Fiemme, hanno un soprannome collettivo. Sono chiamati i \"gatti di Varena\" (\"gati da Varena\"). Il soprannome non riconduce all'enorme diffusione di felini in paese, bens\u00ec alla loro personalit\u00e0 sorniona e suscettibile, simile appunto ai gatti. Come i \"corvi\" di Daiano ed i \"matti\" di Carano.\nAbitanti celebri.\nMartino da Varena, nato in paese, fu fra i firmatari dei noti \"patti gebardini\" (1111). Di Varena sono anche Antonio Longo, (prete, pittore e architetto) e Gian Maria Monsorno (pittore miniaturista)."}
{"id": "36892", "revid": "101768", "url": "https://it.wikipedia.org/wiki?curid=36892", "title": "Vattaro", "text": "Vattaro (\"Vat\u00e0r\" in dialetto trentino) \u00e8 un ex comune italiano di abitanti, attualmente parte del comune di Altopiano della Vigolana, in provincia di Trento.\nGeografia fisica.\nTerritorio.\nVattaro \u00e8 situato su un terrazzo morenico a 697 metri di altitudine, ai piedi del Doss del Bue e del massiccio della Vigolana.\nClima.\nNell'abitato di Pian dei Pradi \u00e8 presente una stazione di rilevamento privata, i cui dati possono essere consultati on line.\nStoria.\nI ritrovamenti archeologici, non particolarmente abbondanti, ma significativi, attestano il popolamento dell\u2019area dall'et\u00e0 del ferro.\nLe prime notizie documentarie riguardanti i dintorni di Vattaro risalgono alla fine del XII-inizio XIII secolo d.C. e sono relative alle vicende militari che interessarono il castello di Vigolo Vattaro. La prima notizia di Vattaro risale invece al 1208, quando in un documento \u00e8 menzionato un Martino figlio di Branco da Vattaro, che consegn\u00f2 al principe vescovo di Trento beni che erano stati di sua propriet\u00e0, ricevendoli poi in feudo.\nL\u2019area era soggetta a poteri diversi: se dal punto di vista politico era inclusa nel principato vescovile di Trento, dal punto di vista ecclesiastico era soggetta alla diocesi di Feltre e tale rimase fino al 1785. Il territorio era anche incluso nella giurisdizione, \"Pretura\" della citt\u00e0 di Trento.\nQuel che rimane degli archivi comunali testimonia frequenti liti di confine tra le diverse comunit\u00e0, ad esempio quella del 1381 tra Vattaro e Bosentino, che venne registrata su quasi venti metri di pergamena.\nIl 4 maggio 1945 soldati tedeschi in ritirata uccisero 7 partigiani. L'eccidio di Vattaro \u00e8 ricordato da una lapide.\nSimboli.\nLo stemma comunale riprendeva quello della famiglia Bortolazzi. \nProbabilmente esisteva uno stemma pi\u00f9 antico, che rimandava agli elementi caratteristici dell'economia locale. Uno stemma metallico con degli abeti e una mucca era infatti presente fino a pochi anni fa sull'edificio che un tempo ospitava la sede comunale e oggi ospita gli ambulatori medici.\nMonumenti e luoghi d'interesse.\nArchitetture civili.\nVattaro conserva un interessante centro storico dominato dal Palazzo Bortolazzi, residenza estiva della ricca famiglia, caratterizzato all'esterno da una torricella cilindrica con giro di feritoie. Custodisce all'interno un importante ciclo di affreschi di Erasmo Antonio Oberm\u00fcller (il \"pistoiese\") risalente ai primi anni del '700.\nArchitetture militari.\nSul dosso soprastante Vattaro doveva essere costruito nel corso dell\"800 un forte militare collegato a quelli vicini (Forte Tenna, ad esempio). Tale struttura rimase allo stadio progettuale.\nDurante il primo conflitto mondiale sul territorio vennero realizzate delle strutture a supporto del vicino fronte che correva sull'Altopiano di Folgaria; si conservano ad esempio i sostegni di una teleferica ad uso militare.\nSiti archeologici.\nRitrovamenti archeologici di et\u00e0 romana e precedente hanno interessato l'intera zona e in particolare Bosentino. Di qui infatti passava la Via Claudia Augusta.\nCultura.\nIstruzione.\nLe strutture scolastiche, che precedentemente erano un asilo infantile e una scuola elementare gestite dall'Istituto Comprensivo di Vigolo Vattaro, sono state spostate al vicino paese di Bosentino per questioni di spazio.\nLa scuola elementare, dedicata allo scrittore Antonio Fogazzaro, \u00e8 stata spostata nel 2011 nel vicino paese di Bosentino a causa dell'insufficienza degli spazi disponibili all'interno del Palazzo Bortolazzi, che la ospitava. Le ipotesi e i progetti relativi all'ampliamento dell'edificio storico o alla costruzione di un nuovo edificio occupano il dibattito politico locale da almeno una quindicina di anni.\nBiblioteche.\n\u00c8 presente un punto di lettura gestito dalla Biblioteca Intercomunale.\nTeatro.\n\u00c8 presente un teatro di propriet\u00e0 comunale, con circa 150 posti a sedere.\nGeografia antropica.\nFrazioni.\nFinch\u00e9 Vattaro era comune autonomo era dotato di una frazione: si trattava di Pian dei Pradi, un centro abitato sviluppatosi a partire da un unico maso, Maso Pradi.\nEconomia.\nTurismo.\nIl paese ha goduto di una florida economia turistica, soprattutto come localit\u00e0 di villeggiatura estiva degli abitanti della vicina citt\u00e0 di Trento. Oggi questa tradizione continua grazie alla presenza di numerose strutture ricettive.\nInfrastrutture e trasporti.\nL'abitato \u00e8 attraversato dalla strada statale che porta al Valico della Fricca.\nAmministrazione.\nDurante il ventennio fascista si ebbe l'accorpamento di Vattaro e Bosentino a Vigolo Vattaro, e di Centa San Nicol\u00f2 a Caldonazzo, nel 1928; le singole entit\u00e0 amministrative furono poi ricostituite nel 1947.\nNel 1988 si ebbe un distacco di territori, che vennero aggregati al comune di Centa San Nicol\u00f2.\nIl comune di Vattaro \u00e8 stato soppresso il 31 dicembre 2015 per costituire, mediante fusione con i comuni limitrofi di Bosentino, Centa San Nicol\u00f2 e Vigolo Vattaro, il nuovo comune di Altopiano della Vigolana. \nSport.\nCalcio.\nLa principale squadra di calcio \u00e8 il \"G.S.D. Vattaro\" che milita nel girone C trentino di 1\u00aa Categoria.\nImpianti sportivi.\nIl paese \u00e8 dotato di un campo da calcio con annessi spogliatoi e di un campo sintetico per calcio a 5, oltre che di un campo da tennis in cemento che si trova nella frazione di Pian dei Pradi. Sul territorio comunale si trova anche un maneggio.\nMolti i percorsi per camminata nordica, escursionismo, mountain biking e le ippovie inserite nel circuito dei \"60 km della Vigolana\".\nNel corso degli anni sono state smantellate diverse strutture sportive: uno skilift, due campi da tennis in terra battuta, un campo da pallavolo, una pista per lo sci d'erba."}
{"id": "36893", "revid": "322321", "url": "https://it.wikipedia.org/wiki?curid=36893", "title": "Vermiglio (Italia)", "text": "Vermiglio (IPA: , \"Verm\u00e9i\" in dialetto solandro) \u00e8 un comune italiano di abitanti della provincia autonoma di Trento.\nVermiglio \u00e8 il comune che ha come frazione staccata il Passo del Tonale che segna il confine con la Lombardia. Vi \u00e8 situato il monumento ai caduti della prima guerra mondiale. Infatti fino al 1918 il Passo del Tonale era il confine di stato tra l'Impero austro-ungarico e il Regno d'Italia.\nGeografia fisica.\nTerritorio.\nIl centro principale \u00e8 formato da tre frazioni: Pizzano, la pi\u00f9 grande, Fraviano e Cortina, che sono oggi difficilmente distinguibili e formano in pratica un unico centro abitato.\nAd ovest del paese si estende una vallata lunga circa 3\u00a0km, ampia e verde per i prati coltivati, percorsa dal torrente Vermigliana, che a valle di Vermiglio confluisce nel torrente Noce, per proseguire la sua corsa fino al fiume Adige.\nIdrografia.\nL'acqua del torrente Vermigliana, prima di attraversare l'abitato, viene utilizzata per produrre energia idroelettrica, per mezzo di tre turbine, nella centrale di Stavel. La nuova centrale \u00e8 stata costruita proprio a fianco della vecchia, ereditata dai \"Todeschi\", detto cos\u00ec, come viene narrato dagli anziani del paese. Questa energia pulita \u00e8 una fonte di guadagno per il comune, che la mette in rete vendendola. \nAll'inizio Vermiglio si chiamava Armilla, poi il suo nome si \u00e8 evoluto fino a Vermiglio. Nella prima guerra mondiale, combattuta al Passo Tonale i vermigliani furono evacuati a Mitterndorf.\nMonumenti e luoghi d'interesse.\nArchitetture militari.\nSulla strada che dal paese porta al passo del Tonale, si trovano cinque fortificazioni austriache della prima guerra mondiale: il forte Saccarana (o Forte Zaccarana, o Forte Tonale), il Forte Mero, il Forte Velon (o forte Vermiglio), il Forte Strino e il Forte Presanella (o Forte Pozzi Alti) dove dopo molti chilometri a piedi si arriva al Rifugio Denza.\nSport.\nIl 6 giugno 1997 la 20\u00aa tappa del Giro d'Italia 1997 si \u00e8 conclusa al Passo del Tonale con la vittoria del colombiano Josi Jaime Gonzalez.\nIl comune di Vermiglio ospita alcune gare nazionali ed internazionali di sci di fondo, avendo pi\u00f9 di 30\u00a0km di piste."}
{"id": "36894", "revid": "47767", "url": "https://it.wikipedia.org/wiki?curid=36894", "title": "Verv\u00f2", "text": "Verv\u00f2 \u00e8 stato un comune italiano di abitanti della Val di Non in provincia autonoma di Trento in Trentino-Alto Adige, soppresso per l'istituzione del comune di Predaia il 1\u00ba gennaio 2015.\nSociet\u00e0.\nRipartizione linguistica.\nNel censimento del 2001, 172 abitanti del comune si sono dichiarati \"ladini\"."}
{"id": "36895", "revid": "101768", "url": "https://it.wikipedia.org/wiki?curid=36895", "title": "Vezzano (Vallelaghi)", "text": "Vezzano (\"Vez\u00e0n\" in dialetto trentino) \u00e8 una frazione di abitanti del comune italiano di Vallelaghi in provincia di Trento.\nHa costituito comune autonomo fino al 31 dicembre 2015, dopodich\u00e8 assieme ai comuni di Padergnone e Terlago forma il nuovo comune di Vallelaghi.\nGeografia antropica.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Ciago, Fraveggio, Lon, Margone, Padergnone e Ranzo. Nel 1952 distacco di territori per la ricostituzione del comune di Padergnone (Censimento 1951: pop. res. 548)."}
{"id": "36896", "revid": "2022787", "url": "https://it.wikipedia.org/wiki?curid=36896", "title": "Vignola-Falesina", "text": "Vignola-Falesina (\"Walzburg-Falisen\" in tedesco; \"Vign\u00f2la\" e \"Fal\u00e9sna\" in trentino) \u00e8 un comune italiano sparso di 180 abitanti della provincia autonoma di Trento. Prende il nome da due dei suoi villaggi, Vignola, sede comunale, e Falesina.\nUn tempo era comune di lingua mochena come i confinanti centri della Valle dei Mocheni.\nNel 1928 i due villaggi vennero aggregati al comune di Pergine Valsugana per poi essere ricostituiti come comune autonomo nel 1955.\nIl toponimo Vignola deriva dal latino \"vineola\", \"piccola vigna\", mentre il toponimo Fal\u00e8sina, data la posizione dell'accento, non sembra da mettere in relazione con \"filicina\", da \"filex\", felce, ed \u00e8 perci\u00f2 considerato un prelatino di ignoto significato."}
{"id": "36897", "revid": "1444396", "url": "https://it.wikipedia.org/wiki?curid=36897", "title": "Vigo di Fassa", "text": "Vigo di Fassa (\"Vich\" in ladino) \u00e8 una frazione di abitanti di San Giovanni di Fassa nella provincia di Trento, situato in Val di Fassa, sul versante destro dell'Avisio, in posizione sopraelevata rispetto alla statale 48 delle Dolomiti; il centro del paese \u00e8 attraversato dalla statale 241 della Val d'Ega, che attraverso il passo di Costalunga porta a Bolzano: le due strade si congiungono presso la frazione San Giovanni.\nRicco di infrastrutture alberghiere, \u00e8 un importante centro di escursioni estive nel massiccio del Catinaccio e fa parte de I borghi pi\u00f9 belli d'Italia., nonch\u00e9 centro sciistico del comprensorio della Val di Fassa/Dolomiti Superski: una moderna funivia, direttamente dal centro del paese, raggiunge in pochi minuti la conca di Ciampedie, a s.l.m., punto panoramico sulla Val di Fassa, sul Catinaccio, le Torri del Vajolet e il Larsech: Ciampedie \u00e8 la base di partenza per escursioni estive nel gruppo del Catinaccio, mentre in inverno \u00e8 al centro della Ski Area Catinaccio.\nIl comune ha fatto registrare nel censimento del 1991 una popolazione pari a 936 abitanti. Nel censimento del 2001 ha fatto registrare una popolazione pari a abitanti, mostrando quindi nel decennio 1991-2001 una variazione percentuale di abitanti pari al 14,64%.Gli abitanti sono distribuiti in 372 nuclei familiari, con una media per nucleo familiare di 2,88 componenti.\nStoria.\nLe prime notizie storiche di Vigo di Fassa, come di quasi tutti gli altri centri della Val di Fassa risalgono al Medioevo, anche se le prime tracce umane nella zona risalgono al Paleolitico quando cacciatori nomadi risalirono il torrente Avisio.\nIl paese avvi\u00f2 dal Basso Medioevo una crescita ininterrotta, finendo per inglobare il vicino paese di San Giovanni (in ladino \"S\u00e8n Jan\"). Di quell'epoca resta ancora, accanto alla canonica della pieve paesana, un fienile monumentale, nel recente passato sede del Museo Ladino di Fassa.\nIl paese continu\u00f2 a prosperare grazie all'agricoltura e all'allevamento fino al 1860, quando la costruzione della statale delle Dolomiti port\u00f2 i primi turisti, soprattutto dall'Austria. Da quel momento agli antichi edifici del centro storico si affiancarono alberghi e residence, mentre le attivit\u00e0 del settore primario lasciarono spazio al turismo.\nCoincide con quest'epoca la costruzione di nuovi rifugi alla base del gruppo montuoso del Catinaccio, dedicati agli alpinisti e agli appassionati di escursioni (tra i primi, alla fine dell'Ottocento, il rifugio Vajolet).\nDurante la Prima guerra mondiale, che vide il conflitto tra Italia e Austria, il paese si trov\u00f2 nel mezzo della prima linea del fronte, assistendo ad alcuni degli scontri pi\u00f9 sanguinosi di tutta la guerra. Nel primo dopoguerra Vigo di Fassa, insieme a tutti i paesi della valle, pass\u00f2 all'Italia. Nel 1921 il paese sub\u00ec un devastante incendio.\nNel secondo dopoguerra l'affermazione del turismo crebbe ancor pi\u00f9. Vennero costruiti i primi impianti di risalita e si svilupparono in maniera massiccia le attivit\u00e0 ricettive.\nNel referendum del 20 novembre 2016 la popolazione di Vigo di Fassa ha approvato la fusione del comune con Pozza di Fassa creando cos\u00ec il costituendo comune di S\u00e8n Jan di Fassa.\nMonumenti e luoghi d'interesse.\nChiesa di San Giovanni.\nLa chiesa di San Giovanni si trova nell'omonima frazione, situata sulla statale 48. La chiesa, considerata uno degli edifici pi\u00f9 antichi della valle, in stile gotico e caratterizzata da un alto campanile a cuspide, conserva affreschi del XVI secolo.\nSul campanile sono installate 6 campane, 4 delle quali fuse nel 1922 dalla fonderia Luigi D'Adda e la piccola del 1967. Campana di grande rilevanza storica \u00e8 il campanone del peso di 2565\u00a0kg fuso nel 1549 da Ludovico Simonato ed ancora regolarmente in funzione.\nChiesa di Santa Giuliana.\nIsolata su un colle, sopra all'attuale abitato, si trova la chiesa di Santa Giuliana, sempre in stile gotico, dedicata a Santa Giuliana (in lingua ladina \"S\u00e8nt Ujana\").\nL'esistenza di questa chiesa \u00e8 documentata fin dal 1237, ma \u00e8 stata rifatta integralmente nel Quattrocento.\nAll'interno degni di nota sono l'altare maggiore in legno intagliato, datato 1517, opera dell'artista bolzanino Giorgio Artz, e gli affreschi dell'abside, attribuiti ad artisti brissinensi della seconda met\u00e0 del Quattrocento.\nA fianco della chiesa si trova una cappella della stessa epoca, dedicata a San Maurizio.\nLe quattro campane (fra cui la pi\u00f9 antica di Fassa del 1496) vengono suonate manualmente in particolari occasioni secondo la tradizione antica che prevede la tecnica del \"fermabattaglio\".\nCimitero di guerra austro-ungarico.\nPoco pi\u00f9 a valle della chiesa di Santa Giuliana si trova il cimitero di guerra austro-ungarico, nel quale riposano i resti di oltre 600 soldati austriaci, caduti negli aspri combattimenti sui monti della Val di Fassa durante la prima guerra mondiale.\nMuseo ladino di Fassa.\nIl Museo ladino di Fassa dell'Istituto culturale ladino, che ha sede nella frazione di San Giovanni; illustra le tradizioni della cultura ladina e le attivit\u00e0 agricole ed artigianali tradizionali con raccolte di attrezzi e ricostruzione di ambienti.\nMuseo mineralogico Monzoni.\nIl museo mineralogico Monzoni, raccoglie circa 200 tipologie diverse di minerali, raccolte in alcune teche e visionabili anche grazie a un microscopio, raccolte in Val di Fassa da una guida alpina originaria di Vigo di Fassa.\nSociet\u00e0.\nRipartizione linguistica.\nLa sua popolazione, secondo il censimento del 2011, \u00e8 per il 87,7% di lingua ladina e per il 12,3% di lingua italiana.\nAmministrazione.\nAltre informazioni amministrative.\nLa circoscrizione territoriale ha subito le seguenti modifiche: nel 1926 aggregazione di territori dei soppressi comuni di Mazzin, Pera, Pozza e Soraga. Nel 1952 distacco di territori per la ricostituzione dei comuni di Mazzin (Censimento 1951: pop. res. 364), Soraga (Censimento 1951: pop. res. 439) e Pozza, ora Pozza di Fassa, comprendendo anche i territori dell'ex comune di Pera (Censimento 1951: pop. res. 1244)."}
{"id": "36898", "revid": "181699", "url": "https://it.wikipedia.org/wiki?curid=36898", "title": "Vigo Rendena", "text": "Vigo Rendena (\"Vich\" in dialetto locale) \u00e8 un ex comune italiano di 512 abitanti della provincia di Trento in Trentino-Alto Adige. Situato in Val Rendena, si trova a sud delle localit\u00e0 turistiche Madonna di Campiglio e Pinzolo.\nDal 1\u00ba gennaio 2016 con gli ex-comuni di Dar\u00e8 e Villa Rendena forma il nuovo comune di Porte di Rendena.\nStoria.\nIl nome del paese deriva probabilmente dal latino \"\"vicus\",\" \"villaggio\" termine che conferisce al paese una notevole importanza, attestata anche dal ritrovamento di alcune monete argentee di epoca tardo-romana e alto-medievale nelle campagne circostanti l'abitato. I possessi patrimoniali del paese si estendevano in Val di San Valentino e in particolare dove adesso sorge la Malga Calvera e comprendevano anche gli abitati di Javr\u00e8 e Dar\u00e8. Il paese viene citato, cos\u00ec come Bocenago e Pinzolo, in un'opera del '600 di Michelangelo Mariani, come uno dei pi\u00f9 grandi della valle.\nL'economia era caratterizzata dalla prevalenza del settore primario, in particolare dell'allevamento dei bovini appartenenti alla razza Rendena, della coltura dei cereali e della selvicoltura. Anche il settore secondario vide nel tempo un notevole sviluppo, con la presenza di due falegnamerie, una filanda e un mulino. Il paese inoltre era centro dei servizi per la bassa Rendena.\nNel passato il paese era solcato da numerosi ruscelli, lungo i quali sorgevano diverse fontane di notevole dimensioni, spesso in granito, alcune delle quali visibili ancora oggi come la \"fontana dai Baltram\" o la \"fontana dai Br\u00fcc'\".\nNel 1881, pi\u00f9 precisamente il 31 luglio, con un Atto assunto nella Cancelleria del Comune di Vigo venne concessa la costruzione di una masera sul terreno dei fratelli Gasperi Tanei.\nNel corso del Novecento la massiccia emigrazione ha ridotto molto la popolazione di Vigo cos\u00ec come degli altri paesi della valle. La professione tipica dei rendeneri emigrati era quella di arrotini: spingendo la mola, molti contadini hanno invaso dapprima le strade e le piazze del Nord Italia, per poi arrivare in tutta Europa e infine in tutto il mondo, Australia compresa. Ancora oggi i pi\u00f9 rinomati negozi di coltelli delle grandi capitali sono gestiti da discendenti di rendeneri, che in molti casi hanno fatto fortuna affilando coltelli e forbici e sapendosi inventare un mestiere fino ad allora sconosciuto.\nNel 1929 un furioso incendio ha devastato l'intero abitato: le fiamme hanno avuto facile innesco nel legno di larice che rivestiva il piano superiore delle abitazioni e nella paglia accatastata nei fienili. Nella ricostruzione il tessuto urbano \u00e8 stato modificato e, anche a causa della forte spinta del turismo negli anni Sessanta, molte abitazioni hanno oggi un'impronta piuttosto cittadina.\nGeografia e morfologia.\nL'abitato \u00e8 ubicato nella parte meridionale della Val Rendena, rinomata zona turistica. Il paese si trova all'imbocco della Val di San Valentino, una laterale della Rendena attraversata da una strada di montagna che ne risale il fondovalle lungo la quale si trova il rifugio Gorck. La strada inizia nella parte alta del paese, dopo un notevole dislivello incontra la chiesetta di San Valentino, oltre la chiesa la strada entra nella vera e propria valle dapprima sul versante alla sinistra orografica del rio Bed\u00f9 di Villa e poi nel fondovalle. Alquanto numerose sono le famose \"case da mont\" ovvero le baite e le vecchie malghe dove gli allevatori portavano le vacche al pascolo, ora utilizzate nei momenti di tempo libero dai proprietari. La strada oltre il rifugio diventa sterrata e conduce al Pian del Forno, localit\u00e0 dalla quale parte il sentiero segnavia 0224 SENTIERO DELLA PACE che conduce ai passi \"di San Valentino\" e \"delle vacche\", scollinando i valichi si giunge in alta Val di Fumo. Poco oltre il passo, a quota 3050 m \u00e8 posto il bivacco Eugenio Segalla, ubicato ai piedi della parte SO del Car\u00e8 Alto.\nDall'altra parte della Val Rendena, oltre il fiume Sarca si trova la parte meridionale delle Dolomiti del Gruppo di Brenta. Il pendio sale ripido ricoperto interamente da un vasto bosco di larici e abeti verso il Passo Daone dove la strada che parte da Ches (Spiazzo) raggiunge il punto pi\u00f9 alto a quota 1300 m e inizia la discesa verso Montagne. A quota 1100 m circa si trova Casar\u00f2le, unica \"casa da mont\" del paese su questo versante.\nEconomia.\nNel prima met\u00e0 del secolo scorso l'economia dell'intera valle era caratterizzata dalla quasi totale occupazione nel settore primario, in particolare nell'allevamento. L'estate infatti la popolazione dei paesi si riduceva a meno della met\u00e0 poich\u00e9 molti allevatori che possedevano stalle in fondovalle portavano i bovini (appartenenti alla particolare razza rendena) in alpeggio sulle malghe poste a quote che spesso superavano i 1500 m. Oggi queste malghe sono perlopi\u00f9 abbandonate e in rovina poich\u00e9 la pratica del settore primario si \u00e8 notevolmente ridotta e le poche malghe che rimangono attive riescono a gestire senza problemi il carico estivo del bestiame proveniente dal fondovalle. Importante \u00e8 stata anche la coltura dei cereali e la selvicoltura.\nDa notare che gi\u00e0 nel passato erano presenti in paese attivit\u00e0 legate al settore secondario vi erano infatti due falegnamerie, una filanda e un mulino che sorgeva nei pressi dell'attuale pescicoltura lungo il torrente \"Molinera\".\nAttualmente il paese pu\u00f2 vantare un ruolo notevole, date le dimensioni, nel settore secondario della valle. Sono infatti presenti due fabbriche di divani e poltrone, la \"Loran salotti Srl\" e la \"Gyform Srl\". Da segnalare anche la presenza dell'azienda agricola \"Pescicoltura\" \"Burrini\", azienda leader in Italia per la produzione di uova embrionate.\nAmministrazione.\nDa ricordare che il paese di Vigo Rendena \u00e8 frazione del comune di Porte di Rendena dal 2016."}
{"id": "36899", "revid": "47767", "url": "https://it.wikipedia.org/wiki?curid=36899", "title": "Villa Agnedo", "text": "Villa Agnedo (\"Vila\" e \"Gn\u00e9\" in dialetto trentino) \u00e8 stato un comune italiano di 955 abitanti della provincia di Trento. Era un comune sparso composto dagli abitati di Agnedo (sede comunale), paese sito ai piedi del Monte Lefre, e di Villa. I due paesi sono separati dal torrente Chieppena.\nA partire dal 1\u00ba gennaio 2016 si \u00e8 fuso con i comuni di Strigno e Spera per formare il nuovo comune di Castel Ivano."}
{"id": "36901", "revid": "47767", "url": "https://it.wikipedia.org/wiki?curid=36901", "title": "Villa Rendena", "text": "Villa Rendena, localmente chiamato Villa, \u00e8 un ex comune italiano di abitanti della provincia di Trento.\nDal 1\u00ba gennaio 2016 con gli ex-comuni di Dar\u00e8 e Vigo Rendena forma il nuovo comune di Porte di Rendena, di cui \u00e8 capoluogo.\nStoria.\nIl comune di Villa Rendena \u00e8 posto all'imbocco meridionale della val Rendena, \u00e8 composto, oltre che dalla sede comunale di Villa Rendena, anche dalle frazioni di Verdesina e Javr\u00e8.\nMa non sempre fu cos\u00ec, infatti le comunit\u00e0 erano divise dal 1788 quando Verdesina volle rendersi autonoma da Villa Rendena. Verso la fine dell'Ottocento i tre paesi furono contattati dal capitano distrettuale di Tione che cercava di rendere possibile la loro unione in un unico comune ma questo tentativo and\u00f2 a vuoto.\nDopo la prima guerra mondiale per\u00f2 con la nuova politica vi fu in tutto il Trentino un sostanziale cambiamento delle suddivisioni amministrative comunali tendente ad accorpare pi\u00f9 comuni in uno solo. Ci\u00f2 avvenne anche per Villa Rendena, Verdesina e Javr\u00e8 che in forza del regio decreto del 6 maggio 1928 n. 1183 si trovarono uniti in un unico ente comunale che faceva a capo Villa Rendena.\nVilla Rendena, abitata gi\u00e0 nell'et\u00e0 del Bronzo, fu poi occupata dalle popolazioni retiche, alle quali seguirono i Celti e infine i Romani. Come tutto l'attuale Trentino fece parte fino al 1918 all'Impero Austroungarico. Il comune non fu risparmiato dalla peste che si abbatt\u00e9 sulla valle nel Seicento, e che fu causa dell'abbandono di molti abitati.\nCome tutti i villaggi giudicariesi \u00e8 stato ricostruito dopo i furiosi incendi, l'incendio di Villa Rendena avvenuto il 7 ottobre 1924 e quello di Javr\u00e8 il 23 aprile 1910 che avevano distrutto le sovrastrutture lignee delle massicce case rendenesi.\nLa passata attivit\u00e0 economica di Villa Rendena \u00e8 legata ad alcune attivit\u00e0 artigianali tradizionali. Assai rinomato era l'artigianato degli zoccoli di legno, che ebbe un forte impulso durante la seconda guerra mondiale. Vi funzionava pure una scuola statale di pizzi e merletti, instaurata per volere dell'imperatrice Maria Teresa d'Austria e innestatasi sull'antica attivit\u00e0 familiare, un tempo assai apprezzata. Queste attivit\u00e0 artigianali e industriali erano comunque affiancate da una solida economia silvo-pastorale. Lo testimoniano le numerose baite che punteggiano i versanti della valle di San Valentino che, con le cascate formate dal Rio Bed\u00f9, \u00e8 una delle pi\u00f9 belle \"porte\" dell'Adamello Trentino e del Parco Adamello-Brenta. Nella parte pi\u00f9 profonda del solco di valle confluiscono tre alte convalli solitarie: la Vallina, la Valletta Alta, la val Doss\u00e0. In quest'ultima sorge il bivacco Dosson, spartano ricovero a 2300 m, sotto il passo delle Vacche, valico per la val Daone."}
{"id": "36903", "revid": "2022787", "url": "https://it.wikipedia.org/wiki?curid=36903", "title": "Zambana", "text": "Zambana (\"La Zamb\u00e0na\" in dialetto trentino) \u00e8 una frazione di Terre d'Adige, in provincia di Trento, di 1707 abitanti; ha costituito comune autonomo fino al 31 dicembre 2018, dopodich\u00e9 a seguito della fusione con Nave San Rocco ha dato vita al comune sparso di Terre d'Adige, del quale \u00e8 frazione capoluogo.\nStoria.\nIl 7 settembre 1955 un'enorme massa di sassi e detriti si stacca dal fianco della Paganella. Il 25 novembre un diedro pericolante si muove fino a raggiungere le vallette dei torrenti Maor e Secco a monte di Zambana Vecchia. Un secondo diedro rimane in bilico. Due giorni dopo, visto lo stato di pericolo, l'allora presidente della provincia Remo Albertini ordina lo sgombero del paese.\nTra il 24 e il 25 marzo 1956 una seconda frana sfonda la diga che era stata innalzata lungo il torrente Maor e raggiunge il centro abitato del paese. Fino a che il 16 aprile, dopo una lunga giornata di pioggia torrenziale, un'altra enorme frana scivola lungo la val Manara sommergendo le ultime abitazioni ancora non travolte dalle precedenti frane. \nA seguito di quest'ultima frana, il 19 aprile il paese di Zambana Vecchia viene dichiarato inabitabile e con il decreto del 10 luglio 1957, il presidente della Repubblica Giovanni Gronchi avvia la ricostruzione di Zambana nella piana degli Aicheri di Lavis sulla sponda sinistra del fiume Adige, creando il paese di Zambana Nuova.\nTra il 1996 e il 1997 vengono effettuati imponenti lavori di consolidamento delle pareti franose. Nell'ottobre 1993 viene revocata l'inabitabilit\u00e0 a Zambana Vecchia. Di conseguenza la funivia Zambana Vecchia-Fai della Paganella venne lasciata in disuso.\nGeografia antropica.\nLa circoscrizione territoriale ha subito le seguenti modifiche: nel 1928 aggregazione di territori dei soppressi comuni di Fai e Nave San Rocco. Nel 1948 distacco di territori per la ricostituzione dei comuni di Fai, ora Fai della Paganella (Censimento 1936: pop. res. 887) e Nave San Rocco (Censimento 1936: pop. res. 588).\nInfrastrutture e trasporti.\nZambana \u00e8 servita dall'omonima stazione che si trova sulla linea ferroviaria Trento-Mal\u00e9-Mezzana, inaugurata nel 1964 in sostituzione della preesistente tranvia.\nAmministrazione.\nFormazione del nuovo comune di Terre d'Adige.\nCon il referendum consultivo del 22 maggio 2016, la popolazione di Zambana ha approvato la proposta di fusione con il limitrofo comune di Nave San Rocco, che dar\u00e0 vita, a partire dal 1\u00ba gennaio 2019, al nuovo comune di Terre d'Adige."}
{"id": "36905", "revid": "2022787", "url": "https://it.wikipedia.org/wiki?curid=36905", "title": "Zuclo", "text": "Zuclo (\"Z\u00f9hel\" in dialetto locale) \u00e8 una frazione di 365 abitanti del comune di Borgo Lares nella provincia di Trento, situato nelle Valli Giudicarie. Ha costituito comune autonomo fino al 31 dicembre 2015, dopodich\u00e8 si \u00e8 fuso con Bolbeno per formare il nuovo comune di Borgo Lares."}
{"id": "36906", "revid": "1005847", "url": "https://it.wikipedia.org/wiki?curid=36906", "title": "Oriana Fallaci", "text": "Partecip\u00f2 giovanissima alla Resistenza italiana e fu la prima donna italiana ad andare al fronte in qualit\u00e0 di inviata speciale.\nFu una grande sostenitrice della rinascita culturale ellenica e conobbe le pi\u00f9 importanti personalit\u00e0 di questa, tra cui Alexandros Panagulis col quale ebbe anche una relazione. Durante gli ultimi anni di vita fecero discutere le sue dure prese di posizione contro l'Islam, in seguito agli attentati dell'11 settembre 2001 a New York, citt\u00e0 dove viveva. Come scrittrice, con i suoi dodici libri ha venduto circa venti milioni di copie in tutto il mondo.\nBiografia.\nL'apporto alla Resistenza italiana.\nOriana era la figlia primogenita di Edoardo Fallaci, artigiano, di origini toscane e romagnole e di Tosca Cantini, casalinga di origini toscane e spagnole. In famiglia erano quattro sorelle: Oriana, Neera e Paola, anch'esse giornaliste e scrittrici, ed Elisabetta, figlia adottata dalla famiglia Fallaci. Il padre, iscritto fin da giovanissimo al PSI, fu un attivo antifascista che coinvolse la figlia, giovanissima, nella resistenza col compito di staffetta.\nLa giovane Oriana si un\u00ec cos\u00ec alle Brigate Giustizia e Libert\u00e0, formazioni partigiane del Partito d'Azione, vivendo in prima persona i drammi della guerra: nel 1944, durante l'occupazione di Firenze da parte dei nazisti, il padre fu catturato e torturato a villa Triste dai fascisti comandati da Mario Carit\u00e0, e in seguito rilasciato, mentre la Fallaci fu impegnata come staffetta per trasportare munizioni da una parte all'altra dell'Arno attraversando il fiume nel punto di secca dal momento che i ponti erano stati distrutti dai tedeschi. Per il suo attivismo durante la guerra ricevette, nel dopoguerra, un riconoscimento d'onore dell'Esercito Italiano.\nL'esordio nel giornalismo.\nDopo aver conseguito la maturit\u00e0 presso il Liceo Classico \"Galileo\", la Fallaci si iscrisse alla facolt\u00e0 di Medicina presso l'Universit\u00e0 di Firenze. Dopo un breve passaggio a Lettere, lasci\u00f2 l'universit\u00e0 per dedicarsi al giornalismo, esortata in particolare dallo zio Bruno Fallaci, egli stesso giornalista. Conobbe anche Curzio Malaparte, che consider\u00f2 come un suo maestro.\nEsord\u00ec, ancora studentessa, al \"Mattino dell'Italia centrale\", quotidiano fiorentino d'ispirazione cattolica, dove si occup\u00f2 di svariati argomenti, dalla cronaca nera, alla cronaca giudiziaria al costume. Allorch\u00e9 si rifiut\u00f2 di scrivere un articolo contro Palmiro Togliatti, come le aveva ingiunto il direttore del \"Mattino\", il quotidiano interruppe la collaborazione. Successivamente si trasfer\u00ec a Milano, dove inizi\u00f2 a lavorare al settimanale \"Epoca\" di Mondadori allora diretto da suo zio Bruno Fallaci che, per non favorirla, la tenne chiusa in redazione a limare e correggere gli articoli dei collaboratori, per poi affidarle le cronache sulla allora nascente Alta Moda Italiana come inviata alla prima storica sfilata del 1952 presso la Sala Bianca di Palazzo Pitti a Firenze.\nNel 1951, quando aveva 22 anni, venne pubblicato il suo primo articolo per \"L'Europeo\". Tre anni dopo, quando lo zio Bruno fu licenziato da Epoca, anche Oriana lasci\u00f2 il settimanale (1954) per l'Europeo diretto all'epoca da Michele Serra. La Fallaci rimase all'Europeo fino al 1977. Per il settimanale si trasfer\u00ec a Roma, centro della cronaca mondana dell'epoca (erano gli anni della dolce vita). Nel luglio 1956 Oriana Fallaci giunse per la prima volta a New York per scrivere di divi e mondanit\u00e0. Da quest'esperienza trasse il materiale per il suo primo libro, \"I sette peccati di Hollywood\" (Longanesi), dove racconta i retroscena della vita mondana di Hollywood. La prefazione del libro fu firmata da Orson Welles.\nDi ritorno da Hollywood, la Fallaci incontr\u00f2 Alfredo Pieroni, corrispondente da Londra per La Settimana Incom illustrata. Tra i due ebbe inizio una relazione e nella primavera del 1958 la Fallaci scopr\u00ec di aspettare un figlio da lui. Nel maggio 1958, a Parigi, la Fallaci ebbe un aborto spontaneo e lei stessa rischi\u00f2 la vita. Il 28 giugno si rec\u00f2 a Londra per incontrare per l'ultima volta Pieroni. In piena depressione, tent\u00f2 il suicidio ingerendo una grande quantit\u00e0 di sonniferi.\nGli anni sessanta.\nNel 1961 realizz\u00f2 un reportage sulla condizione della donna in Oriente, che divenne il primo successo editoriale della Fallaci scrittrice, \"Il sesso inutile\" (Rizzoli). Nel 1962 usc\u00ec \"Penelope alla guerra\", la sua prima opera narrativa. Il libro racconta la storia di Gi\u00f2, una ragazza italiana che, per motivi di lavoro (fa la soggettista), si reca a New York dove incontra persone del suo passato. Nel 1963 pubblic\u00f2 \"Gli antipatici\", un'antologia di ritratti al vetriolo di personaggi famosi del cinema e della cultura intervistati per l'Europeo. Tutti questi libri furono molto venduti in Italia e vennero tradotti nelle principali lingue occidentali.\nAlla vigilia dello sbarco statunitense sulla Luna la Fallaci part\u00ec per gli Stati Uniti per andare a intervistare astronauti e tecnici della NASA. Nel 1965 pubblic\u00f2 il libro \"Se il sole muore\", diario di quest'esperienza che la scrittrice dedica a suo padre. Per scrivere il libro incontr\u00f2 il capo progetto della missione, lo scienziato tedesco Wernher von Braun, colui che durante la seconda guerra mondiale aveva progettato per la Germania nazista i missili V2, e che in quel periodo era il direttore della NASA, impegnato nello sviluppo del progetto Saturn.\nNel 1967 si rec\u00f2 in qualit\u00e0 di corrispondente di guerra per \"L'Europeo\" in Vietnam. Ritorner\u00e0 nel paese dell'Indocina dodici volte in sette anni raccontando la guerra criticando sia Vietcong e comunisti, sia statunitensi e sudvietnamiti, documentando menzogne e atrocit\u00e0, ma anche eroismi e umanit\u00e0 di un conflitto che la Fallaci defin\u00ec una \"sanguinosa follia\".\nLe esperienze di guerra vissute in prima persona vennero raccolte nel libro \"Niente e cos\u00ec sia\" pubblicato nel 1969.\nA met\u00e0 del 1968 la giornalista lasci\u00f2 provvisoriamente il fronte per tornare negli Stati Uniti a seguito della morte di Martin Luther King Jr. e di Bob Kennedy e delle rivolte studentesche di quegli anni. In un passaggio di \"Niente e cos\u00ec sia\" irride \u00abi vandalismi degli studenti borghesi che osano invocare Che Guevara e poi vivono in case con l'aria condizionata, che a scuola ci vanno col fuoristrada di pap\u00e0 e che al night club vanno con la camicia di seta\u00bb.\nIl 2 ottobre 1968, alla vigilia dei Giochi olimpici, durante una manifestazione di protesta degli studenti universitari messicani contro l'occupazione militare del campus dell'UNAM, oggi ricordata come il massacro di Tlatelolco, la Fallaci rimase ferita in Piazza delle tre culture a Citt\u00e0 del Messico da una raffica di mitra. Morirono centinaia di giovani (il numero preciso \u00e8 sconosciuto) e anche la giornalista fu creduta morta e portata in obitorio: solo in quel momento un prete si accorse che era ancora viva. La Fallaci defin\u00ec la strage \u00abun massacro peggiore di quelli che ho visto alla guerra\u00bb.\nCome corrispondente di guerra segu\u00ec anche i conflitti tra India e Pakistan, in Sud America e in Medio Oriente.\nNel 1969 torn\u00f2 negli USA per assistere al lancio della missione Apollo 11: il resoconto di quell'esperienza \u00e8 raccolto nel libro \"Quel giorno sulla Luna\" pubblicato nel 1970. Intervist\u00f2 anche il comandante dell'Apollo 12, Charles Conrad, alla vigilia del suo lancio. Espresse il dubbio che tutte le frasi degli astronauti, inclusa la celebre \"\u00c8 un piccolo passo per un uomo...\" di Armstrong fossero decise a tavolino dalla NASA. Conrad le assicur\u00f2 di no, e scommisero una bottiglia di liquore. Scendendo sulla Luna Conrad stup\u00ec il controllo missione esclamando \"Whoopie! Man, that may have been a small one for Neil, but that's a long one for me\". Ovvero \"Heil\u00e0! Ragazzi, sar\u00e0 stato un piccolo passo per Neil, ma \u00e8 bello lungo per me!\" (Conrad ironizzava sulla propria bassa statura). La Fallaci pare non abbia pagato la bottiglia, ma regalato a Conrad un abbonamento a Playboy. Conrad port\u00f2 sulla Luna una foto della Fallaci bambina.\nGli anni settanta e l'incontro con Panagulis.\nIl 22 agosto 1973 la giornalista fiorentina conobbe Alexandros Panagulis, un leader dell'opposizione greca al regime dei Colonnelli, che era stato perseguitato, torturato e incarcerato a lungo. Si incontrarono il giorno in cui egli usc\u00ec dal carcere: ne diventer\u00e0 la compagna di vita fino alla morte di lui, avvenuta in un misterioso incidente stradale il 1\u00ba maggio 1976. Secondo quanto scrisse, rimase incinta del patriota greco, ma dopo un litigio con lo stesso Panagulis la Fallaci ebbe un aborto spontaneo (il secondo o il terzo della sua vita). Dalla vicenda della maternit\u00e0 mancata trasse il libro \"Lettera a un bambino mai nato\", il primo libro che non nacque da un'inchiesta giornalistica. Fu un grande successo editoriale: vendette 4 milioni e mezzo di copie in tutto il mondo. Secondo il nipote Edoardo Perazzi, invece, il libro fu scritto nel 1967 e quindi il figlio abortito non era di Panagulis, o perlomeno la storia raccontata non si riferirebbe al periodo della relazione con lui, ma probabilmente a quella con uno statunitense nel 1965.\nNel 1975 la Fallaci e Panagulis collaborarono alle indagini sulla morte di Pier Paolo Pasolini, amico della coppia. La Fallaci sar\u00e0 la prima a denunciare il movente politico dell'omicidio del poeta.\nLa storia di Panagulis verr\u00e0 invece raccontata dalla scrittrice nel romanzo \"Un uomo\", pubblicato nel 1979, oltre che in una lunga intervista, poi raccolta in \"Intervista con la storia\". La Fallaci ha sempre considerato l'incidente di Panagulis un vero e proprio omicidio politico, ordinato da politici che avevano fatto carriera con la giunta militare. La morte dell'amato compagno segn\u00f2 indelebilmente la vita della scrittrice.\nAll'attivit\u00e0 di reporter hanno fatto seguito le interviste con importanti personalit\u00e0 della politica, le analisi dei fatti principali della cronaca e dei temi contemporanei pi\u00f9 rilevanti. Tra i personaggi intervistati dalla Fallaci: re Husayn di Giordania, V\u00f5 Nguy\u00ean Gi\u00e1p, Pietro Nenni, Giulio Andreotti, Giorgio Amendola, l'arcivescovo Makarios, il citato Alekos Panagulis, Nguy\u1ec5n Cao K\u1ef3, Yasser Arafat, Mohammad Reza Pahlavi, Hail\u00e9 Selassi\u00e9, Henry Kissinger, Walter Cronkite, Federico Fellini, Indira Gandhi, Golda Meir, Nguy\u1ec5n V\u0103n Thi\u1ec7u, Zulfiqar Ali Bhutto, Deng Xiaoping, Willy Brandt, Sean Connery, Mu\u02bfammar Gheddafi, Enrico Berlinguer, Tenzin Gyatso, Pier Paolo Pasolini e l'ayatollah Khomeini. Alcune di queste interviste sono raccolte nel libro \"Intervista con la storia\" uscito nel 1974.\nL'intervista con Khomeini fu la pi\u00f9 celebre: durante l'intervista la Fallaci gli rivolse domande dirette, lo apostrof\u00f2 come \u00abtiranno\u00bb e si tolse il \"chador\" che era stata costretta a indossare per essere ammessa alla sua presenza, dopo che l'ayatollah, alle incalzanti domande sulla condizione della donna in Iran, disse che la veste islamica era per donne \"perbene\", e se non le andava bene non doveva metterla; l'ayatollah abbandon\u00f2 la stanza e termin\u00f2 l'intervista il giorno dopo. L'irritato Khomeini fece riferimento alla giornalista in un discorso successivo, chiamandola \"quella donna\" e indicandola come esempio da non seguire.\nInoltre, a causa di un equivoco, il giorno prima di incontrare l'imam la Fallaci fu costretta a un matrimonio temporaneo sciita (cio\u00e8 annullabile automaticamente dopo un termine prefissato) con il proprio interprete. Difatti un mull\u0101 la vide mentre si cambiava i vestiti per mettersi il chador nel palazzo di Qom, e nella stessa stanza vi era l'interprete (sposato con una spagnola), ma secondo la legge in vigore in Iran un uomo non pu\u00f2 appartarsi con una donna che non \u00e8 sua moglie, altrimenti si rischia la condanna a morte per adulterio. Lo stesso mull\u0101, addetto al \"matrimonio riparatore\", sbagli\u00f2 i nomi dei due \"sposi\" e, paradossalmente, la Fallaci fu quindi \"sposata\" con il mull\u0101 stesso, almeno secondo la legge iraniana.\nIn seguito, nella successiva visita in Iran durante la crisi degli ostaggi per tentare di intervistare Bani Sadr, le fu impedito di uscire dall'albergo dai Basiji; per riuscire a tornare in Italia, non riuscendo a contattare l'ambasciatore, telefon\u00f2 a Ingrid Bergman la quale avvis\u00f2 Sandro Pertini. Pertini contatt\u00f2 l'ambasciata che richiam\u00f2 le autorit\u00e0 di Teheran e la Fallaci fu lasciata libera.\nNel 1976 sostenne le liste del Partito Radicale, anche per le loro campagne femministe. Nel 1981 intervista invece Lech Wa\u0142\u0119sa. Consegnandole la laurea honoris causa in letteratura nel 1977, il rettore del Columbia College di Chicago, Mirron \"Mike\" Alexandroff, la defin\u00ec \"uno degli autori pi\u00f9 letti e amati del mondo\". Ha scritto e collaborato per numerosi giornali e periodici, tra cui: \"New Republic\", \"New York Times Magazine\", \"Life\", \"Le Nouvel Observateur\", \"The Washington Post\", \"Look\",\" Stern\", e \"Corriere della Sera\".\n\"Insciallah\" e il trasferimento a New York.\nNel 1990 usc\u00ec il romanzo \"Insciallah\" in cui la scrittrice coniuga la ribalta internazionale con il racconto. Il libro \u00e8 ambientato tra le truppe italiane inviate nel 1983 a Beirut nell'ambito della Forza Multinazionale in Libano. La Fallaci ottenne dall'allora ministro della Difesa Spadolini di essere accreditata presso il contingente italiano. Il libro si apre con il racconto del primo duplice attentato suicida dei kamikaze islamici contro le caserme statunitensi e francesi che caus\u00f2 299 morti tra i soldati. Durante l'esperienza in Libano, conobbe il sergente dell'Esercito e futuro astronauta Paolo Nespoli. Questo incontro fu decisivo per la decisione di Nespoli di continuare gli studi e coltivare il sogno di volare tra le stelle. I due ebbero poi una relazione durata cinque anni.\nDopo l'uscita di \"Insciallah\" la scrittrice si isol\u00f2 andando a vivere a New York, in un villino a due piani nell'Upper East Side di Manhattan. Qui incominci\u00f2 a scrivere un romanzo la cui lavorazione, durata per tutti gli anni novanta, venne interrotta dai fatti dell'11 settembre 2001.\nIn questo periodo, all'inizio degli anni Novanta, scopr\u00ec di avere un cancro ai polmoni che lei pi\u00f9 tardi definir\u00e0 \u00abL'Alieno\u00bb. Oriana Fallaci era un'assidua fumatrice, ma attribu\u00ec la maggior responsabilit\u00e0 del cancro all'aver respirato, in Kuwait, dove si trovava per seguire la guerra del golfo nel 1991, il fumo dei pozzi di petrolio fatti incendiare da Saddam Hussein.\nPer la scrittrice, New York rimarr\u00e0 dimora di passaggio: \"\u00abcomunque la mia vera casa non \u00e8 quella. Io considero la mia vera casa la villa che ho a Greve in Chianti: un insieme rustico e bello, dove abitano anche i miei genitori con la mia sorellina\u00bb\".\nDopo l'11 settembre.\nI suoi libri e articoli sulle tematiche dell'11 settembre hanno suscitato sia elogi sia contestazioni nel mondo politico e nell'opinione pubblica. Attraverso essi la scrittrice denuncia la decadenza della civilt\u00e0 occidentale che, minacciata dal fondamentalismo islamico, ritiene incapace di difendersi.\nLa Fallaci riteneva che la crescente pressione esercitata negli ultimi anni dall'immigrazione islamica verso l'Europa, e l'Italia in particolare, unita a scelte politiche, a suo parere inappropriate, e all'aumentare di atteggiamenti di reciproca intolleranza, fosse la dimostrazione della veridicit\u00e0 delle sue tesi. Secondo la sua opinione, staremmo assistendo a un pianificato tentativo del mondo musulmano di islamizzazione dell'Occidente (cosiddetta \"teoria di Eurabia\"), basato su quelle che a suo parere erano le strutture portanti del Corano, come testimoniato da oltre un millennio di conflitti e ostilit\u00e0 tra musulmani e cristiani.\nFavorevole all'intervento militare in Afghanistan, espresse invece alcune perplessit\u00e0 rispetto alla guerra d'Iraq del 2003, non perch\u00e9 volesse difendere Saddam (anzi, la Fallaci sostenne il fatto, dimostratosi erroneo, di un coinvolgimento diretto del regime iracheno con al-Qaida), bens\u00ec perch\u00e9 riteneva che la guerra avrebbe innescato una situazione pericolosa: \nIn seguito critic\u00f2 duramente i soldati statunitensi responsabili delle torture nella prigione di Abu Ghraib.\nPur continuando a esprimere opinioni anticlericali e dichiarandosi ne \"La forza della ragione\" \"atea-cristiana\", dichiar\u00f2 pubblicamente la sua ammirazione verso papa Benedetto XVI, che l'ha ricevuta a Castel Gandolfo in udienza privata il 27 agosto 2005. Di lui ammirava, oltre che la visione critica sull'Islam, la volont\u00e0 di non voler convertire gli atei come lei: \"\u00abMa sapete che cosa dice lui agli atei come me? Dice: \u00abOk. (L'ok \u00e8 mio, ovvio). Allora Veluti si Deus daretur. Comportatevi come se Dio esistesse\u00bb. Parole da cui desumo che nella comunit\u00e0 religiosa vi sono persone pi\u00f9 aperte e pi\u00f9 acute che in quella laica alla quale appartengo. Talmente aperte ed acute che non tentano nemmeno, non si sognano nemmeno, di salvarmi l'anima cio\u00e8 di convertirmi\u00bb\". L'incontro doveva rimanere segreto, su richiesta della giornalista, ma la notizia \u00e8 stata resa pubblica tre giorni dopo l'incontro, mentre i contenuti del colloquio non sono mai stati resi noti.\nNel marzo 2005 il quotidiano \"Libero\" lanci\u00f2 una raccolta di firme affinch\u00e9 il Presidente della Repubblica conferisse alla Fallaci il titolo di senatrice a vita. Vennero raccolte oltre 75.000 firme.\nLa morte.\nLa Fallaci mor\u00ec a Firenze il 15 settembre 2006 a 77 anni, dopo un peggioramento delle sue condizioni di salute, dovuto al cancro ai polmoni che da anni l'aveva colpita. Era suo preciso desiderio morire nella citt\u00e0 in cui era nata: \u00abVoglio morire nella torre dei Mannelli guardando l'Arno dal Ponte Vecchio. Era il quartier generale dei partigiani che comandava mio padre, il gruppo di Giustizia e Libert\u00e0. Azionisti, liberali e socialisti. Ci andavo da bambina, con il nome di battaglia di Emilia. Portavo le bombe a mano ai grandi. Le nascondevo nei cesti di insalata\u00bb. Per permetterle di ritornare in Italia in modo riservato, Silvio Berlusconi le mise a disposizione un aereo privato. Non fu possibile per\u00f2, data l'inadeguatezza del luogo a ospitare una persona in precario stato di salute, far alloggiare la Fallaci nella torre del Mannelli. La scrittrice \u00e8 stata ricoverata nella clinica Santa Chiara, dove poi mor\u00ec.\nOriana Fallaci \u00e8 sepolta nel cimitero degli Allori, di rito evangelico, ma che ospita anche tombe di atei, musulmani ed ebrei, a Firenze nel quartiere del Galluzzo, nella tomba di famiglia accanto a un cippo commemorativo di Alekos Panagulis, suo compagno di vita. Con la bara sono stati sepolti una copia del \"Corriere della Sera\", tre rose gialle e un Fiorino d'oro (premio che la citt\u00e0 di Firenze, con grandi polemiche, non aveva voluto conferirle), donatole da Franco Zeffirelli.\nPer sua espressa volont\u00e0, larga parte del suo grande patrimonio librario \u00e8 stato donato, insieme con altri cimeli come lo zaino usato dalla scrittrice in Vietnam, alla Pontificia Universit\u00e0 Lateranense di Roma, il cui rettore era allora monsignor Rino Fisichella, amico personale della scrittrice, che le stette vicino in punto di morte. Nell'annunciare la donazione, Fisichella ha definito questo come l'ultimo regalo a papa Benedetto XVI, per il quale la scrittrice nutriva \u00abun'autentica venerazione\u00bb.\nIl romanzo, che la Fallaci aveva smesso di scrivere dopo gli attentati dell'11 settembre, fu pubblicato il 30 luglio 2008. Il libro, intitolato \"Un cappello pieno di ciliege\", \u00e8 una saga familiare che attraversa la storia italiana dal 1773 al 1889.\nControversie.\nNel periodo 2001-2006 le sue forti prese di posizione provocarono diverse polemiche e reazioni in Italia e all\u2019estero.\nNo-global e sinistra.\nNel novembre 2002 la scrittrice vol\u00f2 in Italia per opporsi all'autorizzazione della manifestazione organizzata dai no-global a Firenze per il timore che si potessero ripetere i fatti del G8 di Genova del 2001. Incontr\u00f2 l'allora ministro dell'Interno Giuseppe Pisanu, l'allora segretario DS Piero Fassino e l'allora prefetto di Firenze Achille Serra. La Fallaci pubblic\u00f2 una lettera aperta sul \"Corriere della Sera\", nella quale chiese ai fiorentini di listare la citt\u00e0 a lutto al passare dei manifestanti. Il corteo dei no-global non pass\u00f2 per le vie del centro storico (solo la manifestazione inaugurale si tenne in piazza Santa Croce) e si risolse senza incidenti di rilievo. Secondo la Fallaci, la manifestazione s'era svolta senza incidenti grazie al servizio d'ordine della CGIL che era riuscito a \"narcotizzare i gruppi facinorosi del caotico movimento detto no-global\". Poi la scrittrice ricord\u00f2 i trascorsi nella Repubblica Sociale Italiana di Dario Fo, presente alla manifestazione con la moglie Franca Rame. Durante il corteo vennero anche esposti cartelli di insulti rivolti alla scrittrice. Dal palco Franca Rame la defin\u00ec una terrorista.\nInoltre Sabina Guzzanti ne fece un'imitazione caricaturale:\nDal pubblico arriv\u00f2 la frase: \u00abTi venisse un cancro\u00bb. E la Guzzanti, improvvisando, rispose: \u00abCe l'ho gi\u00e0 e ti venisse anche a te e alla tu' mamma\u00bb.\nLa Fallaci rispose alla Guzzanti dichiarando: \nE sul libro \"La forza della ragione\" la defin\u00ec \u00abun'imitatrice senza intelligenza e senza civilt\u00e0\u00bb e \u00abun'oca crudele che mi impersona con l'elmetto in testa e deride la mia malattia\u00bb.\nGi\u00e0 nei suoi precedenti libri e articoli ci sono dure critiche verso il potere giudiziario, in particolare nell'aprile 2005, in un articolo su \"Il Foglio\" di Giuliano Ferrara, aveva affermato che in Italia \u00ablo strapotere dei magistrati ha raggiunto vette inaccettabili. Impuniti e impunibili, sono i magistrati che oggi comandano. Manipolando la Legge con interpretazioni di parte cio\u00e8 dettate dalla loro militanza politica e dalle loro antipatie personali, approfittandosi della loro immeritata autorit\u00e0 e quindi comportandosi da padroni\u00bb. In seguito accus\u00f2 la Sinistra Italiana, la quale, avendo compreso quale sia lo \"strapotere\" della magistratura, \"se ne serve senza pudore\". Tale situazione, secondo la scrittrice, si stava verificando anche negli Stati Uniti: \"In America, oggi, il rischio della dittatura non viene dal potere esecutivo: viene dal potere giudiziario\". Nel libro \"Oriana Fallaci intervista s\u00e9 stessa - L'Apocalisse\", la scrittrice fiorentina fa riferimento alla sentenza della Corte Costituzionale n. 222/2004, la quale dichiarava costituzionalmente illegittimo l'art. 14 della Legge Bossi-Fini, la quale prevedeva l'arresto obbligatorio per lo straniero trattenutosi nel territorio dello Stato a seguito del provvedimento di espulsione. La Fallaci si disse incredula per la decisione della Consulta (\u00abQuei magistrati hanno perso il senno\u00bb), ritenendo che tale sentenza fosse stata resa possibile dall'orientamento politico dei componenti della Corte: \u00abHo fatto una piccola inchiesta, ho scoperto che la maggior parte di loro sono diessini o simpatizzanti diessini, insomma persone allattate col latte dell'egemonia culturale, e l'incredulit\u00e0 \u00e8 divenuta sgomento\u00bb.\nComunismo.\nNe \"La rabbia e l'orgoglio\", riprendendo giudizi gi\u00e0 espressi nei suoi scritti precedenti, Oriana Fallaci critica l'ideologia del comunismo, affermando, citando anche parole di suo padre, che esso \u00abproibisce alla gente di ribellarsi, governarsi, esprimersi, arricchirsi, e mette Sua Maest\u00e0 lo Stato al posto dei soliti re. Il comunismo \u00e8 un regime monarchico, una monarchia di vecchio stampo. In quanto tale taglia le palle agli uomini. E quando a un uomo gli tagli le palle non \u00e8 pi\u00f9 un uomo diceva mio padre. Invece di riscattare la plebe il comunismo trasforma tutti in plebe. Rende tutti morti di fame\u00bb.\nHa etichettato inoltre i sindacati italiani come \u00abun feudo personale di Karl Marx\u00bb, epiteto rivolto anche ad alcuni magistrati, colpevoli, secondo la sua opinione, di interpretare la legge secondo le proprie convinzioni politiche e antipatie personali.\nNe \"La forza della ragione\" indirizz\u00f2 una dura lettera aperta a Nadia Desdemona Lioce, leader delle Nuove Brigate Rosse.\nOriana Fallaci infatti ha sempre ritenuto importante la difesa della propriet\u00e0 privata e della libert\u00e0 economica.\nIslam e rapporti con la politica italiana.\nSempre nel 2002 la scrittrice fiorentina venne citata in giudizio in Svizzera dal Centro Islamico e dall'Associazione Somali di Ginevra, dalla sede di Losanna di SOS Racisme e da un cittadino privato, per il contenuto ritenuto razzista de \"La rabbia e l'orgoglio\". Nel novembre 2002 un giudice svizzero emise un mandato d'arresto per la violazione degli articoli 261 e 261 bis del Codice Penale Svizzero e ne richiese l'estradizione o, in alternativa, il processo da parte della magistratura italiana. L'allora ministro della Giustizia Roberto Castelli respinse la richiesta ricordando loro che la Costituzione Italiana protegge la libert\u00e0 d'espressione. L'episodio \u00e8 menzionato nel suo libro \"La forza della ragione\".\nIn un'intervista pubblicata su \"The New Yorker\" nel maggio 2006, la Fallaci si dichiar\u00f2 indignata per la costruzione di una moschea a Colle Val d'Elsa dichiarando: \u00abSe sar\u00f2 ancora viva andr\u00f2 dai miei amici di Carrara, la citt\u00e0 dei marmi. L\u00ec sono tutti anarchici; con loro prendo gli esplosivi e lo faccio saltare per aria. Non voglio vedere un minareto di 24 metri nel paesaggio di Giotto, quando io nei loro paesi non posso neppure indossare una croce o portare una Bibbia. Quindi, lo faccio saltare per aria!\u00bb. La Federazione Anarchica Italiana si dissoci\u00f2 dalle parole della Fallaci dichiarando come fosse opportuno \u00abnon millantare amicizie o comunanza d'intenti con gli anarchici di Carrara o di qualunque altro posto nel mondo\u00bb e definendo la Fallaci \u00abguerrafondaia\u00bb.\nLa Fallaci nell'intervento dichiar\u00f2 inoltre di non amare i messicani, ricordando il modo orribile con cui venne trattata dalla polizia messicana del 1968, quando, ferita durante la manifestazione di protesta contro le Olimpiadi, venne spedita in obitorio ancora viva. A tal proposito dichiar\u00f2: \u00abSe mi puntassero una pistola e mi dicessero di scegliere chi \u00e8 peggio tra i musulmani e i messicani avrei un attimo di esitazione; poi sceglierei i musulmani perch\u00e9 mi hanno rotto le palle\u00bb. L'articolo poi riporta l'ammirazione e interviste ad Anna Magnani, Greta Garbo e Federico Fellini e molte altre.\nTratta anche della visione e opinione della politica italiana. Afferm\u00f2 di non aver votato per le elezioni politiche del 2006 n\u00e9 in Italia, n\u00e9 per posta da New York. Dopo aver definito Romano Prodi e Silvio Berlusconi \u00abdue fottuti idioti\u00bb, riguardo al voto ha detto: \u00abPerch\u00e9 la gente si umilia votando? Io non ho votato. No! Perch\u00e9 ho una dignit\u00e0. Se a un certo punto mi fossi turata il naso e avessi votato per uno di loro mi sarei sputata in faccia\u00bb.\nAll'interno del libro \"La forza della ragione\" scrisse una lettera aperta indirizzata a Gianfranco Fini. Con dure parole lo paragon\u00f2 a Palmiro Togliatti a suo dire \u00abIl comunista pi\u00f9 odioso che abbia mai conosciuto\u00bb, anticipando le future analogie intellettuali con alcuni temi della sinistra (come il voto agli immigrati): \u00abSignor Fini, ma perch\u00e9 come capolista dell'Ulivo non si presenta Lei?\u00bb. Nella stessa lettera inoltre defin\u00ec con le parole \u00abvelenoso livore\u00bb il trattamento che la sinistra dedica a Silvio Berlusconi.\nAlcuni giorni prima delle elezioni politiche del 2006 era circolata in rete una dichiarazione di voto firmata col nome Oriana Fallaci in cui l'autore dichiarava il proprio sostegno a Silvio Berlusconi. La giornalista sment\u00ec d'esserne l'autore che ha invece \"vigliaccamente usato il suo nome\".\nNell'ultimo libro della \"Trilogia di Oriana Fallaci\", \"Oriana Fallaci intervista s\u00e9 stessa - L'Apocalisse\" (gli altri due sono \"La rabbia e l'orgoglio\" e \"La forza della ragione\"), la scrittrice fiorentina ripercorre i suoi rapporti con la politica, dalla richiesta fattale da Pietro Nenni di candidarsi per un seggio in Parlamento come indipendente nelle file del Partito Socialista Italiano, alla profonda critica verso lo schieramento di centro-sinistra della Seconda Repubblica. Proprio in virt\u00f9 della sua vecchia vicinanza al movimento Giustizia e Libert\u00e0, al PSI, ma anche al Partito Radicale (per le elezioni del 1976 dichiar\u00f2 di votare per i radicali a sostegno delle battaglie per i diritti civili), Oriana Fallaci peraltro rifiut\u00f2 sempre di essere etichettata come simpatizzante della destra: \u00ab [...] io non potrei mai schierarmi con la squadra di calcio che ha nome Destra\u00bb.\nNelle pagine dello stesso libro dedicate a Silvio Berlusconi, la scrittrice riprende i giudizi espressi nei libri precedenti: \u00abNe \"La rabbia e l'orgoglio\" gli ho dedicato un capitoletto impietoso, quasi villano\u00bb. Nonostante dica che Berlusconi \u00abnasce dal merito, figlio dell'intelligenza\u00bb afferm\u00f2 che \u00abquell'uomo \u00e8 troppo presuntuoso\u00bb. Tuttavia pi\u00f9 volte ribadisce di non voler essere associata a quello che definisce il \"cannibalismo\" degli avversari di centro-sinistra \u00abche cianciano di democrazia ma in fondo al cuore sono democratici quanto io son musulmana\u00bb. Nell'ambiente politico degli anni 2000 uno dei suoi pochi amici era il futuro segretario del PSI Riccardo Nencini.\nIn una lettera scritta nel 2000 a Chicco Testa e resa nota dal Riformista, Oriana Fallaci, nonostante si fosse sempre definita una partigiana non risparmia critiche sull'uccisione di Giovanni Gentile commessa durante la Resistenza italiana, e seppur indirettamente definisce quegli antifascisti che lo assassinarono dei 'cacasotto'. Scrive infatti \"l'assassinio di Gentile fu una carognata ingiusta e vigliacca. Gentile non era fascista. Che gli antifascisti furono dei \u00abcacasotto\u00bb perch\u00e9 uccisero un grande e inerme filosofo mentre non ebbero il coraggio di sminare i ponti di Firenze che i tedeschi avevano minato.\". \nOriana Fallaci critic\u00f2 anche la Lega Nord poich\u00e9 la riteneva un movimento anti-patriottico.. \nEutanasia, omosessualit\u00e0, aborto e Unione Europea.\nNegli ultimi anni ader\u00ec a tematiche del conservatorismo sociale. Nell'articolo sulla moschea di Colle Val d'Elsa la Fallaci espone anche la sua personale contrariet\u00e0 all'aborto, (\u00ab [...] a meno di non essere violentata e messa incinta da un Osama bin Laden o da un Zarqawi\u00bb), al matrimonio omosessuale (\u00abaccontentatevi del sacrosanto diritto che il mondo civile riconosce a chiunque il diritto di amare chi si vuole, come si vuole\u00bb dice in \"Oriana Fallaci intervista s\u00e9 stessa\") e alle adozioni gay, affermando che la maternit\u00e0 appartiene alle donne. Critic\u00f2 la cosiddetta \"lobby gay\" (\u00ab [...] come i musulmani vorrebbero che tutti diventassimo musulmani, loro vorrebbero che tutti diventassimo omosessuali\u00bb), pur dichiarando che l'omosessualit\u00e0 in s\u00e9 non la turbasse affatto (afferm\u00f2 di essere stata grande amica di Pier Paolo Pasolini, omosessuale dichiarato, oltre che di Franco Zeffirelli. In un'occasione, afferm\u00f2 di aver ospitato due omosessuali, cacciati dal padrone di casa una volta scoperta la loro relazione; Fallaci dichiar\u00f2 di essere rimasta profondamente dispiaciuta della partenza dei due uomini, avendo costruito con essi un rapporto 'quasi familiare').\nNel 2004 la Fallaci si schier\u00f2 contro l'eutanasia, riguardo al caso di Terri Schiavo, presentando le sue posizioni con un articolo apparso su \"Il Foglio\", e contro il referendum abrogativo della legge sulla procreazione medicalmente assistita, con un articolo pubblicato dal \"Corriere della Sera\".\nAnche l'Unione europea fu molto criticata da Oriana Fallaci, poich\u00e9 la vedeva come un club di uomini e donne dell'alta finanza che soggiogavano i paesi.\nRapporti con la religione.\nOriana Fallaci si dichiar\u00f2 sempre atea e ammiratrice dell'illuminismo, ma negli ultimi anni della sua vita si avvicin\u00f2 alla Chiesa cattolica, tramite l'amicizia personale con Rino Fisichella e il cardinale Joseph Ratzinger, il futuro papa Benedetto XVI. Ammorbid\u00ec le sue posizioni anticlericali, aderendo, in funzione antislamica, anche ad alcuni aspetti della Dottrina sociale della chiesa, come sui temi etici (in particolare negli articoli scritti nel biennio 2004-2006, riguardanti l'aborto e l'eutanasia). Inoltre fu considerata una neocon e teocon, che difendeva i simboli cristiani come simboli occidentali, pur non convertendosi mai, nemmeno in punto di morte, e rimanendo \"atea-cristiana\", come si autodefin\u00ec. Difese, attraverso i suoi scritti, gli ebrei e il diritto a esistere dello Stato d'Israele, condannando fermamente l'antisemitismo.\nFemminismo.\nNe \"La rabbia e l'orgoglio\" vengono espresse critiche al movimento delle femministe italiane, colpevoli di averla insultata anzich\u00e9 ringraziata \"d'avervi spianato la strada di aver dimostrato che una donna pu\u00f2 fare qualsiasi lavoro\". Le ha inoltre criticate per i recenti comportamenti: \"Com'\u00e8 che non organizzate mai una abbaiatina dinanzi all'ambasciata dell'Afghanistan o dell'Arabia Saudita o di qualche altro paese musulmano?\".\nCalcio.\nIl 19 giugno 2004 viene pubblicato sulla \"Gazzetta dello Sport\" un breve commento della Fallaci all'episodio avvenuto durante il Campionato europeo di calcio 2004 in cui il calciatore italiano Francesco Totti sputa in direzione del danese Christian Poulsen. Nell'articolo la giornalista-scrittrice si rivolge a Totti dicendo: \u00abcapisco le necessit\u00e0 professionali, ma io non avrei chiesto scusa a nessuno. Erano tre ore che quel danese lo prendeva a gomitate, pedate, stincate.\u00bb\nOnorificenze e riconoscimenti.\nHa vinto il Premiolino nel 1961 \"per l'articolo \"La sirena dei vent'anni\", profilo della cantante Mina\".\nNel 1970 vinse il Premio Bancarella con \"Niente e cos\u00ec sia\". Nel 1979 le fu conferito il premio speciale del Presidente nell'ambito del Premio Viareggio per \"Un uomo\".\nIl 30 novembre 2005 Oriana Fallaci ha ricevuto a New York il premio Annie Taylor per il coraggio del Center for the Study of Popular Culture (\"Centro Studi di Cultura Popolare\"). La scrittrice \u00e8 stata onorata per \"l'eroismo e il valore\" che hanno fatto di lei \u00abun simbolo nella resistenza contro il fascismo islamico e una combattente nella causa dell'umana libert\u00e0.\u00bb L'Annie Taylor Award (istituito in ricordo della prima persona che era riuscita a sopravvivere in un viaggio all'interno di una botte dalle cascate del Niagara) viene assegnato a individui che hanno mostrato e mostrano eccezionale coraggio in circostanze pesantemente avverse e di fronte a grave pericolo. David Horowitz, il fondatore del centro, motivando la premiazione, ha definito la Fallaci \u00abun generale nella guerra per la libert\u00e0\u00bb.\nL'8 dicembre 2005 Oriana Fallaci fu insignita dell'Ambrogino d'oro, il pi\u00f9 prestigioso riconoscimento conferito dalla citt\u00e0 di Milano.\nSu proposta del Ministro dell'istruzione Letizia Moratti il 14 dicembre 2005 il Presidente della Repubblica Italiana Carlo Azeglio Ciampi ha insignito Oriana Fallaci con una medaglia d'oro quale \"benemerita della cultura\". Le sue condizioni di salute le hanno impedito di prendere parte alla cerimonia di consegna, in occasione della quale ha scritto: \u00abLa medaglia d'oro mi commuove perch\u00e9 gratifica la mia fatica di scrittrice e di giornalista, il mio impegno a difesa della nostra cultura, il mio amore per il mio Paese e per la Libert\u00e0. Le attuali e ormai note ragioni di salute mi impediscono di viaggiare e ritirare direttamente un omaggio che per me, donna poco abituata alle medaglie e poco incline ai trofei, ha un intenso significato etico e morale\u00bb.\nIl 22 febbraio 2006 il presidente del Consiglio regionale della Toscana Riccardo Nencini ha insignito la Fallaci della medaglia d'oro del consiglio stesso. Nencini ha motivato la sua scelta dicendo che la Fallaci \u00e8 una delle bandiere della cultura toscana nel mondo. Durante la premiazione, avvenuta a New York, la scrittrice ha raccontato del suo tentativo di creare una vignetta su Maometto, in risposta alla montante polemica sulle vignette apparse sui giornali francesi e olandesi, che raffiguravano Maometto. A proposito ha dichiarato: \u00abDisegner\u00f2 Maometto con le sue nove mogli, fra cui la bambina che spos\u00f2 a 70 anni, le sedici concubine e una cammella col burqa. La matita, per ora, si \u00e8 infranta sulla figura della cammella, ma il prossimo tentativo probabilmente andr\u00e0 meglio\u00bb.\nNel 2010 le \u00e8 stato attribuito il Premio America alla memoria da parte della Fondazione Italia USA.\nNel cinema.\nLa Fallaci \u00e8 citata nelle opere televisive o cinematografiche elencate nella seguente tabella.\nLa Fallaci viene citata come esempio di grande giornalista all'interno del film iraniano \"Close-up\" di Kiarostami."}
{"id": "36908", "revid": "1458600", "url": "https://it.wikipedia.org/wiki?curid=36908", "title": "Sim\u00f3n Bol\u00edvar", "text": "Fondatore e presidente di Bolivia e della Grande Colombia, nazione che ha cercato di affermarsi come confederazione politico-militare in America Latina, Bol\u00edvar fu considerato per le sue azioni e le sue idee come \"El hombre de America\" (\"L'uomo d'America\"), e una delle pi\u00f9 importanti figure della storia politica e culturale dei paesi latinoamericani, nella maggior parte dei quali viene considerato un eroe. Ha ricevuto riconoscimenti in varie parti del mondo, con statue, monumenti, parchi, piazze e vie a lui dedicati. Inoltre, le sue idee e gli ideali politico-sociali hanno portato alla nascita di una corrente chiamata bolivarismo.\nBiografia.\nInfanzia e giovinezza.\nBol\u00edvar nacque a Caracas (Venezuela) il 24 luglio 1783, quartogenito di Juan Vicente Bol\u00edvar y Ponte e di Mar\u00eda de la Concepci\u00f3n Palacios y Blanco, entrambi di famiglia aristocratica spagnola di origine basca; nel 2012, il direttore del Cedocam (Centro de Documentaci\u00f3n de Canarias y Am\u00e9rica), Manuel Hern\u00e1ndez, torn\u00f2 dal Venezuela con i risultati della perizia genetica completa, e secondo questa perizia, Bol\u00edvar avrebbe come antenati diretti il banchiere genovese Cristoforo da Ponte (da qui gli sarebbe venuto il cognome Ponte), che nel XIV secolo a seguito della conquista genovese delle Isole Canarie era divenuto il proprietario di una zona delle isole e fondatore di alcune citt\u00e0 su Tenerife, e Jana Guti\u00e9rrez una donna guancia aborigena delle Canarie.\nRimase presto orfano (il padre mor\u00ec nel gennaio 1786 e la madre nel luglio 1792, entrambi per tubercolosi) e per testamento divenne suo legittimo tutore il nonno materno, don Feliciano Palacios, che era malato; per questo motivo i fratelli Bol\u00edvar furono affidati ai due zii materni.\nBol\u00edvar fu educato da diversi insegnanti, tra i quali si ricordano Sim\u00f3n Rodr\u00edguez (presso cui fu costretto ad abitare per qualche tempo) alla \"Escuela P\u00fablica\" del Cabildo (municipio coloniale) di Caracas e poi Andr\u00e9s Bello \u2013 la cui influenza fu notevole in termini di ideali e di stile di vita\u00a0\u2013 alla \"Academia de Matem\u00e1ticas\".\nIl 14 gennaio 1797, a nemmeno 14 anni, Sim\u00f3n Bol\u00edvar entr\u00f2 nel \"Batall\u00f3n de Milicias de blancos de los Valles de Aragua\", del quale alcuni anni prima era stato colonnello suo padre.\nNel 1799 si trasfer\u00ec in Spagna per completare gli studi. Vi spos\u00f2 Mar\u00eda Teresa Rodr\u00edguez del Toro y Alaysa nel 1802 ma, in occasione di un breve rientro in Venezuela nel 1803, la donna si ammal\u00f2 di febbre gialla e mor\u00ec. L'evento traumatizz\u00f2 Bol\u00edvar al punto che giur\u00f2 sul Monte Sacro di non risposarsi mai pi\u00f9 come gesto di fedelt\u00e0 alla moglie scomparsa. Bol\u00edvar ritorn\u00f2 in Europa nel 1804 e rimase diverso tempo a Parigi, dove condusse una vita agiata frequentando personalit\u00e0 tra cui Alexander von Humboldt con il quale mantenne poi una relazione epistolare, e conobbe Napoleone, dal quale rimase inizialmente affascinato per poi discostarsene perch\u00e9 questi, a suo parere, aveva tradito gli ideali della Rivoluzione francese.\nNel 1805 durante un soggiorno a Roma prese una ferma decisione e giur\u00f2 al suo amico Rodriguez che avrebbe liberato il Venezuela.\nNel 1807 Bol\u00edvar torn\u00f2 in Venezuela, dove permaneva uno stato di agitazione dopo la repressione di un tentativo d'insurrezione di Francisco de Miranda.\nIntanto in Europa il 19 marzo 1808, sotto la crescente pressione francese, il re Carlo IV di Spagna aveva abdicato a favore del figlio Ferdinando, ma il 5 maggio a Baiona entrambi furono costretti a cedere il trono a Napoleone, che incoron\u00f2 il fratello Giuseppe re di Spagna e delle colonie. La notizia giunse in Sudamerica, dopo che tentativi di rivolta alla corona di Spagna erano gi\u00e0 avvenuti a R\u00edo de la Plata, Charchas, La Paz e Quito; tra il popolo nativo si diffuse quindi ancor pi\u00f9 l'idea della necessit\u00e0 di una sovranit\u00e0 popolare libera dalla dipendenza europea, non avendo pi\u00f9 la Spagna un governo legale ed essendo stato il re incarcerato.\nAl servizio della Prima Repubblica (1810-1812).\nNel 1809 il ventiseienne Bol\u00edvar rientr\u00f2 nella sua propriet\u00e0 di Aragua, rifiutando apertamente di partecipare alla formazione della Giunta di governo del Venezuela; questo rifiuto fu motivato dalla convinzione del comandante che la costituenda Giunta non avrebbe goduto dell'indipendenza necessaria per operare. La Giunta, costituitasi il 19 aprile 1810, pose Bol\u00edvar a capo di una delegazione incaricata di recarsi nel Regno Unito insieme ad Andr\u00e9s Bello e ad Antonio Lopez Mendez in cerca di sostegno e collaborazione. Dal cancelliere Richard Wellesley ottenne l'amichevole neutralit\u00e0 britannica e rientr\u00f2 in Venezuela il 5 dicembre dove, cinque giorni dopo, fece tornare il generale indipendentista Francisco de Miranda, gi\u00e0 combattente nella rivoluzione americana e nella rivoluzione francese.\nDichiarazione d'indipendenza.\nIl Venezuela si ritrov\u00f2 ben presto sconvolto dalla guerra civile: le province erano infatti divise tra coloro che riconoscevano l'autorit\u00e0 della nuova Giunta e coloro che rimanevano fedeli alla reggenza della Spagna. La situazione divenne ancor pi\u00f9 tesa dopo che un congresso nella capitale riconobbe l'indipendenza del Venezuela il 5 luglio 1811, invitando il popolo alla ribellione contro gli spagnoli.\nIl primo impiego militare attivo di Bol\u00edvar fu sotto il comando di Miranda, in veste di ufficiale, per sedare le rivolte realiste. Il 13 agosto le truppe agli ordini di Miranda sconfissero i ribelli di Valencia; Bol\u00edvar partecip\u00f2 all'azione e, promosso sul campo colonnello, fu inviato ad annunciare la vittoria al governo di Caracas. Il 21 dicembre il governo fece approvare una costituzione, che Bol\u00edvar critic\u00f2 perch\u00e9 copiata pedissequamente da quella degli Stati Uniti. Il terremoto del 26 marzo 1812 e la sconfitta dell'inesperto Bol\u00edvar per mano dei realisti a Puerto Cabello il 30 giugno portarono alla caduta della Prima Repubblica. Il 26 luglio il comandante militare della Giunta, Francisco de Miranda, si arrese, mettendo fine alla breve vita della Prima Repubblica.\nLa restaurazione realista.\nGli accordi della capitolazione della Repubblica, approvati dal generale spagnolo delle forze realiste Juan Domingo de Monteverde, ma mai firmati da Miranda, garantivano l'amnistia e il diritto di emigrazione a tutti i gerarchi repubblicani, se essi ne avessero fatto richiesta. Nonostante tutto, la grave confusione in cui versava il paese fece s\u00ec che nessuno avesse certezze riguardo al reale contenuto dell'accordo; pertanto Bol\u00edvar, sentendosi tradito, il 30 luglio cattur\u00f2 a tradimento Miranda insieme con altri comandanti militari e lo consegn\u00f2 alle autorit\u00e0 spagnole. In cambio ricevette un salvacondotto che egli utilizz\u00f2 per imbarcarsi per Cura\u00e7ao il 27 agosto.\nL'esilio e la Seconda Repubblica (1812-1814).\n\"Campa\u00f1a Admirable\".\nA Cura\u00e7ao Bol\u00edvar venne a sapere che Monteverde aveva infranto la promessa e, anzich\u00e9 garantire l'esilio ai repubblicani, aveva deciso di arrestarli e far confiscare i loro beni per contrastare il pesante deficit accumulato dal governo negli anni di guerra. Irritato da queste notizie, scelse di tornare a occuparsi della causa patriottica; nell'ottobre 1812 arriv\u00f2 a Cartagena, citt\u00e0 che l'anno precedente si era proclamata indipendente, unendosi con altre quattro province per formare le Province Unite di Nuova Granada. Bol\u00edvar scrisse il \"Manifesto di Cartagena\", apparso il 15 dicembre sui muri e divulgato di casa in casa, che conteneva l'analisi politica e militare della caduta della Prima Repubblica venezuelana, esortava la Nuova Granada a non commettere gli stessi errori e proponeva rimedi alle divisioni coloniali in favore dell'obiettivo comune dell'indipendenza. Poco dopo esort\u00f2 il governo alla riconquista di Caracas, chiese e ottenne di prestare servizio come ufficiale nelle truppe del Governo di Cartagena, con le quali risollev\u00f2 il suo prestigio combattendo i realisti neo-granadini in diverse citt\u00e0 lungo la frontiera con il Venezuela; il 28 febbraio 1813 ottenne una grande vittoria contro gli spagnoli a C\u00facuta. Le brillanti vittorie culminarono con l'agognata riconquista di Caracas, nella quale Bol\u00edvar entr\u00f2 il 6 agosto 1813; due giorni dopo veniva ripristinata ufficialmente la repubblica. I successi militari gli fruttarono la cittadinanza neo-granadina e il rango di brigadiere, oltre alla fedelt\u00e0 e all'ammirazione degli ufficiali neo-granadini.\nRestaurazione della repubblica e successiva caduta.\nL'ingresso di Bol\u00edvar a Caracas fu accompagnato dal tripudio della folla, da cui il soprannome \"El Libertador\" con cui tuttora viene ricordato. Monteverde era diventato assai impopolare per non aver mantenuto nessuna delle promesse fatte in sede di armistizio. Inoltre il suo governo fu caratterizzato dalle atrocit\u00e0 commesse dalle sue truppe, abituate a torturare e uccidere civili anche quando solo sospettati di aver collaborato con le forze repubblicane.\nTuttavia Bol\u00edvar non poteva contare sull'appoggio degli aristocratici, in quanto la maggior parte di essi aveva ormai abbandonato l'idea dell'indipendenza a causa del rapido tracollo della Prima Repubblica e delle ripercussioni sub\u00ecte. Inoltre molti rimproveravano a Bol\u00edvar di essersi unilateralmente posto a capo di una giunta militare, senza garantire libere elezioni.\nLa Seconda Repubblica ebbe egualmente vita breve, poich\u00e9 fall\u00ec nel convincere gli strati sociali pi\u00f9 bassi della popolazione. Infatti, mentre a Caracas veniva acclamato, nelle regioni interne la parte rurale della popolazione, formata dai cosiddetti \"Llaneros\", ovvero gli abitanti dei Los llanos, particolarmente celebri in quegli anni per la loro velocit\u00e0 di spostamento e la loro ferocia in combattimento, si schier\u00f2 contro il governo. Il generale realista Juan Manuel Cajigal approfitt\u00f2 della situazione per invadere il paese, portando dalla sua parte i \"Llaneros\" grazie a Jos\u00e9 Tom\u00e1s Boves, che sconfisse due volte Bol\u00edvar infliggendo numerose perdite al suo esercito e costringendolo ad abbandonare Caracas, da lui conquistata il 16 luglio 1814.\nSim\u00f3n Bol\u00edvar e i suoi uomini si rifugiarono a oriente, ricongiungendosi a quelli di Santiago Mari\u00f1o, ma, in netta inferiorit\u00e0 numerica, furono nuovamente sconfitti ad Aragua de Barcelona il 17 agosto 1814. Bol\u00edvar, salvatosi miracolosamente nella battaglia, fu arrestato insieme con Mari\u00f1o dai due comandanti repubblicani e suoi subordinati Jos\u00e9 F\u00e9lix Ribas e Manuel Piar, poich\u00e9 considerati disertori, visto che avevano abbandonato la terraferma per dirigersi a Isla Margarita a bordo di una nave del corsaro italiano Giovanni Bianchi, al servizio dei repubblicani. Nei confusi eventi successivi riusc\u00ec comunque a espatriare assieme a Mari\u00f1o e l'8 settembre i due, dopo aver lasciato il Venezuela, arrivarono a Cartagena, nuovamente in esilio nelle Province Unite di Nuova Granada. Il destino punir\u00e0 Ribas per quel gesto: nonostante la morte di Boves nella battaglia di Urica il suo esercito venne sconfitto, e presto cadde nelle mani dell'esercito realista, che per rappresaglia, lo fucil\u00f2, friggendone la testa nell'olio ed esponendola poi all'entrata di Caracas.\nSecondo esilio nei Caraibi (1814-1816).\nDifesa e partenza da Nuova Granada.\nNel 1814 in Europa si stava chiudendo la parentesi napoleonica e quando il re Ferdinando VII torn\u00f2 sul trono di Spagna, intraprese immediatamente una serie di azioni contro le rivolte sudamericane, che culminarono nell'invio di un massiccio esercito comandato dal colonnello veterano Pablo Morillo al fine di riprendere le terre perdute. Morillo, una volta arrivato in Sudamerica, si rese conto che gran parte del Venezuela era gi\u00e0 stato riconquistato e pertanto ripose la propria attenzione verso le Province Unite di Nuova Granada.\nDopo aver lasciato il Venezuela, Bol\u00edvar era rientrato nei ranghi delle forze armate delle Province Unite. Combatt\u00e9 contro diverse forze realiste e riusc\u00ec a conquistare Bogot\u00e0 il 12 dicembre 1814, dopo otto mesi di campagna. Nei mesi successivi, per\u00f2, ebbe diversi dissapori con il suo governo, che in pi\u00f9 occasioni si rifiut\u00f2 di appoggiare le sue operazioni. Percependo di essere divenuto un personaggio scomodo e sentendosi anche tradito dai vertici del governo, l'8 maggio 1815 decise di partire per la Giamaica. Nel dicembre dello stesso anno Morillo prese Cartagena e cinque mesi dopo Bogot\u00e0, mettendo fine all'esistenza delle Province Unite di Nuova Granada.\nIn Giamaica, Haiti e Cura\u00e7ao.\nA 32 anni Bol\u00edvar era nuovamente esiliato lontano dalla sua patria. Arrivato in Giamaica, indirizz\u00f2 a tutti i governi d'Europa, e in particolare alRegno Unito, una lettera in cui chiedeva sostegno alla causa dell'indipendenza americana dalla Spagna; tuttavia non ottenne nessun responso.\nLasci\u00f2 la Giamaica e si stabil\u00ec nella piccola repubblica di Haiti, che aveva recentemente ottenuto l'indipendenza dalla Francia. Nell'isola fu caldamente accolto dal presidente Alexandre P\u00e9tion, ammiratore delle sue gesta, che concesse ospitalit\u00e0 e rifornimenti a tutti gli esiliati venezuelani e granadiani, e ben presto la comunit\u00e0 di esuli divenne numericamente importante. Bol\u00edvar collabor\u00f2 attivamente nel governo dell'isola e P\u00e9tion riusc\u00ec a persuaderlo a non arrendersi, ma a continuare la lotta; sempre grazie al presidente haitiano, Bol\u00edvar divenne anche un fervente sostenitore della lotta alla schiavit\u00f9.\nIl 23 marzo 1816, con l'aiuto di Haiti e con l'ammiraglio Luis Bri\u00f3n, Sim\u00f3n Bol\u00edvar ritorn\u00f2 a combattere, salpando per Margarita, dove arriv\u00f2 in maggio, conquistando Angostura (oggi Ciudad Bol\u00edvar). Il 16 giugno 1816 Bol\u00edvar proclam\u00f2 l'abolizione della schiavit\u00f9 in Venezuela. In seguito comand\u00f2 le armate rivoluzionarie insieme con Mari\u00f1o, Piar e Carlos Soublette, conquistando molte citt\u00e0 costiere. Dopo i successi iniziali, le armate rivoluzionarie furono duramente sconfitte a Ocumare de la Costa; dopo questa battaglia Bol\u00edvar si imbarc\u00f2 in cerca di nuovi rinforzi, mentre Mari\u00f1o e Piar furono messi in rotta e si ritirarono.\nNon trovando nessun aiuto lungo la costa, Bol\u00edvar torn\u00f2 a Haiti; qui ottenne i rinforzi che cercava per organizzare una nuova spedizione con cui raggiunse Barcelona, che era sotto il controllo di Mari\u00f1o. Piar stava assediando i realisti ad Angostura. Le truppe di Bol\u00edvar furono determinanti nel contribuire alla conquista della citt\u00e0 nell'agosto 1817.\nAngostura si rivel\u00f2 una base eccellente per le successive operazioni e per il commercio, grazie agli ottimi collegamenti stradali e soprattutto fluviali. Qui Bol\u00edvar incominci\u00f2 la pubblicazione del giornale \"Correo del Orinoco\", organo di stampa ufficiale dei rivoluzionari, che ben presto incominci\u00f2 a essere distribuito non solo in Venezuela, ma anche nei Caraibi e in Europa. Dalla precedente esperienza Sim\u00f3n aveva appreso la forza e la pericolosit\u00e0 dei \"llaneros\"; pertanto tramite P\u00e1ez e Piar incominci\u00f2 il reclutamento e l'organizzazione di queste unit\u00e0 che in precedenza avevano combattuto per i realisti; il motivo del cambio di rotta di questi soldati fu dovuto al malcontento maturato sotto il comando di Morillo e Boves, che li usavano come carne da macello senza concedere loro gradi e riconoscimenti che essi ritenevano meritati.\nBol\u00edvar venne accolto trionfalmente e ricevette il titolo di presidente della Repubblica del Venezuela, la terza democrazia. Il Venezuela avrebbe dovuto essere solo la prima tappa del suo progetto politico, che presupponeva la totale sconfitta militare spagnola, ma molti patrioti seguirono Bol\u00edvar solo come capo militare, senza condividerne affatto il progetto politico.\nLa Terza Repubblica (1817-1820).\nContrasti interni.\nIl primo ostacolo alla \"leadership\" di Bol\u00edvar fu nell'incontro definito \"Congresillo de Cariaco\" tra l'8 e il 9 maggio 1817. In questa sede ci si aspettava una conferma dei pieni poteri del \"Libertador\", ma una fazione politica del congresso, capeggiata da Jos\u00e9 Cort\u00e9s de Madariaga, propose la restaurazione della costituzione del 1811. Mari\u00f1o appoggi\u00f2 la decisione e offr\u00ec le proprie dimissioni, congiunte a quelle di Bol\u00edvar, per permettere agli otto membri del congresso di eleggere un nuovo esecutivo. Al termine di una negoziazione venne nominato un triumvirato composto da Fernando Rodr\u00edguez del Toro (al momento esiliato in Trinidad), Francisco Javier Mayz (uno degli otto membri del congresso) e Sim\u00f3n Bol\u00edvar (anch'egli non presente in quel momento). Mari\u00f1o venne nominato comandante in capo delle forze armate e La Asunci\u00f3n venne scelta come capitale provvisoria. In giugno Bol\u00edvar si disse affranto della piega che stavano prendendo gli eventi e si convinse che al momento la stabilit\u00e0 dell'esecutivo in Venezuela poteva essere assicurata solo con la forza. Poco dopo i comandanti Rafael Urdaneta e Antonio Jos\u00e9 de Sucre, fedelissimi di Bol\u00edvar, costrinsero il triumvirato a dissolversi.\nVerso la met\u00e0 del 1817 Bol\u00edvar divenne dell'idea che non doveva pi\u00f9 permettere a nessuno di contestare la sua \"leadership\"; dopo la caduta di Angostura sfrutt\u00f2 la sua enorme popolarit\u00e0 per costringere all'esilio Piar, con cui aveva avuto dei dissapori. Inizialmente Bol\u00edvar concesse un passaporto al rivale, ma in seguito cambi\u00f2 idea, facendolo arrestare e accusare di tradimento, oltre che di violenza verso la parte bianca della popolazione. Piar fu sottoposto a processo dalla corte marziale e giudicato colpevole; infine il 16 ottobre venne giustiziato.\nDopo aver consolidato la propria posizione politica, Bol\u00edvar incominci\u00f2 a estendere il raggio delle sue campagne militari, allo scopo di liberare tutto il Sudamerica dalla monarchia spagnola. Nel gennaio 1818 incontr\u00f2 per la prima volta P\u00e1ez, che lo riconobbe ufficialmente come \"leader\" del movimento repubblicano. Nonostante questo, P\u00e1ez rifiut\u00f2 di permettere a Bol\u00edvar di usare la sua cavalleria \"llanero\" nell'attacco di Caracas, poich\u00e9 egli temeva che senza i \"llanero\" non sarebbe stato in grado di mantenere la posizione qualora fosse stato attaccato. Bol\u00edvar pertanto a met\u00e0 anno attacc\u00f2 Caracas da solo, fallendo.\nNonostante la sconfitta, la pacificazione del paese proseguiva bene, soprattutto nella parte meridionale; pertanto Bol\u00edvar decise che fosse giunto il momento di passare dalla sua dittatura a una forma stabile di democrazia, conferendo al Venezuela un governo permanente e istituzioni costituzionali. Egli decise d'indire le elezioni, dalle quali risult\u00f2 il \"Congresso di Angostura\", composto da 26 delegati eletti dalla popolazione. Il congresso incominci\u00f2 i propri lavori nel febbraio 1819 e durante la seduta inaugurale Bol\u00edvar lesse un discorso ricordato tuttora come uno dei punti cardine del suo pensiero politico. Lo stesso giorno il Congresso elesse formalmente Bol\u00edvar quale presidente della Repubblica consentendo che egli conservasse anche il comando delle forze armate.\nLa Campagna di Nuova Granada.\nDopo l'inizio dei lavori del Congresso, Bol\u00edvar incominci\u00f2 a pianificare un nuovo piano di campagna militare finalizzato alla liberazione di Nuova Granada, roccaforte spagnola gi\u00e0 da tre anni. L'operazione era facilitata dal fatto che la regione era rimasta indipendente per sei anni prima di tornare sotto il dominio spagnolo; pertanto il sentimento indipendentista era ancora forte e l'ideologia realista non aveva altres\u00ec molta presa sul popolo. Per contro l'esercito realista nella zona era decisamente meglio equipaggiato di quello di Bol\u00edvar. Il \"Libertador\" elabor\u00f2 all'uopo un piano di campagna volto a sorprendere il nemico, attaccandolo durante la stagione delle piogge, mentre le campagne erano allagate e le forze di Morillo impossibilitate a muoversi.\nL'armata era composta da circa 2\u00a0500 soldati; l'itinerario scelto prevedeva di percorrere le calde e umide pianure della Colombia per poi attraversare il passo montano di P\u00e1ramo de Pisba, a quasi 4\u00a0000 metri di quota. I soldati dovettero fare i conti con la malaria nella prima parte del viaggio e poi con problemi di congelamento nelle fredde strade di montagna, cui erano sensibilmente impreparati. Il 5 luglio 1819 Bol\u00edvar complet\u00f2 l'attraversamento delle montagne trovando la zona sguarnita poich\u00e9, come da lui previsto, Morillo riteneva il passo assolutamente impraticabile in quel periodo dell'anno. A quel punto la cavalcata di Bol\u00edvar divenne inarrestabile: il 25 sconfisse per la prima volta una piccola guarnigione nemica e continu\u00f2 la marcia verso la capitale; il 7 agosto la maggior parte delle forze realiste si arrese e il 10 egli entr\u00f2 alla testa del suo esercito a Bogot\u00e0.\nMentre il \"Libertador\" era ancora impegnato nella campagna di liberazione, alcuni membri del Congresso cercarono di diffondere la falsa notizia che egli fosse morto in battaglia e cercarono quindi di destituirlo. Al suo rientro la popolarit\u00e0 era ormai alle stelle e riusc\u00ec perci\u00f2, senza problemi, a far destituire Francisco Antonio Zea, sostituendolo con Juan Bautista Arismendi. Alla fine dell'anno Bol\u00edvar parl\u00f2 al Congresso e chiese di unire Venezuela e Nuova Granada in un nuovo grande Stato. La sua richiesta venne accolta: il 17 dicembre nasceva cos\u00ec la Gran Colombia e Bol\u00edvar veniva eletto presidente del nuovo Stato. Fu annullata la costituzione esistente e sostituita con una nuova, nel contempo anche il congresso fu riformato.\nPresidente e Comandante in Capo della Grande Colombia (1820-1825).\nNel 1820 il sogno di Bol\u00edvar stava diventando realt\u00e0. Le cose migliorarono ulteriormente quando si venne a sapere che i rinforzi ordinati dal re per combattere la rivolta in America si erano ammutinati prima di partire, in Andalusia, guidati da Rafael del Riego. La nuova costituzione spagnola cambi\u00f2 radicalmente la visione delle ribellioni in America Latina e molte parti politiche proposero di comprendere nella costituzione anche gli ispano-americani. Tuttavia Bol\u00edvar fu irremovibile e neg\u00f2 qualsiasi riconciliazione, affermando che la Gran Colombia era uno Stato sovrano in cui veniva applicata la propria costituzione e non quella spagnola.\nNel frattempo Morillo, consapevole della sempre maggiore debolezza della propria posizione, continu\u00f2 i negoziati per ottenere un cessate il fuoco. Furono sottoscritti due trattati il 25 e 26 novembre a Santa Ana de Trujillo, che stabilirono un armistizio di sei mesi. Questi negoziati, sebbene di poca utilit\u00e0 pratica, furono fondamentali perch\u00e9 in essi per la prima volta i rappresentanti del governo spagnolo trattarono la Colombia come una nazione autonoma, riconoscendone pertanto, seppur in modo implicito, i loro \"leader\" non pi\u00f9 come semplici ribelli, ma come dignitari di Stato. La tregua permise a Bol\u00edvar di riorganizzare l'esercito per un eventuale scontro finale. Entro la fine dell'anno il governo spagnolo concesse a Morillo (dopo diversi anni di attesa) la possibilit\u00e0 di dimettersi dall'incarico e di ritirarsi. Il suo posto fu preso da Miguel de la Torre.\nVittorie in Venezuela.\nLa tregua non dur\u00f2 per tutti i sei mesi previsti. Il 28 gennaio il \"cabildo\" di Maracaibo, in negoziato segreto gi\u00e0 da tempo con i repubblicani, dichiar\u00f2 la provincia come repubblica indipendente e subito dopo l'adesione alla Colombia. La Torre consider\u00f2 questo atto come una violazione del trattato di tregua. Al comando di 7\u00a0000 uomini Bol\u00edvar affront\u00f2 i realisti nella battaglia di Carabobo il 24 giugno 1821, infliggendo una dura sconfitta al nemico e assicurandosi il controllo e l'indipendenza del Venezuela.\nLe campagne in Ecuador e Per\u00f9 (1821-1824).\nIl controllo spagnolo in Sudamerica stava rapidamente collassando, anche per via dei problemi interni della Spagna nella madrepatria. Ne approfitt\u00f2 in breve Guayaquil, che si dichiar\u00f2 indipendente nell'ottobre 1820, istituendo una propria giunta di governo, seguita a breve distanza da Portoviejo e Cuenca, che gli spagnoli avevano trascurato per difendere Quito, che invece rimaneva saldamente nelle mani dei realisti comandati dal maresciallo Melchor Aymerich, il quale riusc\u00ec anche a difendersi sconfiggendo nel gennaio 1821 i soldati repubblicani inviati dalla giunta di Guayaquil.\nBol\u00edvar appoggi\u00f2 fin dall'inizio i movimenti indipendentisti nella Provincia di Quito e invit\u00f2 formalmente i rappresentanti delle varie giunte a unirsi alla Grande Colombia, scongiurando il pericolo di rimanere frazionati in tante piccole entit\u00e0 fragili. Bol\u00edvar si adoper\u00f2 affinch\u00e9 i nuovi indipendentisti ricevessero il maggior sostegno possibile, inviando rifornimenti e uomini al comando di Antonio Jos\u00e9 de Sucre, che arriv\u00f2 a Guayaquil in febbraio. Sucre per tutto il 1821 tent\u00f2 vanamente di conquistare Quito e in novembre entrambe le parti, esauste dalla lotta, firmarono un armistizio di 90 giorni. Al termine della durata del trattato la guerra riprese e il 24 maggio 1822, in seguito alla battaglia di Pichincha, le forze di Sucre conquistarono definitivamente Quito, e lo stesso anno tutta la regione dell'attuale Ecuador si un\u00ec alla Grande Colombia. A questo punto l'attenzione di Bol\u00edvar era interamente rivolta a cacciare le ultime armate realiste, di stanza in Per\u00f9, e liberare la regione.\nJos\u00e9 de San Mart\u00edn aveva incominciato a fare incursioni in Per\u00f9 fin dal 1820. Nel 1821 aveva gi\u00e0 liberato buona parte del territorio peruviano, ma le citt\u00e0 principali restavano in mano realista. Il 26 e 27 luglio 1822 Bol\u00edvar e San Mart\u00edn s'incontrarono alla conferenza di Guayaquil. Durante l'incontro si trovarono entrambi d'accordo che era necessario liberare al pi\u00f9 presto anche il Per\u00f9 e discussero i loro piani di campagna per completare l'operazione. San Mart\u00edn, Bol\u00edvar e Sucre nei mesi seguenti conquistarono sempre pi\u00f9 territorio e il 10 febbraio 1824 Bol\u00edvar ricevette l'incarico di Dittatore del Per\u00f9. Il \"Libertador\" si dedic\u00f2 alla riforma completa della politica e dell'apparato militare del nuovo Stato, conducendo personalmente, insieme con Sucre, l'esercito nella battaglia di Jun\u00edn il 6 agosto 1824. Sucre sconfisse l'esercito nemico anche nella battaglia di Ayacucho il 9 dicembre. Al completamento dell'indipendenza di tutto il Sudamerica mancava solo l'Alto Per\u00f9 (attuale Bolivia), Callao e Chilo\u00e9).\nL'indipendenza dell'Alto Per\u00f9 e la nascita della Bolivia.\nBol\u00edvar era ora presidente sia della Grande Colombia sia del Per\u00f9, garantendo a entrambi i paesi poteri straordinari per poter contrastare la monarchia spagnola. A causa dei molteplici impegni Bol\u00edvar fu costretto a delegare la guerra di liberazione dell'Alto Per\u00f9 a Sucre e O'Connor, un militare irlandese emigrato in Sudamerica; i due comandanti completarono le operazioni militari e ottennero l'indipendenza il 6 agosto 1825.\nIl 6 agosto 1825 l'Alto Per\u00f9 divenne una nuovo Stato con il nome di \"Repubblica di Bol\u00edvar\", successivamente cambiato in Bolivia; il progetto d'indipendenza del Sudamerica dalla Spagna, a cui Bol\u00edvar aveva dedicato la sua intera vita, era finalmente completo e nel periodo seguente Bol\u00edvar si concentr\u00f2 sul consolidamento dei nuovi Stati indipendenti.\nLa fine politica.\nA partire dal 1827, le divisioni interne e le rivalit\u00e0 personali tra i generali rivoluzionari provocarono dei conflitti politici e la fragile confederazione sudamericana sognata da Bol\u00edvar si ruppe per sempre. La Convenzione di Oca\u00f1a (presso C\u00facuta) si riun\u00ec da aprile a giugno del 1828 per risolvere i problemi di governabilit\u00e0 riformando la costituzione del 1821. Bol\u00edvar, forte della propria immensa popolarit\u00e0, richiese di inserire nella costituzione il proprio mandato \"ad vitam\" come presidente e la possibilit\u00e0 di nominare il proprio successore; fronteggiando la ferma opposizione del vicepresidente Francisco de Paula Santander, convinto federalista. Bol\u00edvar si proclam\u00f2 dittatore il 27 agosto abolendo la vicepresidenza e scamp\u00f2 a un attentato santanderista in settembre; gli attentatori furono condannati alla fucilazione e Santander dovette prendere la via dell'esilio. Il gesto riusc\u00ec a sanare la frattura ma fu solo una vittoria di Pirro di breve durata, in quanto gran parte della classe dirigente della confederazione gli si rivolse ben presto contro, accusandolo di aver tradito gli ideali da lui stesso proclamati e decretando l'inizio della sua fine.\nBol\u00edvar, ormai seriamente malato di tubercolosi, vide la sua costruzione disfarsi rapidamente: il Per\u00f9 si dichiar\u00f2 contro di lui nel 1829 e il Venezuela si proclam\u00f2 indipendente il 13 gennaio 1830. Bol\u00edvar si dimise dalla presidenza il 20 gennaio in congresso, ma le dimissioni furono accettate solo il 4 maggio, con la concessione di una pensione annua di 3\u00a0000 pesos. Amaramente dichiar\u00f2: \"Ho arato il mare!\" Il 20 settembre 1830 scrisse a Pedro Brice\u00f1o M\u00e9ndez, suo ex ministro della Marina e della Guerra: \"Sono vecchio, malato, stanco, disilluso, nauseato, calunniato e pagato male. Non chiedo altra ricompensa che il riposo e la salvaguardia del mio onore; disgraziatamente \u00e8 quello che non riesco a ottenere.\"\nL'8 maggio un disilluso Bol\u00edvar part\u00ec da Bogot\u00e0, con l'intenzione di tornare in Europa, passando per la Giamaica. Arriv\u00f2 a Cartagena in giugno, sulla cui stampa a fine luglio lesse la risoluzione del Congresso venezuelano di rompere le relazioni con la Colombia finch\u00e9 egli fosse rimasto sul suolo colombiano.\nMorte.\nMentre la sua salute peggiorava, impedendogli comunque di partire, si trasfer\u00ec da Bogot\u00e0 a una tenuta presso Santa Marta, in cerca di un clima migliore. Vi giunse il 1\u00ba dicembre ma, peggioratovi rapidamente, mor\u00ec il 17 dicembre 1830 \u00ab\"A la una y tres minutos de la tarde muri\u00f3 el sol de Colombia\"\u00bb (\u00aball'una e tre minuti del pomeriggio mor\u00ec il sole della Colombia\u00bb), come recit\u00f2 il comunicato ufficiale. Negli ultimi momenti di lucidit\u00e0, dett\u00f2 il testamento e un proclama in cui auspicava che almeno la sua morte servisse a consolidare l'unit\u00e0 e a far sparire le fazioni.\nPoco dopo la sua morte, la Gran Colombia, gi\u00e0 moribonda per le dispute politiche interne, fu dichiarata legalmente dissolta nel 1831. Le succedettero le tre Repubbliche di Nueva Granada, Venezuela ed Ecuador, sotto la guida rispettivamente del neogranadino Francisco de Paula Santander, del venezuelano Jos\u00e9 Antonio P\u00e1ez e dell'ecuadoriano Juan Jos\u00e9 Flores.\nLe spoglie di Bol\u00edvar furono seppellite nella Basilica Cattedrale di Santa Marta finch\u00e9 nel dicembre 1842 furono traslate in Venezuela, suo paese d'origine, come da richiesta testamentaria. L\u00ec furono tumulate nella cripta della cattedrale di Caracas, luogo sepolcrale della famiglia, finch\u00e9 la Repubblica del Venezuela non edific\u00f2 il Pantheon Nazionale, dove furono traslate in via definitiva.\nPensiero politico.\nSim\u00f3n Bol\u00edvar era un ammiratore degli ideali della rivoluzione americana e della rivoluzione francese. Tuttavia, dai padri fondatori degli Stati Uniti d'America egli si differenziava per due sostanziali punti di vista: in primo luogo Bol\u00edvar era un convinto anti-schiavista; egli afferm\u00f2 pi\u00f9 volte il proprio punto di vista e lo mise in pratica abolendo la schiavit\u00f9 nei territori sotto il suo controllo. Questa sua visione della libert\u00e0 individuale fu ulteriormente rafforzata durante la permanenza a Haiti.\nIn secondo luogo Bol\u00edvar non credeva nel sistema politico federale adottato dagli Stati Uniti; egli infatti riteneva che i livelli locali di amministrazione dovessero rimanere sempre al di sotto dello Stato centrale, che doveva pertanto mantenere una posizione di predominanza sulle entit\u00e0 regionali.\nBol\u00edvar inoltre ritenne che le innovazioni costituzionali statunitensi non avrebbero potuto essere applicate in un contesto ancora selvaggio e in gran parte non civilizzato come quello sudamericano, e pi\u00f9 volte afferm\u00f2 che sarebbe stata necessaria ancora per molti anni una guida forte per tenere uniti i popoli del Sudamerica.\nMilitanza massonica.\nNel 1803, Bol\u00edvar fu iniziato nella loggia massonica \"Lautaro\" a Cadice, in Spagna. Qui conobbe due protagonisti della Rivoluzione bolivariana, Jos\u00e9 de San Mart\u00edn e Mariano Moreno, anch'essi massoni. Nel maggio 1806, Bol\u00edvar divenne a Parigi Gran Maestro della Loggia Madre di San Alessandro di Scozia. Durante il suo soggiorno a Londra, frequent\u00f2 la loggia \"The Great American Reunion\", guidata da Francisco de Miranda. Nell'aprile 1824, Bol\u00edvar fu insignito del 33\u00ba grado del Rito Scozzese Antico e Accettato, con il titolo di Ispettore Generale onorario.\nNella cultura di massa.\nLuoghi.\nLa fama di Sim\u00f3n Bol\u00edvar in Sudamerica \u00e8 paragonabile a quella che in Europa godono personaggi come Napoleone Bonaparte o Giuseppe Garibaldi; la maggior parte delle citt\u00e0 in Venezuela, Colombia e Bolivia hanno statue, piazze o vie dedicate alla sua figura.\nI principali luoghi intitolati a Bol\u00edvar sono:"}
{"id": "36912", "revid": "287204", "url": "https://it.wikipedia.org/wiki?curid=36912", "title": "XOR (disambigua)", "text": ""}
{"id": "36914", "revid": "404338", "url": "https://it.wikipedia.org/wiki?curid=36914", "title": "Don", "text": ""}
{"id": "36919", "revid": "1437331", "url": "https://it.wikipedia.org/wiki?curid=36919", "title": "Storia della Nigeria", "text": "La storia della Nigeria ebbe inizio molto prima dell'epoca coloniale.\nPi\u00f9 di 2.000 anni fa, la civilt\u00e0 Nok nel territorio ora compreso nello stato di Plateau, lavorava il ferro e produsse sofisticate sculture in terracotta. Nelle citt\u00e0 settentrionali di Kano e Katsina, la presenza dell'uomo \u00e8 documentata a partire dal I millennio a.C. Nei secoli che seguirono, questi regni Hausa e l'impero Bornu vicino al Lago Ciad prosperarono in quanto importanti crocevia dei commerci nord-sud tra i Berberi del Nord Africa e le popolazioni delle foreste, che scambiavano schiavi, avorio e noci di kola per sale, perline di vetro, corallo, vestiti, armi, barre di ottone e conchiglie dette \"cauri\", usate come moneta.\nNel sud-ovest, il regno Yoruba di Oyo fu fondato attorno al 1400, ed ebbe il suo momento di massima importanza tra il XVII e il XIX secolo, raggiungendo un alto livello di organizzazione politica e una notevole estensione, arrivando a comprendere territori che arrivavano fino al moderno Togo. Nella parte centrale del sud dell'odierna Nigeria, attorno al XV e XVI secolo, il Regno del Benin aveva sviluppato un esercito efficiente, un elaborato cerimoniale di corte ed un artigianato i cui lavori in avorio, legno, bronzo ed ottone sono apprezzati a livello mondiale ancora oggi.\nTra il XVII e il XIX secolo, gli esploratori e commercianti europei fondarono citt\u00e0 portuali per accrescere la tratta degli schiavi destinati alle Americhe. Il commercio di beni, in particolar modo olio di palma e legname, rimpiazzarono la tratta degli schiavi durante il XIX secolo, in particolare grazie alle azioni antischiavismo della Marina Britannica. All'inizio del XIX secolo, Usman dan Fodio a capo dei Fulani raccolse gran parte del nord sotto il debole controllo di un Impero Fulani islamico che aveva il proprio centro a Sokoto.\nUna sfera di influenza inglese.\nA seguito delle guerre napoleoniche, i britannici diedero forte espansione al commercio con i territori posti all'interno della Nigeria. Nel 1885 le rivendicazioni britanniche riguardo ad una propria sfera di influenza in quell'area ricevettero riconoscimento internazionale e l'anno seguente venne creata la \"Royal Niger Company\". Nel 1900 i territori della Compagnia finirono sotto il controllo del Governo Britannico, che si muoveva per consolidare il proprio controllo sull'area della moderna Nigeria. Il 1\u00ba gennaio 1901 la Nigeria divenne un protettorato del Regno Unito.\nNel 1914 l'area venne definitivamente annessa come \"Colonia e protettorato della Nigeria\". Dal punto di vista amministrativo, la Nigeria rimaneva divisa nelle province del nord e del sud, e nella colonia di Lagos. Un'educazione di tipo occidentale e lo sviluppo di una struttura economica moderna procedettero pi\u00f9 rapidamente al sud che al nord, il che port\u00f2 a conseguenze che pesano ancor oggi nella vita politica della Nigeria. In risposta al crescente nazionalismo nigeriano e alle conseguenti richieste di indipendenza che seguirono la fine della seconda guerra mondiale, i britannici guidarono la colonia verso l'autogoverno su base rappresentativa e federale tramite l'approvazione di successive costituzioni.\nIndipendenza.\nAlla Nigeria fu riconosciuta la piena indipendenza nel 1\u00ba ottobre del 1960, come federazione di tre regioni (settentrionale, occidentale ed orientale) guidata da una costituzione che prevedeva una forma di governo di tipo parlamentare. La costituzione garantiva inoltre a ognuna delle tre regioni una misura sostanziale di autogoverno. Al governo federale vennero dati poteri esclusivi per quanto riguardava la difesa e la sicurezza, i rapporti internazionali, e le politiche commerciali e fiscali. I partiti politici che si andavano costituendo riflettevano la divisione del paese nelle tre principali etnie.\nL'NPC, (\"Nigerian people's Congress\"), rappresentava gli interessi dei conservatori, musulmani \"hausa\", e aveva il predominio nella regione settentrionale. L'NCNC (\"National Convention of Nigerian Citizens),\" era dominato dagli igbo e dai cristiani, e aveva il proprio centro di potere nella regione orientale, mentre l'AG (\"Action Group\") era un partito collocabile alla sinistra dello spettro politico che controllava l'ovest Yoruba. Il primo governo nazionale post-coloniale venne formato da un'alleanza conservatrice tra il NCNC e il NPC, e Sir Abubakar Tafawa Balewa, di etnia Hausa, divenne il 1\u00ba Primo ministro della Nigeria indipendente. L'AG dominato dagli Yoruba rimase all'opposizione, guidato dal suo leader carismatico, \"Chief\" Obafemi Awolowo\nLa Prima Repubblica.\nNell'ottobre 1963, la Nigeria modific\u00f2 le proprie relazioni con il Regno Unito proclamandosi Repubblica Federale. Nnamdi Azikiwe, l'ultimo Governatore Generale, divenne il primo Presidente del paese. Nello stesso anno venne istituita una quarta regione, il centro-ovest. Fin dall'inizio, le tensioni etniche, regionali e religiose vennero fomentate dalle significative differenze nello sviluppo economico e di sistema educativo tra nord e sud. L'AG venne spodestato dal potere nella regione occidentale dal Governo Federale, ed un nuovo partito Yoruba, conservatore e filogovernativo, l'NNDP, prese il controllo della regione. Poco dopo, il capo del partito di opposizione AG, Chief Obafemi Awolowo, fu imprigionato per un'accusa di tradimento, la cui infondatezza sar\u00e0 in seguito provata.\nLe elezioni nazionali del 1965 produssero un sostanzioso riallineamento delle forze politiche e un risultato contraddittorio e contestato che port\u00f2 il paese sull'orlo della guerra civile. Il partito dominante, l'NPC con base nella parte settentrionale del paese, cre\u00f2 un'alleanza conservatrice con il nuovo NNDP Yoruba, lasciando che il partito Igbo NCNC si alleasse con ci\u00f2 che rimaneva dell'AG (Action Group) in uno schieramento progressista. Durante le operazioni di voto, furono denunciati estesi brogli elettorali. Le maggiori sommosse ebbero luogo nell'ovest Yoruba, dove gli abitanti che parteggiavano in stragrande maggioranza per l'AG scoprirono di avere apparentemente eletto rappresentanti del NNDP filogovernativi. Da principio fu minacciata una crisi costituzionale, poich\u00e9 il Presidente Azikiwe si rifiutava di accettare il risultato elettorale.\nIl 15 gennaio 1966, un piccolo gruppo di ufficiali dell'esercito, in maggioranza Igbo del sud, rovesci\u00f2 il governo dell'NPC-NNDP e assassin\u00f2 il primo ministro del governo federale e i governatori delle regioni settentrionale ed occidentale. Il governo militare federale che assunse il potere sotto la guida del generale Aguyi Ironsi, manc\u00f2 della capacit\u00e0 di smorzare le tensioni etniche e di produrre una costituzione che fosse accettabile per le varie anime del paese. In sostanza, gli sforzi di abolire la struttura federale accesero ancora di pi\u00f9 le tensioni e portarono in luglio ad un nuovo colpo di Stato messo, questa volta, in atto da ufficiali in larga parte di provenienza settentrionale. Questo secondo golpe stabil\u00ec la leadership del Maggiore Generale Yakubu Gowon. Il conseguente massacro di migliaia di cittadini di etnia igbo nel nord del paese spinse centinaia di migliaia di loro a tornare nel sud-est, dove emersero e presero sempre pi\u00f9 forza sentimenti e progetti secessionistici da parte dell'etnia igbo.\nCon una mossa che diede maggior autonomia ai gruppi etnici minoritari, il governo militare divise le quattro regioni in 12 stati. Gli Igbo rigettarono i tentativi di revisione costituzionale e chiesero invece una completa autonomia per la parte orientale del paese. Infine il 29 maggio del 1967, il luogotenente colonnello Emeka Ojukwu, governatore militare della regione orientale che si era messo a capo del movimento secessionista Igbo, dichiar\u00f2 l'indipendenza della regione orientale con il nome di \"Repubblica del Biafra\". La conseguente Guerra civile in Nigeria fu molto aspra e sanguinosa, e termin\u00f2 con la sconfitta del Biafra nel 1970.\nFinita la guerra civile, la riconciliazione fu rapida e tangibile, e grazie anche a ci\u00f2 il paese imbocc\u00f2 la strada dello sviluppo economico. Gli attivi della bilancia commerciale e le entrate governative aumentarono in maniera sostanziale grazie alla crescita del prezzo del petrolio degli anni 1973-1974. Il 29 luglio del 1975, il generale Murtala Ramat Mohammed e un gruppo di ufficiali suoi seguaci fecero un golpe senza spargimento di sangue, accusando il governo militare del generale Yakubu Gowon di ritardare il promesso ritorno al governo civile, e di essere diventato corrotto e inefficiente. Il generale Muhammed rimpiazz\u00f2 migliaia di impiegati pubblici e annunci\u00f2 per il 1\u00ba ottobre un programma per il ritorno al governo civile. Annunci\u00f2 inoltre l'intenzione del governo di creare ulteriori nuovi stati e di costruire una nuova capitale federale, Abuja, al centro del paese.\nIl generale Muhammed fu assassinato il 13 febbraio 1976, durante un tentativo fallito di colpo di Stato. Il capo del suo staff, il luogotenente generale Olusegun Obasanjo, divenne il nuovo capo di Stato. Obasanjo ader\u00ec meticolosamente al programma per il ritorno al governo civile, attuando contemporaneamente una modernizzazione delle forze armate e tentando di utilizzare le entrate date dalle esportazioni del petrolio per diversificare e sviluppare l'economia del paese. Nel 1976 vennero creati sette nuovi Stati, portando quindi il totale a 19. Il processo di creazione di nuovi Stati era destinato a continuare fino al 1996, portando il numero totale attuale a 36.\nLa Seconda Repubblica.\nNel 1977 venne eletta un'assemblea costituente per disegnare una nuova costituzione, che fu pubblicata il 21 settembre del 1978, giorno in cui fu anche tolto il bando sulle attivit\u00e0 politiche istituito dal governo militare. Si formarono nuovi partiti politici, e vennero presentati i candidati per le cariche di presidente e vicepresidente, per i seggi delle due camere dell'Assemblea nazionale, per le cariche di governatori degli stati e per i seggi delle assemblee statali. Nel 1979 cinque partiti politici presero parte alle competizioni elettorali che elessero presidente federale il settentrionale Alhaji Shehu Shagari del NPN. Tutti e cinque i partiti ebbero una rappresentanza nell'Assemblea Nazionale.\nNell'agosto del 1983, Shagari e il NPN riportarono una schiacciante vittoria con una maggioranza assoluta dei seggi nell'Assemblea Nazionale e il controllo del governo di dodici Stati. Ma le elezioni furono segnate da violenza e le accuse di estesi brogli elettorali portarono a battaglie legali sui risultati. Il 31 dicembre 1983 il potere militare fece cadere la Seconda Repubblica. Il maggior generale Muhammadu Buhari emerse come leader del Consiglio Militare Supremo (SMC), il nuovo corpo che governava il paese. Cambi\u00f2 il governo civile con una cattiva gestione dell'economia, corruzione diffusa, frodi elettorali e una generale mancanza di attenzione verso i problemi dei cittadini.\nPromise inoltre di riportare prosperit\u00e0 in Nigeria e affidare ai civili il controllo del governo, ma dimostr\u00f2 di non riuscire ad affrontare i duri problemi economici della Nigeria. Il governo di Buhari fu rovesciato pacificamente dal terzo membro per importanza dell'SMC, il capo di Stato Maggiore dell'esercito, maggior generale Ibrahim Babangida, nell'agosto del 1985. Babangida denunci\u00f2 gli abusi di potere, le violazioni dei diritti civili da parte di ufficiali di primo piano dell'SMC, e il fallimento del governo nell'affrontare la crisi economica che stava degenerando come giustificazioni per aver preso il potere. Gi\u00e0 durante i primi giorni della sua permanenza al potere, il Presidente Babangida and\u00f2 verso una restaurazione della libert\u00e0 di stampa e il rilascio dei detenuti politici che venivano trattenuti senza motivo legale.\nTra le misure facenti parte di un piano economico di emergenza della durata prevista di 15 mesi, annunci\u00f2 stringenti tagli agli stipendi per il settore militare, la polizia e i dipendenti pubblici in generale, e cerc\u00f2 di stimolare misure simili nel settore privato. Venne messo il bando sulle importazioni di riso, mais e successivamente anche di frumento. Il Presidente Babangida dimostr\u00f2 il suo intento di incoraggiare la pubblica partecipazione nel processo decisionale del governo, aprendo un dibattito a livello nazionale sulle riforme economiche proposte e sulle misure per arrivare ad una ripresa. La risposta pubblica convinse Babangida della forte opposizione ad un pacchetto di misure economiche proposto che dipendeva da un prestito del Fondo Monetario Internazionale (FMI).\nIl fallimento della Terza Repubblica.\nIl Presidente Babangida promise di restituire il governo del paese ai civili nel 1990; questo limite fu successivamente posticipato al gennaio 1993. All'inizio del 1989, un'assemblea costituente complet\u00f2 il lavoro sul testo di una costituzione per la Terza Repubblica. Nella primavera del 1989 venne di nuovo permessa l'attivit\u00e0 politica. Nell'ottobre dello stesso anno vennero fondati due partiti come base per la vita politica: il National Republican Convention (NRC), che doveva posizionarsi nella destra moderata, e il Social Democratic Party (SDP), partito di sinistra moderata. Non fu permessa dal governo di Babangida l'iscrizione di altri partiti.\nNell'aprile del 1990 degli ufficiali di medio rango tentarono di rovesciare il governo di Babangida. Il golpe fall\u00ec, e 69 cospiratori vennero successivamente giustiziati a seguito di un processo segreto davanti ai tribunali militari. La transizione riprese dopo il fallito golpe. Nel dicembre 1990 vennero tenute elezioni per i consigli di governo locali. Il cambio di regime procedeva lentamente, non ci furono episodi di violenza di rilievo ed entrambi i partiti riuscirono ad avere consensi in tutte le regioni del paese, con una prevalenza di vittorie dell'SPD per il controllo di consigli di governo locali.\nNel dicembre 1991 si tennero in tutto il paese elezioni legislative per i governi degli stati. Babangida decret\u00f2 nello stesso mese che i politici precedentemente messi al bando dall'attivit\u00e0 pubblica per ragioni di parte avrebbero potuto partecipare alle elezioni primarie previste per l'agosto del 1992. Queste, per\u00f2, vennero cancellate a causa di frodi, ed anche la tornata elettorale prevista per settembre venne annullata. A tutti i candidati che si erano presentati fu impedito di ricandidarsi alla carica di presidente una volta che fosse stato messo a punto un nuovo meccanismo elettorale. Le elezioni presidenziali ebbero infine luogo il 12 giugno del 1993, con la previsione dell'effettivo passaggio di potere al nuovo presidente per il 27 agosto dello stesso anno, l'ottavo anniversario dell'arrivo al potere del presidente Babangida.\nNelle storiche elezioni presidenziali del 12 giugno 1993, che molti osservatori ritennero essere le elezioni pi\u00f9 regolari della storia della Nigeria, le prime indicazioni di voto davano una netta vittoria al ricco uomo d'affari Yoruba M.K.O. Abiola. Il 23 giugno Babangida, usando a pretesto svariate azioni legali pendenti, annull\u00f2 le elezioni portando la Nigeria al caos. Pi\u00f9 di 100 persone vennero uccise nelle rivolte, prima che Babangida accettasse di passare il potere ad un \"governo ad interim\" il 27 agosto 1993. Babangida tent\u00f2 quindi di rinnegare la sua decisione. Rimasto senza il supporto militare e popolare, fu costretto a lasciare il potere a Ernest Shonekan, un uomo di affari di primo piano considerato \"super partes\". Shonekan avrebbe dovuto governare fino alle successive elezioni, programmate per il febbraio 1994. Nonostante avesse guidato il Consiglio di transizione di Babangida gi\u00e0 dall'inizio del 1993, Shonekan non ebbe la capacit\u00e0 di invertire la tendenza dei sempre crescenti problemi economici del paese, o di limitare la tensione politica.\nMentre il paese scivolava lentamente verso il caos, il Ministro della Difesa Sani Abacha assunse rapidamente il potere e forz\u00f2 le dimissioni di Shonekan il 17 novembre 1993. Abacha sciolse tutte le istituzioni politiche democratiche e rimpiazz\u00f2 tutti i governatori eletti con ufficiali militari. Promise il ritorno del governo al controllo civile, ma si rifiut\u00f2 sempre di stabilire un programma, fino al suo discorso per il giorno dell'indipendenza del 1\u00ba ottobre 1995.\nA seguito dell'annullamento delle elezioni del 12 giugno gli Stati Uniti, seguiti da altre nazioni, imposero una serie di sanzioni alla Nigeria, tra le quali restrizioni ai movimenti degli ufficiali governativi e delle loro famiglie, e la sospensione delle vendite di armi e dell'assistenza militare. Ulteriori sanzioni vennero comminate in conseguenza della non chiara gestione da parte della Nigeria della lotta al traffico di droga. Inoltre, il 11 agosto 1993 i voli diretti tra la Nigeria e gli Stati Uniti vennero sospesi, poich\u00e9 il responsabile dei trasporti dichiar\u00f2 che l'aeroporto internazionale Murtala Mohammed di Lagos non soddisfaceva gli standard di sicurezza stabiliti dalla FAA. La FAA certific\u00f2 la sicurezza dell'aeroporto nel dicembre 1999, riaprendo la possibilit\u00e0 di voli diretti verso gli aeroporti statunitensi.\nNonostante l'avvento al potere di Abacha fosse inizialmente visto positivamente da molti Nigeriani, il disincanto crebbe rapidamente. Molte figure dell'opposizione si unirono a formare una nuova organizzazione, la National Democratic Coalition (NADECO), che chiese l'immediato ritorno del potere ai civili. Il governo arrest\u00f2 i membri del NADECO che tentarono di riunire il Senato e le altre istituzioni democratiche che erano state cancellate. La maggior parte dei nigeriani boicott\u00f2 le elezioni tenute il 23-28 maggio 1994, per eleggere i delegati alla conferenza costituzionale sponsorizzata dal governo. L'11 giugno 1994, usando il lavoro di preparazione abbozzato dal NADECO, Abiola si autoproclam\u00f2 presidente ed entr\u00f2 in clandestinit\u00e0. Ne riemerse e venne immediatamente arrestato il 23 giugno Con Abiola in prigione e gli umori in subbuglio, Abacha riun\u00ec il 27 giugno la Conferenza Costituzionale, che per\u00f2 and\u00f2 quasi subito in vacanza e non si riun\u00ec fino all'11 giugno 1994.\nIl 4 luglio un sindacato dei lavoratori del settore petrolifero indisse uno sciopero chiedendo ad Abacha di scarcerare Abiola ed affidargli il comando del paese. Altri sindacati si unirono nello sciopero che port\u00f2 la vita economica dell'area intorno a Lagos e nel sud-ovest ad una situazione di stallo. Dopo avere annullato uno sciopero generale che era stato minacciato per luglio, il Nigeria Labor Congress (NLC) riconsider\u00f2 uno sciopero generale in agosto, dopo che il governo aveva imposto delle condizioni per il rilascio di Abiola. Il 17 agosto 1994 il governo destitu\u00ec i capi dell'NLC e dei sindacati del settore petrolifero, mettendo al loro posto degli amministratori di nomina governativa, e arrest\u00f2 Frank Kokori e altri leader dei lavoratori. Nonostante i sindacati che erano in sciopero fossero tornati al lavoro, il governo continu\u00f2 ad arrestare gli oppositori, a chiudere gli organi di informazione e colp\u00ec duramente ogni tipo di opposizione.\nIl governo denunci\u00f2 all'inizio del 1995 che una quarantina tra ufficiali militari e civili erano implicati in un complotto finalizzato ad un golpe. Gli ufficiali di sicurezza accerchiarono rapidamente gli accusati, fra i quali il precedente capo di Stato Obasanjo e il suo braccio destro, il ritirato Generale Shehu Musa Yar'Adua. Dopo un processo segreto, la maggior parte degli accusati venne arrestata e vennero emesse varie condanne a morte. Il tribunale accus\u00f2, incarcer\u00f2 ed emise sentenze di pena capitale nei confronti di attivisti per i diritti umani di primo piano, giornalisti e familiari degli accusati, tutti per sospette attivit\u00e0 anti regime. In ottobre il governo annunci\u00f2 che il Provisional Ruling Council (PRC) e Abacha avevano approvato la sentenza finale per coloro che erano imprigionati per l'accusa di complotto.\nAlla fine del 1994 il governo istitu\u00ec un Tribunale speciale per i disordini civili nella regione degli Ogoni per processare l'importante scrittore e attivista del Movimento per la Sopravvivenza del Popolo Ogoni Ken Saro-Wiwa e altre persone per l'accusa di avere assassinato quattro politici Ogoni di spicco nel maggio 1994. Saro-Wiwa e altre 14 persone si dichiararono innocenti dall'accusa di essere i mandanti degli omicidi. il 31 ottobre 1995 il tribunale condann\u00f2 Saro-Wiwa e otto altre persone all'impiccagione. All'inizio di novembre Abacha e il PRC confermarono la sentenza capitale. L'esecuzione di Saro-Wiwa e degli otto coimputati ebbe luogo il 10 di novembre.\nIl 1\u00ba ottobre 1995 in un discorso alla nazione, il Gen. Sani Abacha annunci\u00f2 il programma per il ritorno al potere civile in tre anni. Solo cinque dei partiti politici che tentarono di essere iscritti furono accettati dal governo. Nelle elezioni locali tenute nel dicembre 1997, l'affluenza fu sotto al 10%. Quando nell'aprile 1998 si tennero le elezioni delle assemblee statali e per i governatori, tutti e cinque i partiti ammessi alle competizioni elettorali avevano indicato Abacha come proprio candidato alla presidenza attraverso assemblee di partito controverse. La reazione pubblica a questo nuovo sviluppo nel processo di transizione democratica fu l'apatia e un quasi totale boicottaggio delle elezioni.\nIl 21 dicembre 1997, il governo annunci\u00f2 l'arresto del secondo ufficiale militare del paese per rango, Luogotenente Generale Oladipo Diya, di 10 altri ufficiali, e otto civili con l'accusa di aver tentato un colpo di Stato. Successivamente, il governo arrest\u00f2 un gran numero di altre persone che avrebbero avuto un ruolo nel tentativo di complotto e in aprile port\u00f2 gli accusati davanti ad un tribunale militare che condann\u00f2 Diya e altre otto persone alla pena capitale. Durante il regime di Abacha, il governo continu\u00f2 a rinforzare la sua arbitraria autorit\u00e0 attraverso il sistema di sicurezza federale, l'esercito, i servizi di sicurezza statali e i tribunali.\nSotto la guida di Abacha, tutti gli apparati di sicurezza commisero seri abusi dei diritti umani. Dopo la presa del potere da parte di Abubakar e il consolidamento del supporto all'interno del PRC, gli abusi dei diritti umani diminuirono. Altri problemi connessi ai diritti umani erano la limitazione della libert\u00e0 di parola, di stampa, di associazione, di riunione e dei movimenti; la violenza e la discriminazione contro le donne; la mutilazione genitale femminile o infibulazione. I diritti dei lavoratori erano colpiti, dato che il governo continuava a interferire con le organizzazioni sindacali restringendo la libert\u00e0 di associazione e di movimento per i lavoratori.\nDopo il suo avvento al potere nel giugno 1998, il governo di Abubakar fece numerosi ed importanti passi verso il ripristino dei diritti dei lavoratori e della libert\u00e0 di associazione per i sindacati, che erano stati fortemente colpiti tra il 1993 e il 1998 sotto il regime di Abacha. Il governo di Abubakar rilasci\u00f2 due importanti leader di sindacati del settore petrolifero che erano stati imprigionati, Frank Kokori e Milton Dabibi; abol\u00ec due decreti che avevano rimosso i leader eletti del Nigeria Labour Congress e delle associazioni sindacali del settore petrolifero; permise quindi nuove libere elezioni per queste cariche.\nLa transizione verso il governo dei civili sotto Abubakar.\nAbacha, che certamente sarebbe stato eletto come presidente civile del paese nelle elezioni del 1\u00ba ottobre 1998, mor\u00ec improvvisamente di infarto l'8 giugno dello stesso anno. Fu sostituito dal Generale Abdulsalami Abubakar, che era il terzo nella catena di comando dopo l'arresto di Diya. Il PRC, guidato dal nuovo capo di Stato Abubakar, modific\u00f2 le sentenze di coloro che erano stati accusati e condannati per i presunti tentativi di colpo di Stato nel 1997 e a luglio del 1998. Nel marzo 1999, Diya e altri 54 accusati o detenuti per i golpe del 1990, 1995 e 1997 furono rilasciati. A seguito della morte del precedente capo di Stato Abacha in giugno, la Nigeria rilasci\u00f2 quasi tutti i prigionieri politici, incluso Abiola, che ancora rivendicava il proprio diritto alla presidenza, e che a sua volta mor\u00ec nell'agosto dello stesso anno, subito dopo essere uscito di prigione.\nSia durante il governo di Abacha, che durante quello di Abubakar, l'organo principale nel governo della Nigeria fu il Provisional Ruling Council (PRC), composto da soli militari, che governava per decreto. Il PRC sorvegliava il consiglio federale esecutivo di 32 membri, composto da civili e militari. Mancando ancora la promulgazione della costituzione scritta dalla conferenza costituzionale del 1995, il governo osserv\u00f2 le disposizione delle costituzioni del 1979 e 1989. N\u00e9 Abacha, n\u00e9 Abubakar tolsero il decreto che aveva sospeso la costituzione del 1979, e la costituzione del 1989 non venne completata. L'autorit\u00e0 e l'indipendenza del potere giudiziario fu limitata in maniera significativa durante l'era di Abacha dal regime militare che si arrogava il potere giudiziario e la proibizione di qualsiasi giudizio da parte di una corte giudicante sulle proprie azioni. Il sistema giudiziario continu\u00f2 ad essere afflitto dalla corruzione e dalla mancanza di risorse dopo la morte di Abacha. Nel tentativo di alleviare questi problemi, il governo di Abubakar aument\u00f2 le paghe dei dipendenti pubblici del settore e fece altre riforme.\nNell'agosto del 1998, il governo di Abubakar nomin\u00f2 la Commissione elettorale indipendente nazionale (INEC) per condurre elezioni per i consigli dei governi locali, delle assemblee statali e dei governatori, dell'assemblea federale e del presidente. L'INEC tenne con successo queste elezioni il 5 dicembre 1998, il 9 gennaio 1999, il 20 e 27 febbraio 1999. Per le elezioni locali, fu garantita la partecipazione ad un totale di nove partiti, solamente tre dei quali per\u00f2 avevano le caratteristiche richieste per partecipare alle successive elezioni statali. Questi partiti erano il People's Democratic Party (PDP), l'All Peoples Party (APP), e l'Alliance for Democracy (AD) di formazione preponderantemente Yoruba. L'ex capo di Stato militare Olusegun Obasanjo, liberato di prigione da Abubakar, si present\u00f2 come candidato civile e vinse le elezioni presidenziali. Ci furono irregolarit\u00e0 nel voto, e il candidato sconfitto Chief Olu Falae, port\u00f2 i risultati elettorali e la vittoria di Obasanjo davanti ai tribunali.\nPrima del 29 maggio 1999, giorno in cui il nuovo presidente civile entr\u00f2 in carica, il PRC promulg\u00f2 una nuova costituzione basata largamente sulla costituzione del 1979. La costituzione includeva disposizioni su un'assemblea nazionale bicamerale, formata da una Casa dei rappresentanti di 360 membri, e un Senato di 109 membri. Agli organi esecutivi e all'ufficio del presidente venivano garantiti forti poteri federali. Le istituzioni giudiziarie e rappresentative, avendo subito per anni le intrusioni del potere militare, dovettero essere ricostruite dalle fondamenta.\nL'amministrazione Obasanjo.\nL'emergere di una Nigeria democratica nel 1999 pose fine a 16 anni consecutivi di governo militare. Olusegun Obasanjo divenne la guida di un paese che soffriva di stagnazione economica e del deterioramento della maggior parte delle sue istituzioni democratiche. Obasanjo, un ex generale, fu apprezzato per le sue azioni contro la dittature di Abacha, il suo impegno a restituire il potere ai civili nel 1979, e la sua convinzione di rappresentare tutti i Nigeriani, indipendentemente dalla loro religione.\nIl nuovo presidente prese in consegna un paese che affrontava molti problemi, tra i quali una burocrazia inefficiente, infrastrutture collassate, e un esercito che chiedeva un riconoscimento per avere lasciato pacificamente le leve del potere. Il presidente si mosse rapidamente e licenzi\u00f2 centinaia di militari che avevano tenuto posizioni politiche, stabil\u00ec una commissione di indagine per investigare sulle violazioni di diritti umani, ordin\u00f2 il rilascio di un gran numero di persone che erano imprigionate senza accuse provate, e rescisse un gran numero di contratti di licenza discutibili che erano stati precedentemente stipulati dai governi militari. Il governo si mosse inoltre per avere la restituzione di milioni di dollari nascosti in conti segreti all'estero.\nLa maggior parte dei leader della societ\u00e0 civile e dei cittadini nigeriani videro un marcato miglioramento nella gestione dei diritti umani e nella pratica democratica sotto il comando di Obasanjo. Anche la libert\u00e0 di stampa ha raggiunto livelli mai conquistati prima. Man mano che la Nigeria sperimenta la rappresentanza democratica, ci sono stati conflitti tra il ramo esecutivo e quello legislativo su una serie di proposte di legge. Un segno del funzionamento del federalismo \u00e8 stata la visibile crescita di importanza dei governatori degli stati e i conseguenti attriti tra i governi statali e quello federale sulla allocazione delle risorse.\nIl governo Obasanjo si \u00e8 trovato fin dal principio a dover affrontare problemi per le violenze interetniche. Nel maggio 1999 scoppiarono violente dimostrazioni nello Stato di Kaduna a causa di lotte per la successione ad un emiro; il risultato furono pi\u00f9 di 100 vittime. Nel novembre 1999, l'esercito distrusse la citt\u00e0 di Odi, nello Stato di Bayelsa e uccise un gran numero di civili per vendicare l'uccisione di 12 poliziotti da parte di una banda di malviventi locali. A Kaduna, nel febbraio-maggio 2000 pi\u00f9 di 1.000 persone sono morte durante gli scontri per l'introduzione della Shari'a fra le leggi dello Stato. Centinaia di persone di etnia Hausa furono quindi uccise nel sud della Nigeria per rappresaglia. Nel settembre 2001, pi\u00f9 di duemila persone furono uccise in scontri inter religiosi a Jos. Nell'ottobre 2001, centinaia di persone vennero uccise e migliaia dovettero lasciare le proprie case a causa di violenze inter etniche che si allargarono nella zona centrale del paese, tra gli Stati di Benue, Taraba e Nassarawa. Il 1\u00ba ottobre 2001, il presidente Obasanjo annunci\u00f2 la creazione di una Commissione di sicurezza nazionale per cercare di limitare queste violenze. Attualmente la Nigeria ha tre partiti politici di primaria importanza.\nIl nuovo presidente deve affrontare il compito di ricostruire un'economia basata sul petrolio, le cui entrate si sono negli anni perse a causa di corruzione e cattiva gestione, e istituzionalizzare la democrazia. Inoltre, l'amministrazione Obasanjo deve limitare le tensioni etniche e religiose per potere costruire le basi per una crescita economica e per la stabilit\u00e0 politica e si trov\u00f2 coinvolta nel conflitto del delta del Niger."}
{"id": "36921", "revid": "287204", "url": "https://it.wikipedia.org/wiki?curid=36921", "title": "Religione Baha'i", "text": ""}
{"id": "36922", "revid": "320578", "url": "https://it.wikipedia.org/wiki?curid=36922", "title": "Religione Bahai", "text": ""}
{"id": "36923", "revid": "320578", "url": "https://it.wikipedia.org/wiki?curid=36923", "title": "Fede Bahai", "text": ""}
{"id": "36924", "revid": "539155", "url": "https://it.wikipedia.org/wiki?curid=36924", "title": "Carlos Kleiber", "text": "\u00c8 considerato dai colleghi il pi\u00f9 grande direttore d'orchestra di tutti i tempi secondo il risultato del sondaggio pubblicato in Italia dalla rivista \"Classic Voice\" nel dicembre 2011 relativo a una rosa di cento nomi celebri Sono numerosi gli attestati di ammirazione da parte di autorevoli personalit\u00e0 del mondo musicale. \nFigura schiva, riservata e lontanissima dallo \"star system\", fu interprete caratterizzato da un perfezionismo maniacale con un repertorio che divenne assai limitato negli ultimi anni di attivit\u00e0, soprattutto nella seconda parte della sua carriera Kleiber ha sempre pi\u00f9 centellinato le sue apparizioni sul podio. Innumerevoli volte annunci\u00f2 - pi\u00f9 o meno ufficialmente - l'intenzione di voler smettere di dirigere, salvo poi tornare a impugnare nuovamente la bacchetta, in occasione di memorabili esibizioni, che spesso avvenivano in sostituzione, all'ultimo momento, di direttori indisponibili. Tendeva ad approfondire continuamente l'indagine degli stessi brani, molto spesso gli stessi che erano stati diretti dal padre Erich, dalla cui celebre figura si sent\u00ec sempre sovrastato.\nBiografia.\nGli inizi.\nNacque in Germania a Berlino; il padre era il famoso direttore d'orchestra austriaco Erich Kleiber, la madre, Ruth Goodrich, era americana dell'Iowa e lavorava per l'ambasciata degli Stati Uniti in Argentina; qui Ruth conobbe e spos\u00f2 Erich Kleiber che a quell'epoca era direttore ospite a Buenos Aires al Teatro Col\u00f3n. Rientrato in Germania, Erich, in aperto contrasto con il Partito Nazista, si spost\u00f2 con la famiglia da Berlino alla residenza estiva nei pressi di Salisburgo; quando l'Austria nel 1938 fu annessa alla Germania, i Kleiber si trasferirono in Svizzera a Lugano. Lasciarono in seguito l'Europa per gli Stati Uniti per poi giungere nel 1940 in Argentina nella provincia di C\u00f3rdoba. In questo periodo Karl cambi\u00f2 nome da \"Karl Ludwig\" a \"Carlos\". Parecchi anni dopo, nel 1980, Carlos acquis\u00ec la cittadinanza austriaca.\nIl giovane Carlos era gi\u00e0 molto dotato in tenera et\u00e0, tanto che a nove anni era gi\u00e0 in grado di comporre musica. L'atteggiamento di Erich nei confronti delle attitudini musicali del figlio fu comunque molto cauto. Da un lato cercava di proteggerlo, ben sapendo quali fossero le difficolt\u00e0 di una carriera simile alla propria, dall'altro cercava di comprendere se la musica fosse per lui veramente \"necessaria\" alla sua vita. Il rapporto con il padre, dotato di grande personalit\u00e0, fu d'altra parte sempre piuttosto difficile; inizialmente la famiglia decise che Carlos dovesse studiare chimica e tal scopo fu mandato in Svizzera al Politecnico di Zurigo dove rimase due anni dal 1949 al 1950; dopo questo periodo infruttuoso egli chiese al padre di rientrare in Argentina per studiare musica. Erich gli impose un anno di studio intensivo per saggiare le sue vere capacit\u00e0 e tal scopo fu affidato al direttore d'orchestra Roberto Kinsky che gli insegn\u00f2 la lettura della partitura. Studi\u00f2 in seguito armonia con Erwin Leuchter e pianoforte con Leo Schwarz e Ljerko Spiller. Il padre non gli insegn\u00f2 mai nulla e fu proprio questa la motivazione che port\u00f2 Carlos a seguire tutte le prove di direzione orchestrale del genitore.\nNel 1952 riusc\u00ec a ottenere un incarico di maestro sostituto al teatro di La Plata a cui seguirono alcune prove a Montevideo della Sinfonia n.2 di Borodin. Questo fu un vero banco di prova agli occhi del padre che decise di mandarlo a Monaco di Baviera come maestro sostituto per le operette, ritenendo l'incarico l'ideale per imparare il mestiere. Carlos esord\u00ec a Potsdam il 12 febbraio 1955 come direttore nell'operetta \"Gasparone\", uno dei capolavori del compositore austriaco Karl Mill\u00f6cker, ma il padre gli impose di cambiare nome e si present\u00f2 con lo pseudonimo di Karl Keller.\nNel frattempo Erich, che si era trasferito a Berlino Est, per disaccordi con il regime comunista lasci\u00f2 ogni incarico e abbandon\u00f2 la Germania; mor\u00ec a Zurigo per un attacco cardiaco nel 1956. Carlos venne in seguito convocato alla Volksoper di Vienna con l'incarico di \"maestro sostituto principale\" e qui ebbe una prima occasione nel dirigere \"La piccola volpe astuta\" di Jan\u00e1\u010dek sostituendo il direttore stabile. A seguito di un nuovo incarico a Duisburg e D\u00fcsseldorf, dove fu nominato Kapelmeister alla Deutsche Oper am Rhein sino al 1964, si occup\u00f2 della direzione di diverse opere e ottenne un grande successo con il balletto \"Undine\" di Henze. Carlos amava la danza e ammirava le ballerine tanto da seguire anche le prove del corpo di ballo. Diresse anche \"Agon\" di Stravinskij e \"Il principe di legno\" di Bart\u00f3k.\nA sorpresa il 25 maggio 1961 Kleiber spos\u00f2 la ballerina slovena Stanislava Brezovar da cui ebbe due figli, Marko e Lillian. Carlos e \"Stanka\" rimasero insieme per tutta la vita, morendo a pochi mesi l'uno dall'altra. La moglie fu per lui un'assistente preziosissima, si occupava infatti di ingaggi, di diritti, di contatti e soprattutto lo teneva al riparo da ci\u00f2 di cui egli aveva pi\u00f9 timore: l'eccessiva notoriet\u00e0 e il rischio di diventare una star. In Slovenia Kleiber trascorse diversi periodi di vacanza, riuscendo a trovare un rifugio tranquillo dove poteva uscire senza essere continuamente riconosciuto, fermato e, a volte, importunato.\nDurante il suo incarico a D\u00fcsseldorf Kleiber venne a \"scontrarsi\" con quello che sar\u00e0 uno dei suoi cavalli di battaglia, l\"Otello\" di Verdi di cui curer\u00e0 fino all'estremo la strumentazione e la suddivisione timbrica degli strumenti. Ma l'incontro \"artistico\" pi\u00f9 importante lo ebbe nel 1964 con \"Der Rosenkavalier\" di Richard Strauss; l'opera and\u00f2 in scena il 9 marzo senza prove; Kleiber prese solidamente in mano un'orchestra che era abituata a non considerare quasi il direttore; sconvolse tutto, dalla lettura meticolosa della partitura alla nuova disposizione degli orchestrali. La critica fu favorevole e inizi\u00f2 ad accorgersi di lui.\nLa maturit\u00e0 artistica.\nCon il \"Rosenkavalier\" debutt\u00f2 alla grande al Teatro di Stoccarda, chiamato nel 1966 da Walter Erich Sch\u00e4fer, allora sovrintendente. Al termine della prima prova, tutti gli orchestrali si alzarono per applaudire il maestro. Kleiber fu ingaggiato subito come direttore ospite. L'ombra e l'esempio del padre furono sempre presenti durante tutta la sua carriera e a Stoccarda Carlos decise di confrontarsi con il \"Wozzeck\", opera diretta in prima esecuzione da Erich e utilizz\u00f2 proprio la stessa partitura usata e annotata dal padre, forse nell'intento di allontanare i fantasmi del passato. Port\u00f2 la stessa opera al Festival di Edimburgo, debuttando sul suolo britannico.\nDopo un invito alla Filarmonica di Monaco di Baviera, dove diresse tra l'altro La sorpresa di Haydn, vi fu l'incontro di Kleiber con la musica di Mahler. In occasione del \"Festival Mahler\" di Vienna diresse \"Das Lied von der Erde\" preparando l'esecuzione meticolosamente nella sua grande difficolt\u00e0 ritmica e ascoltando la versione incisa da Otto Klemperer per coglierne tutte le sfumature. Questo fu l'ultimo concerto seguito da Ruth, sua madre, che mor\u00ec nel 1967 per un attacco cardiaco, esattamente come il padre Erich.\nAll'Opera di Stato di Monaco di Baviera nel 1968 diresse ancora il \"Rosenkavalier\", \"Madama Butterfly\" e \"La traviata\"; nel 1969 a Stoccarda si accinse alla realizzazione del suo primo \"Tristano\" di cui diede una versione di grande equilibrio strumentale che risult\u00f2 vincente. Nel 1974 port\u00f2 il suo \"Der Rosenkavalier\" al Covent Garden in un'edizione che ripresentava la regia di Luchino Visconti; Kleiber fu invitato in sostituzione di James Levine e le prove costarono all'orchestra due ore di estenuanti rifiniture del fraseggio musicale, mai abbastanza preciso per il direttore. Sempre nel 1974 port\u00f2 il \"Tristano\" a Bayreuth, sostituendo in questo caso Leonard Bernstein. Alle prove assistette Svjatoslav Richter il quale in seguito disse che Kleiber aveva condotto la musica a un tale livello di viva tensione che al termine della rappresentazione scaten\u00f2 un'ovazione senza pari, rivelandosi come il pi\u00f9 grande direttore d'orchestra del tempo. \nDopo una stagione a Bayreuth nel 1975, nel 1976 Kleiber, dietro pressioni di Claudio Abbado, fu chiamato alla Scala di Milano e vi diresse una straordinaria rappresentazione de \"Il cavaliere della rosa\"; il successo fu tale che Paolo Grassi lo invit\u00f2 a inaugurare la stagione 1976-77 in cui diresse \"Otello\" con protagonista Pl\u00e1cido Domingo e la regia di Franco Zeffirelli. Nel 1977 fu ancora a Londra al Covent Garden, dove diresse \"Elettra\" di Strauss con il soprano Birgit Nilsson. Alla \"Scala\" port\u00f2 nel 1978 il \"Tristano\" e quindi \"La boh\u00e8me\" del 1979; successivamente diresse repliche di \"Carmen\", \"Wozzeck\", \"La traviata\", \"Falstaff\", \"Die Fledermaus\", \"Il franco cacciatore\".\nSeguirono diverse tourn\u00e9e fuori d'Europa; nell'aprile del 1981 Kleiber fu con la Filarmonica di Vienna in Messico e, dopo aver sostituito a Milano l'indisposto Karl B\u00f6hm nella settima di Beethoven, part\u00ec con l'orchestra della Scala per una tourn\u00e9e in Giappone; per timore di impreviste difficolt\u00e0 il maestro pretese che gli strumentisti fossero gli stessi con cui egli aveva gi\u00e0 lavorato nelle recite precedenti, cosa che gli fu concessa tranne per i quattro gi\u00e0 andati in pensione. A Tokio Pl\u00e1cido Domingo fu ancora Otello e poi Rodolfo nella \"Boh\u00e8me\".\nIl debutto negli Stati Uniti fu nel 1978 con la Chicago Symphony Orchestra dove ottenne un successo trionfale interpretando la seconda sinfonia di Brahms. Rientrato a Monaco diresse in concerto per la prima e unica volta nella sua vita la Pastorale di Beethoven, riuscendo nell'intento di riportare la composizione alla brillantezza timbrica originaria. Nel 1984 fu chiamato a Firenze per dirigere \"La traviata\" con la regia di Zeffirelli; Kleiber desiderava talmente ripetere questa esperienza con il regista che firm\u00f2 il contratto non all'ultimo minuto, come suo solito, ma alcuni mesi prima. Il maestro volle come interprete Cecilia Gasdia che, per interpretare una consunta Violetta, riusc\u00ec in breve tempo a perdere quindici chili. La rappresentazione fu un tale successo da lasciare un segno nella storia del teatro fiorentino. Nel 1988 debutt\u00f2 al Metropolitan con \"Boh\u00e8me\", interpreti Luciano Pavarotti e Mirella Freni; l'opera ebbe quindici munuti di applausi ininterrotti.\nDiresse il suo primo Concerto di Capodanno di Vienna nel 1989. Kleiber si era da sempre cimentato con il valzer, dai tempi in cui dirigeva le operette; d'altra parte per lui non si poteva parlare di musica \"colta\" o di musica \"leggera\"; il valzer per Kleiber era soprattutto un grande esercizio per ottenere il perfetto equilibrio delle mani nel tenere a freno da un lato il tempo per gli orchestrali e dall'altro per donare eleganza alle fioriture. Il secondo concerto a Vienna lo tenne il 1\u00ba gennaio 1992, questa volta in sostituzione di Leonard Bernstein.\nNel 1989, alla morte di Herbert von Karajan, gli venne offerta l'opportunit\u00e0 di succedergli alla direzione dei Berliner Philharmoniker; rifiut\u00f2, ammirava cos\u00ec tanto quello che riteneva il suo \"padre spirituale\" che era preoccupato dalla grande responsabilit\u00e0 di trovarsi davanti alla \"sua\" orchestra con la possibilit\u00e0 di deluderlo. Fu invitato allora come direttore ospite nel 1990 e, avendo devoluto all'UNICEF il compenso per il concerto, si merit\u00f2 l'ordine Pour le M\u00e9rite da parte del governo tedesco; Kleiber non and\u00f2 a ritirarlo, insofferente a ogni tipo di celebrazione; l'onorificenza gli fu recapitata a casa da un funzionario. Il 28 giugno 1994 diresse sempre a Berlino un concerto per la Bosnia, al termine annunci\u00f2 ancora una volta che avrebbe lasciato il podio definitivamente. Era consapevole che ormai con cifre da capogiro gli organizzatori retribuivano il suo celebre nome invece della sua musica. \nGli ultimi anni.\nNegli ultimi anni Kleiber diresse sempre di meno e, a volte, solo in occasioni particolari, come nel 1997 a Lubiana in un concerto per beneficenza a favore del ginnasio dove aveva studiato la moglie. L'ultimo concerto lo diresse a Cagliari il 26 febbraio 1999 rientrando da Las Palmas; l'orchestra era la Symphonieorchester des Bayerischen Rundfunks e il programma comprendeva la quarta e la settima sinfonia di Beethoven; come bis propose l'Ouverture de \"Il pipistrello\" di Strauss. Gli ultimi anni passati da Kleiber furono caratterizzati per lui da un desiderio di continuare a dirigere, ma al tempo stesso dalla speranza di poter sempre dire di no. Cos\u00ec fu per un \"Falstaff\" proposto dal Teatro Real di Madrid, per i ripetuti inviti di Domingo a dirigere a Washington e a San Francisco e per la richiesta di Carlos Saura di dirigere una \"Carmen\" a Siviglia.\nNel 2003 i medici gli riscontrarono uno stadio gi\u00e0 troppo avanzato di un cancro che non era pi\u00f9 possibile operare. Poco tempo dopo la moglie \"Stanka\" mor\u00ec e a Kleiber venne a mancare l'unico vero appoggio che avesse mai avuto, il suo punto fermo e il suo vero senso di \"identit\u00e0\". Gli ultimi tempi li pass\u00f2 rinchiuso nella villa che aveva a Monaco, parlando con gli amici di musica. Scomparve il 13 luglio del 2004 a Konj\u0161ica che aveva raggiunto due giorni prima, da solo, in auto. Per sua espressa volont\u00e0 la notizia fu resa nota il 19 luglio, due giorni dopo il funerale e colse di sorpresa il mondo della musica classica. \u00c8 sepolto in Slovenia, a Konj\u0161ica, accanto alla moglie Stanislava, morta sette mesi prima.\nUomo schivo e riservatissimo, era noto per la sua grande disponibilit\u00e0, educazione e gentilezza con cui interagiva con i membri dell'orchestra; al tempo stesso era per\u00f2 estremamente esigente, era capace di abbandonare il podio durante le prove se l'orchestra non raggiungeva i risultati da lui voluti. Il difficile rapporto avuto col padre, misto di venerazione e conflittualit\u00e0, \u00e8 la chiave per comprendere la sua ricerca di perfezione assoluta e la sua costante autocritica e insicurezza. Non amava riflettori e telecamere e non rilasci\u00f2 mai interviste; limitava per quanto possibile le sue attivit\u00e0 direttoriali e anche le registrazioni discografiche delle sue interpretazioni, diceva infatti di non voler \"mummificare\" le opere da lui dirette.\nDiscografia.\nIl suo perfezionismo lo port\u00f2 a limitare il numero delle incisioni discografiche che restano tutte di grandissima importanza. Moltissime furono per\u00f2 le edizioni clandestine, a volte ottenute in situazioni non ottimali o con rumori di fondo. Da ricordare tra quelle ufficiali in particolare le sinfonie di Ludwig van Beethoven da lui affrontate (la quarta, la quinta, la sesta e la settima), le registrazioni della Seconda e della Quarta sinfonia di Johannes Brahms, della Terza e Ottava di Schubert, delle opere teatrali gi\u00e0 citate e dei due splendidi Concerti di Capodanno a Vienna del 1989 e del 1992.\nPer quanto concerne il \"Tristan und Isolde\" di Wagner va fatto riferimento non solo a quello \"ufficiale\" pubblicato dalla Deutsche Grammophon con la Staatskapelle Dresden, ma anche a quelli di Bayreuth (Golden Melodram) e di Milano con l'orchestra della Scala (Myto Records). Esiste del \"Fledermaus\" di Strauss una doppia edizione, DVD o solo audio della Deutsche Grammophon, che varia leggermente nel cast. \nAltre importanti registrazioni: il \"Freisch\u00fctz\" di Weber e \"La Traviata\" di Verdi sempre con etichetta Deutsche Grammophon."}
{"id": "36928", "revid": "39224", "url": "https://it.wikipedia.org/wiki?curid=36928", "title": "Aldebaran", "text": "Aldebaran (IPA: o, meno comunemente, ; \u03b1 Tau / \u03b1 Tauri / Alfa Tauri) \u00e8 una stella appartenente alla costellazione del Toro. Con magnitudine +0,98, \u00e8 la stella pi\u00f9 luminosa della costellazione, nonch\u00e9 la quattordicesima pi\u00f9 luminosa nel cielo notturno. Distante circa 66,64 anni luce dalla Terra, \u00e8 una gigante arancione di classe spettrale K5 III, circa 500 volte pi\u00f9 luminosa del Sole e una quarantina di volte pi\u00f9 grande. Si tratta in realt\u00e0 di una stella doppia, giacch\u00e9 la principale possiede una piccola e debole compagna.\nAldebaran sembra visualmente associata all'ammasso delle Iadi, ma si trova in realt\u00e0 molto pi\u00f9 vicina a noi e l'associazione \u00e8 data solo dalla prospettiva.\nIl suo nome deriva dalla parola araba \"al-Dabar\u0101n\" (\u0644\u062f\u0628\u0631\u0627\u0646), \"che sta dietro\", in riferimento al modo in cui la stella appare nelle vicinanze e subito dopo l'ammasso delle Pleiadi nel loro moto notturno. Astrologicamente, Aldebaran era una stella considerata fortunata, apportatrice di ricchezze e onori. Dal 3000 a.C. per i Persiani era considerata, insieme ad Antares, Regolo e Fomalhaut, una delle quattro \"stelle regali\".\nOsservazione.\nSi presenta come una stella di colore arancio, una tra le pi\u00f9 facili da individuare nel cielo notturno, sia per la sua grande luminosit\u00e0 che per l'associazione con uno degli asterismi pi\u00f9 noti della volta celeste: la Cintura di Orione; se si traccia una linea che passa per le tre stelle che formano la Cintura da sinistra a destra (nell'emisfero boreale) o da destra a sinistra (nell'emisfero australe), la prima stella brillante che si incontra \u00e8 Aldebaran. Nell'altra direzione la prima stella brillante che si incontra \u00e8 invece Sirio.\nAldebaran appare anche come la pi\u00f9 luminosa delle Iadi, l'ammasso aperto che con le sue stelle disposte a forma di V marca la testa del Toro. Si tratta per\u00f2 solo di un'associazione apparente in quanto Aldebaran \u00e8 sulla linea di vista tra la Terra e le Iadi, che si trovano in realt\u00e0 a una distanza doppia rispetto a quella in cui si trova Aldebaran. A poco pi\u00f9 di una decina di gradi a nord-ovest di Aldebaran e delle Iadi \u00e8 possibile osservare un altro fra i pi\u00f9 noti ammassi aperti del cielo: le Pleiadi. Prolungando inoltre il ramo della figura a forma di V formata dalle Iadi su cui si trova Aldebaran si incontra a circa 15\u00b0, mentre prolungando l'altro ramo si incontra, pi\u00f9 o meno alla stessa distanza, la luminosa Elnath, ai confini con la costellazione dell'Auriga. Queste due stelle marcano le corna del Toro.\nCon una declinazione di 16\u00b0\u00a030'\u00a0N, Aldebaran \u00e8 una stella appartenente all'emisfero boreale. Data tuttavia la sua relativa vicinanza all'equatore celeste le sue possibilit\u00e0 di osservazione nell'emisfero australe sono ampie: \u00e8 invisibile solo pi\u00f9 a sud del 74\u00ba parallelo, cio\u00e8 solo nelle regioni antartiche. Tuttavia apparir\u00e0 bassa all'orizzonte nord nelle regioni pi\u00f9 meridionali dell'Argentina, del Cile e della Nuova Zelanda. D'altra parte una tale posizione fa s\u00ec che Aldebaran risulti circumpolare, solo nelle regioni artiche e in quelle pi\u00f9 settentrionali della Russia, della Groenlandia, del Canada e dell'Alaska. Il 1\u00ba giugno il Sole passa pochi gradi a nord di Aldebaran: di conseguenza i mesi migliori per l'osservazione di questa stella sono quelli in cui il Sole si trova nella parte opposta dell'eclittica, cio\u00e8 quelli che corrispondono all'inverno boreale. In particolare, i mesi pi\u00f9 favorevoli per la sua osservazione sono dicembre e gennaio, ma \u00e8 comunque osservabile, anche se non sempre per l'intera notte, nel periodo che va da ottobre ad aprile; la sua discesa ad ovest subito dopo il tramonto del Sole indica l'approssimarsi dell'estate boreale.\nQuesta vicinanza all'eclittica comporta la possibilit\u00e0 da parte di Aldebaran di poter essere occultata dalla Luna. Solo altre tre stelle di prima magnitudine, Spica, Antares e Regolo, condividono questa propriet\u00e0 con Aldebaran, la pi\u00f9 luminosa fra di esse. Tali occultazioni avvengono quando il nodo ascendente \u00e8 vicino all'equinozio autunnale. L'occultazione del 22 settembre 1978 fu sfruttata per calcolare una stima del diametro della stella. La successiva si \u00e8 verificata nel 2015. Avendo avuto notizia che una di queste occultazioni era stata osservata ad Atene nel 509 d.C., l'astronomo inglese Edmond Halley calcol\u00f2 nel 1718 che, perch\u00e9 quell'evento fosse stato possibile, Aldebaran avrebbe dovuto trovarsi in una posizione differente, diversi primi d'arco pi\u00f9 a nord, rispetto a quella in cui la osservava nella sua epoca. Egli concluse che la stella si era quindi spostata nei secoli trascorsi dall'evento. Halley aveva scoperto il moto proprio delle stelle.\nAmbiente galattico.\nTrovandosi relativamente vicino al Sole, Aldebaran ne condivide lo stesso ambiente galattico. In particolare, si trova come il Sole all'interno della Bolla Locale, una \"cavit\u00e0\" del mezzo interstellare presente nel Braccio di Orione, uno dei bracci galattici della Via Lattea. Le coordinate galattiche di Aldebaran sono 180,97\u00b0 e 20,24\u00b0. Una longitudine galattica di circa 180\u00b0 significa che la linea ideale che congiunge il Sole e Aldebaran, se proiettata sul piano galattico, forma con la linea ideale che congiunge il Sole con il centro galattico un angolo di quasi 180\u00b0. Ci\u00f2 significa che, preso il Sole come punto di riferimento, il centro galattico e Aldebaran si trovano in direzioni opposte. Di conseguenza Aldebaran \u00e8 leggermente pi\u00f9 lontana dal centro galattico di quanto non sia il Sole. Una latitudine galattica di poco pi\u00f9 di 20\u00b0 significa che Aldebaran si trova poco pi\u00f9 a nord rispetto al piano su cui sono posti il Sole e il centro galattico.\nLe due stelle pi\u00f9 vicine ad Aldebaran sono due stelle rosse di sequenza principale. Si tratta di VA 366, una stella di classe spettrale M0 V, distante 4,4 anni luce da Aldebaran e di magnitudine apparente 12,38 e di Ross 388, una stella di classe spettrale M3 V, distante 9,1 anni luce da Aldebaran e di magnitudine apparente 12,48. Per trovare una stella delle dimensioni del Sole bisogna allontanarsi circa 12 anni luce da Aldebaran, ove si trova LTT 11292, una stella gialla di sequenza principale di classe spettrale G7 V e di magnitudine apparente 6,8.\nLuminosit\u00e0 comparata nel tempo.\nLa velocit\u00e0 radiale di Aldebaran \u00e8 +54,11\u00a0km/s. Ci\u00f2 significa che si sta allontanando da noi a una velocit\u00e0 superiore a quella di tutte le altre stelle di prima magnitudine. Delle 300 stelle pi\u00f9 luminose della volta celeste solo tre hanno una velocit\u00e0 radiale positiva superiore a quella di Aldebaran. Ne segue che in tempi passati Aldebaran, essendo pi\u00f9 vicina alla Terra, appariva pi\u00f9 luminosa di quanto non appaia adesso. In particolare, nel periodo che intercorre fra 420.000 e 210.000 anni fa, Aldebaran \u00e8 stata la stella pi\u00f9 luminosa del cielo notturno, prima di essere superata da Capella. Il picco di luminosit\u00e0 \u00e8 stato raggiunto 320.000 anni fa, quando Aldebaran \u00e8 passata nel punto pi\u00f9 vicino a noi, a circa 21,5 anni luce dalla Terra. La sua magnitudine apparente era allora -1,54 e quindi essa appariva pi\u00f9 luminosa di quanto Sirio, la stella attualmente pi\u00f9 brillante della volta celeste, non appaia ora. Tuttavia, poich\u00e9 Sirio si sta avvicinando alla Terra, \u00e8 destinata ad aumentare la propria luminosit\u00e0 apparente nei prossimi millenni e raggiunger\u00e0 magnitudine -1,66 fra circa 60.000 anni, diventando quindi pi\u00f9 brillante di quanto Aldebaran non lo sia mai stata in passato. Quanto ad Aldebaran, la sua luminosit\u00e0 apparente \u00e8 invece destinata a declinare ulteriormente nelle prossime migliaia di anni.\nCirca 400.000 anni fa, quando Aldebaran appariva una stella molto pi\u00f9 brillante di quanto non sia ora, appariva anche molto meno separata da quanto non lo sia attualmente da Capella. Poich\u00e9 anche Capella era allora pi\u00f9 luminosa di quanto non sia ora, si trattava di una coppia di stelle molto vicine e molto luminose. A causa della precessione degli equinozi, la coppia ha anche marcato per un certo periodo il polo nord celeste.\nCaratteristiche fisiche.\nDistanza.\nLa nuova riduzione dei dati astrometrici del telescopio spaziale Hipparcos ha portato a un nuovo calcolo della parallasse di Aldebaran, che \u00e8 risultata essere 48,94 \u00b1 0,77 mas. Pertanto la distanza di Aldebaran dalla Terra \u00e8 pari a 1/0,04894 pc, ossia 20,433 pc, equivalenti a 66,64 anni luce.\nClassificazione e temperatura superficiale.\nAldebaran \u00e8 classificata nella classe spettrale K5 III. La classe K raduna le stelle di colore arancione, a causa di una temperatura superficiale inferiore di quella del Sole. Le 20 misurazioni della temperatura superficiale riportate dal sito SIMBAD, effettuate dal 1957 al 2009, variano da 3.733 K a 4.131 K. La media delle misurazioni \u00e8 3.913 K. Si pu\u00f2 confrontare questo valore con quello della temperatura superficiale del Sole, che \u00e8 circa 5.800 K, cio\u00e8 quasi 2.000 K pi\u00f9 elevato.\nLa classe di luminosit\u00e0 III raccoglie invece le stelle giganti, cio\u00e8 stelle di massa media o piccola aventi un avanzato stato evolutivo, che hanno ormai abbandonato la sequenza principale.\nRaggio.\nAldebaran \u00e8 forse la stella il cui raggio \u00e8 stato maggiormente misurato e studiato. Questa dovizia di misurazioni \u00e8 determinata da tre caratteristiche combinate: grandi dimensioni, relativa vicinanza della stella alla Terra e occultazioni lunari. Tutti questi fattori facilitano la misura del raggio; in particolare l'occultazione lunare pu\u00f2 essere sfruttata nel calcolo del raggio misurando il tempo impiegato dalla Luna ad occultare completamente la stella, cio\u00e8 il tempo che trascorre dal principio dell'occultazione, quando la Luna comincia a coprire la stella, alla sua fine, quando la stella non \u00e8 pi\u00f9 visibile. Nonostante questa abbondanza di misurazioni, i diversi studi presentano ancora parecchie differenze nei risultati.\nRichichi &amp; Percheron (2002) riportano nel loro database 46 misurazioni indipendenti del diametro di Aldebaran ottenute con il metodo dell'occultazione lunare, 7 misurazioni ottenute con tecniche interferometriche e 3 con metodi di misurazione indiretta, per un totale di 56 misurazioni. Se si considerano le misurazioni con un margine di errore pi\u00f9 basso, cio\u00e8 inferiore a 0,4 mas, restano 17 risultati, la cui media \u00e8 19,87 \u00b1 0,05 mas. Precedentemente, anche Evans et al. (1980) riportano una serie di misurazioni del diametro della stella ottenute con la tecnica dell'occultazione lunare; alcune di esse sono state effettuate dagli stessi autori, altre sono state prese da altre pubblicazioni. La media delle misurazioni riportate da questo articolo \u00e8 19,9 \u00b1 0,3 mas in buon accordo con quanto riportato da Richichi &amp; Percheron (2002). Ridgway et al. (1982) riportano invece una serie di misurazioni proprie e derivanti da altri studi, anch'esse basate sulla tecnica dell'occultazione lunare, la cui media \u00e8 20,88 \u00b1 0,10 mas. Infine, White &amp; Kreidl (1984) riportano misurazioni proprie e di altri, ottenute anch'esse sulla base di occultazioni, la cui media \u00e8 20,45 \u00b1 0,46 mas. Richichi &amp; Roccatagliata (2005) ipotizzano che questa disparit\u00e0 fra i risultati, soprattutto fra quelli ottenuti tramite il metodo della occultazione lunare, sia dovuta al fatto che i vari studi non hanno tenuto conto del fenomeno della scintillazione che tende a far sovrastimare il diametro di una stella quando si misura il tempo necessario perch\u00e9 l'occultazione da parte di un altro corpo sia completa.\nIl pi\u00f9 importante studio dedicato alla misura del raggio di Aldebaran \u00e8 probabilmente Richichi &amp; Roccatagliata (2005), che combina risultati ottenuti tramite il metodo dell'occultazione a risultati ottenuti tramite misurazioni interferometriche mediante lo strumento VINCI del Very Large Telescope. La misura media ottenuta tramite le occultazioni lunari da parte dei due studiosi \u00e8 19,95 \u00b1 0,03 mas, mentre quella ottenuta tramite l'interferometro \u00e8 19,98 \u00b1 0,05 mas. Essi adottano quindi un valore medio ponderato fra le due di 19,96 \u00b1 0,03 mas, che diventano 20,58 \u00b1 0,03 mas, quando sia stata operata una opportuna correzione per tenere conto dell'oscuramento al bordo. Si tratta probabilmente della migliore stima del diametro della stella a nostra disposizione.\nAlla distanza calcolata da Hipparcos di 66,64 anni luce, il diametro angolare misurato da Richichi &amp; Roccatagliata (2005) corrisponde a un raggio di 30,56 milioni di km, equivalenti a 43,9 R\u2299. Se Aldebaran fosse al posto del Sole, occuperebbe met\u00e0 dell'orbita di Mercurio e apparirebbe dalla Terra come un disco di 20\u00b0 di diametro.\nLuminosit\u00e0 e massa.\nLa grande superficie radiante di Aldebaran la rende un oggetto molto luminoso, nonostante la sua temperatura superficiale non sia molto elevata. Dalla distanza di questa stella e dalla sua magnitudine apparente si ricava una magnitudine assoluta di -2,04 \u00b1 0,06. Tenendo conto che il Sole ha una magnitudine assoluta di 4,75, ci\u00f2 significa che Aldebaran ha una luminosit\u00e0 di 518 \u00b1 32 L\u2609.\nLa determinazione delle masse delle stelle giganti non \u00e8 mai facile. Infatti, mentre per le stelle di sequenza principale esistono rapporti definiti fra massa e luminosit\u00e0, la luminosit\u00e0 delle stelle giganti cambia di molto nel tempo a seconda del loro stadio evolutivo: quindi, a meno che questo non sia conosciuto con precisione, non sar\u00e0 possibile dedurre la massa dalla luminosit\u00e0. Esiste tuttavia un altro metodo per cercare di calcolare la massa delle stelle di questa classe: \u00e8 infatti ricavabile conoscendo il raggio e l'accelerazione di gravit\u00e0 (\"g\") sulla superficie. Il rapporto fra atomi ionizzati e atomi neutri dello stesso elemento nell'atmosfera di una stella \u00e8 sensibile all'accelerazione di gravit\u00e0; pertanto il rapporto fra ioni e atomi neutri pu\u00f2 essere sfruttato per calcolare l'accelerazione di gravit\u00e0 e, di conseguenza, la massa di una stella. Tuttavia in ambienti a bassa accelerazione di gravit\u00e0, quale \u00e8 quello di una stella gigante, il valore dell'accelerazione diventa molto sensibile a quello della temperatura superficiale adottata. Quindi piccoli errori nella stima della temperatura superficiale possono portare a valori di accelerazione non corretti. Il valore dell'accelerazione di gravit\u00e0 superficiale di Aldebaran \u00e8 pertanto conosciuto con margini di errore molti alti. Assumendo un raggio di 29,3 milioni di km e una gravit\u00e0 superficiale di log \"g\" = 1,59, Hatzes &amp; Cochran (1993) deducono una massa di 2,5 M\u2609. Tuttavia, El Eid (1994), basandosi su una differente misura di log \"g\" = 1,41 della gravit\u00e0 superficiale tratta da Harris &amp; Lambert (1983), deduce una massa di 1,5 M\u2609. Questa misura sembra essere confermata dal rapporto fra le abbondanze di 16O e 17O in Aldebaran: tale rapporto infatti pare in generale essere dipendente dalla massa stellare e dallo stato evolutivo della stella. Infine, Robinson et. al. (1998), basandosi non sulla gravit\u00e0 superficiale della stella, ma sulle tracce evolutive nel diagramma H-R di stelle di diversa massa proposte da McWilliam (1990), deducono una massa di 2 M\u2609, considerata per\u00f2 sovradimensionata in base agli studi successivi. Nel 2015 Hatzes et al. confermarono l'esistenza di quel pianeta gigante gassoso ipotizzato negli anni novanta in orbita attorno ad Aldebaran, e nel 2018\u00a0W. M. Farr et al., sempre tramite l'analisi delle variazioni della velocit\u00e0 radiale della stella, non solo confermarono l'esistenza del pianeta, come Hatzes et al., ma affermarono che il pianeta rimase per miliardi di anni nella zona abitabile di Aldebaran, prima che essa terminasse l'idrogeno interno e diventasse una gigante. La massa della stella, stimata da Farr in , non \u00e8 cos\u00ec dissimile da quella del Sole, e molto simile a quella di un'altra brillante gigante arancione, Arturo.\nL'incertezza che avvolge la determinazione della massa di Aldebaran si ripercuote anche sulle nostre conoscenze circa l'et\u00e0 e lo stato evolutivo della stella. Poich\u00e9 la permanenza di una stella all'interno della sequenza principale dipende in gran parte dalla sua massa, non \u00e8 possibile determinare con precisione l'et\u00e0 di Aldebaran. Non \u00e8 inoltre chiaro se la stella si trovi ancora nel ramo delle giganti rosse o se sia invece gi\u00e0 entrata nel ramo asintotico delle giganti, se cio\u00e8 stia fondendo l'idrogeno intorno a un nucleo inerte di elio, o se invece si sia gi\u00e0 innescata la fusione dell'elio all'interno del nucleo della stella. L'et\u00e0 di Aldebaran, viste le ultime stime sulla massa, sembra comunque superiore ai 6 miliardi di anni.\nPeriodo di rotazione e oggetto substellare.\nLa velocit\u00e0 di rotazione delle stelle giganti e supergiganti \u00e8 notoriamente molto difficile da calcolare. Infatti le stelle di questo tipo uniscono a una velocit\u00e0 di rotazione ridotta macroturbolenze accentuate della loro superficie; pertanto \u00e8 molto difficile distinguere i movimenti del gas dovuti effettivamente alla rotazione stellare da quelli imputabili alle macroturbolenze superficiali. Hatzes &amp; Cochran (1993) calcolano una velocit\u00e0 di rotazione all'equatore di Alfa Tauri compresa fra 2,5 e 4,0\u00a0km/s. Questo dato \u00e8 in buon accordo con una misura precedente di 3,3 \u00b1 0,5\u00a0km/s risalente al 1979. Data la misura del raggio, Hatzes &amp; Cochran (1993) ne deducono che il periodo di rotazione di Aldebaran \u00e8 compreso fra 600 e 1.400 giorni. Periodi di rotazione cos\u00ec lunghi non sono affatto insoliti in una stella gigante in quanto, per la legge di conservazione del momento angolare, aumentando il raggio della stella, la velocit\u00e0 di rotazione diminuisce e quindi essa perde velocit\u00e0 angolare nell'abbandonare la sequenza principale. Una misurazione successiva, risalente al 2008, ha dato un valore di 4,3\u00a0km/s, non troppo lontano da quello misurato da Hatzes &amp; Cochran (1993).\nVi sono tuttavia altri metodi per cercare di calcolare il periodo di rotazione. Si possono per esempio sfruttare delle irregolarit\u00e0 della superficie della stella (ad esempio, macchie o faculae): il periodo fra una loro comparsa e la successiva coincide con quello di rotazione. Hatzes &amp; Cochran (1993) hanno individuato un'oscillazione periodica di 643 giorni nella velocit\u00e0 radiale di Aldebaran. Le cause possibili di queste oscillazioni sono tre:\nLa terza ipotesi, che appariva come la pi\u00f9 promettente, non aveva inizialmente trovato conferma in un successivo studio: Hatzes &amp; Cochran (1998) studiarono il profilo delle linee di Aldebaran concludendo che la variabilit\u00e0 non pu\u00f2 essere dovuta a irregolarit\u00e0 superficiali, che dovrebbero provocare una deformazione delle linee che in realt\u00e0 non si presenta. Sul campo rimangono quindi due possibili spiegazioni delle oscillazioni osservate: o la presenza di un compagno substellare, oppure la presenza di pulsazioni non radiali, abbastanza comuni nelle stelle giganti. In un nuovo studio del 2008 Hatzes riafferma che la causa pi\u00f9 probabile della variazione della velocit\u00e0 radiale di Aldebaran sia la presenza di un compagno planetario: infatti da variazioni nella larghezza della linea H\u03b1 dell'idrogeno desume che il periodo di rotazione della stella sia 892 giorni e che quindi la variazione di 643 giorni non pu\u00f2 essere dovuta alla rotazione stellare; inoltre da variazioni fotometriche rilevate mediante il telescopio MOST deduce che Aldebaran pulsa con un periodo di 5,8 giorni e che quindi il periodo di 643 giorni non pu\u00f2 essere dovuto a pulsazioni stellari. Rimaneva quindi sul campo l'ipotesi di un compagno substellare della massa minima di 9,5\u00a0MJ. Nel 2015 Hatzes et al. confermano che le variazioni della velocit\u00e0 radiale avvengano per la presenza di un pianeta gigante, ipotesi poi avallata anche da Farr et al. nel 2018.\nMetallicit\u00e0.\nLe misurazioni della metallicit\u00e0 di Aldebaran riportate dal sito SIMBAD variano da formula_1 a formula_2. Tale notazione \u00e8 definita come il logaritmo della quantit\u00e0 di ferro (Fe) rispetto all'idrogeno (H), diminuita del logaritmo della metallicit\u00e0 del Sole: cos\u00ec, se la metallicit\u00e0 della stella presa in esame \u00e8 pari a quella solare, il risultato sar\u00e0 pari a zero. Ne segue che le misurazioni riportate stimano che la metallicit\u00e0 di Aldebaran sia compresa fra il 45% e il 100% di quella solare. La media delle misurazioni \u00e8 formula_3, che equivale a una abbondanza di metalli corrispondente a 69% di quella solare. Una delle misurazioni compiute con strumenti pi\u00f9 aggiornati \u00e8 quella di Massarotti et al. (2008), che riportano un valore di -0,34. Se ci\u00f2 fosse corretto, Aldebaran sarebbe una stella relativamente povera di metalli.\nVariabilit\u00e0.\nSecondo il General Catalogue of Variable Stars Aldebaran sarebbe una stella di ridotta variabilit\u00e0; in particolare, sarebbe una variabile irregolare lenta del tipo \"LB\", che oscilla di 0,2 magnitudini apparenti, da magnitudine 0,75 a magnitudine 0,95. Tuttavia Krisciunas (1992) riporta una serie di osservazioni astrometriche della stella, compiute fra il 1987 e il 1992, da cui risulterebbe che Aldebaran \u00e8 variata di sole 0,028 magnitudini. Una variazione cos\u00ec piccola \u00e8 compatibile con l'incertezza di misura dello strumento e quindi con il fatto che Aldebaran non sia affatto una stella variabile.\nCromosfera e vento stellare.\nLe stelle giganti possono essere divise in due grandi classi in ragione della loro classe spettrale. Le stelle precedenti alla classe K1-2 sono caratterizzate da venti stellari relativamente rapidi (150\u00a0km/s o pi\u00f9) e dalla presenza di una corona nella quale il plasma raggiunge temperature molto elevate. Viceversa le stelle successive alla classe K1-2 sono caratterizzate da venti stellari relativamente lenti (meno di 30\u00a0km/s), dall'assenza di una corona e da atmosfere relativamente fredde (&lt; 10.000 K). Avendo classe spettrale K5, Aldebaran appartiene alla seconda di queste sottoclassi: essa quindi \u00e8 una stella gigante non coronale, caratterizzata da un vento stellare relativamente lento (27\u201330\u00a0km/s), che produce una perdita di massa da parte dell'astro nell'ordine di 1\u00a0-\u00a01,6\u00a0\u00d7\u00a010\u221211 M\u2609 all'anno (circa 600 volte la perdita di massa del Sole in un anno dovuta al vento solare).\nTuttavia alcune osservazioni compiute mediante lo spettrografo del telescopio spaziale Hubble hanno rilevato la presenza di ioni di C IV e Mg II, che compaiono solo ad alte temperature. Inoltre l'emissione di radiazione ultravioletta dalla cromosfera della stella si \u00e8 rivelata maggiore di quanto non ci si aspettasse. Tutto ci\u00f2 implica la presenza nell'atmosfera di Aldebaran di plasma molto caldo. Vista l'assenza di una corona, questo dato non era atteso. \u00c8 stata avanzata l'ipotesi che il meccanismo che produce l'innalzamento di temperatura di regioni di gas della cromosfera sia solo in parte collegato con quello che produce il vento stellare: l'energia che scalda la cromosfera e produce il vento stellare viene fatta risalire a onde presenti nel gas, causate da pulsazioni e/o moti convettivi della sottostante fotosfera. Tuttavia le onde ad alta frequenza si spengono nella cromosfera riscaldandola mentre quelle a bassa frequenza vi passano attraverso e accelerano il vento stellare.\nPoich\u00e9 la presenza di plasma molto caldo nella cromosfera non sembra essere una peculiarit\u00e0 di Aldebaran, ma una caratteristica comune alle giganti non coronali, ci\u00f2 suggerisce che la distinzione fra giganti coronali e non coronali sia meno netta di quanto non si sia pensato inizialmente. Si \u00e8 avanzata l'ipotesi che, piuttosto che una distinzione ben definita, esista un continuum fra le giganti coronali e quelle non coronali.\nPianeta.\nLa notizia di un probabile esopianeta attorno ad Aldebaran fu inizialmente suggerita per la prima volta nel 1993 da Hatzes e Cochran, quando misurazioni della velocit\u00e0 radiale di Aldebaran, Arturo e Polluce mostrarono una variazione a lungo periodo, che poteva essere causata dalla presenza di un compagno substellare. Le misure effettuate su Aldebaran implicavano un compagno con una massa minima di 11,4 volte quella di Giove in un'orbita con periodo di 643 giorni a una distanza media di 2 UA. Tuttavia, tutte e tre le stelle esaminate mostravano oscillazioni simili, e gli autori dello studio conclusero che le variazioni erano probabilmente causate da caratteristiche intrinseche della stella piuttosto che dovuta all'effetto gravitazionale di un compagno. Nel 2015 uno studio dello stesso Hatzes ha mostrato prove della presenza sia di un compagno planetario che di un'attivit\u00e0 stellare propria della stella, come confermato anche nel 2018 da Farr et al. Nel 2019 un altro studio di Katja Reichert \"et al.\" non ha trovato prove della presenza di un pianeta con un periodo di 629 giorni.\nSotto, un prospetto del sistema di Aldebaran:\nCompagne ottiche.\nCinque deboli stelle appaiono abbastanza vicine al campo visivo di Aldebaran per considerarle un'associazione di binarie ottiche. A queste stelle \u00e8 stata data una designazione di stella secondaria ordinata alfabeticamente, all'incirca nell'ordine della scoperta, con la lettera A riservata alla primaria. Le caratteristiche principali di queste doppie ottiche sono riportate nella tabella.\nAlcune osservazioni hanno indicato che Alpha Tauri B ha all'incirca lo stesso moto proprio e la stessa parallasse di Aldebaran e costituire cos\u00ec una binaria fisica. Misure precise sono tuttavia abbastanza difficili perch\u00e9 la debole componente B si trova troppo vicina alla brillante compagna. La componente B \u00e8 una debole nana rossa di tipo M2, che, se fosse effettivamente legata gravitazionalmente ad Aldebaran, sarebbe posta a 650 unit\u00e0 astronomiche dalla principale. Data la sua classe spettrale, dovrebbe avere una massa di 0,15 M\u2609, un raggio di 0,36 R\u2609 e una luminosit\u00e0 di 0,0014 L\u2609.\nAlpha Tauri CD \u00e8 quasi sicuramente un sistema binario con le due componenti C e D legate gravitazionalmente tra loro e orbitanti una intorno all'altra. Le due stelle si trovano per\u00f2 molto pi\u00f9 lontano di Aldebaran e fanno parte dell'ammasso delle Iadi, che non interagisce in alcun modo con Aldebaran.\nEtimologia e significato culturale.\nI nomi di Aldebaran e il loro significato.\nIl nome della stella deriva dall'arabo , \"al-Dabar\u0101n\", che significa \"l'inseguitore\", in riferimento al fatto che essa sorge dopo le Pleiadi e quindi sembra inseguirle. Inizialmente il nome era stato attribuito all'intero ammasso delle Iadi, sicch\u00e9 Aldebaran veniva chiamata \"N\u0101\u1fbdir al Dabar\u0101n\", \"la brillante degli Inseguitori\", ma poi il suo uso fu ristretto alla sola stella.\nLe popolazioni indigene dell'Arabia chiamavano Aldebaran \"Al Fan\u012b\u1e33\", \"il cammello stallone\", o \"Al Fat\u012b\u1e33\", \"il cammello grasso\", o anche \"Al Mu\u1e25dij\", \"la cammella\", essendo invece le Iadi \"i piccoli cammelli\". Altri nomi erano \"T\u0101li al Najm\" e \"H\u0101d\u012b al Najm\", che significano \"stella dominatrice\", probabilmente anche in questo caso in riferimento alle Pleiadi.\nPer gli astronomi ind\u00f9 Aldebaran era \"Rohin\u012b\", che significa \"cervo rosso\", in riferimento al suo colore arancione. Essa marcava uno dei 27 \"nakshatra\" in cui era divisa la volta celeste nell'antica India.\nA causa della precessione degli equinozi, fra il 4000 a.C. e il 1700 a.C. il Sole si trovava nella costellazione del Toro durante l'equinozio di primavera, che segnava l'inizio dell'anno. Per questo Aldebaran rivestiva una importanza particolare per le popolazioni mesopotamiche. In Persia 5000 anni fa era chiamata \"Taschter\", che significa \"lo Spirito creatore\", che causava piogge e il diluvio, o \"Sataves\", che significa \"la guida delle stelle occidentali\". Per la stessa ragione, presso gli ebrei, era \"\u0100leph\", l'occhio divino, la prima lettera dell'alfabeto. Nell'astronomia babilonese era chiamata, \"Ku\", \"I-ku\" o \"I\u2011ku\u2011u\", \"la stella guida di tutte le stelle\", e, pi\u00f9 anticamente, presso gli accadici era chiamata \"Dil\u2011Gan\", \"la messaggera della luce\".\nPresso gli antichi romani Aldebaran era chiamata \"Parilicium\", insieme al gruppo delle Iadi, in riferimento ai Parilia, un'antichissima festa pastorale della religione romana che si celebrava il 21 aprile in onore del \"numen\" Pale, a volte descritto come semplice genio, a volte come divinit\u00e0 femminile. Aldebaran veniva associata a questa festa in quanto verso la fine di aprile Aldebaran tramonta al crepuscolo.\nNella cultura.\nMolti dei significati culturali che Aldebaran ha assunto sono da essa condivisi con la costellazione a cui appartiene e con l'ammasso delle Iadi. Probabilmente quella del Toro \u00e8 una delle costellazioni pi\u00f9 antiche, dato che, come si \u00e8 detto, marcava l'equinozio primaverile. Il Toro \u00e8 stato identificato nella mitologia greca con quello in cui Zeus si trasform\u00f2 per rapire Europa. Inoltre viene immaginato caricare nel cielo il gigante Orione: Aldebaran, dato il suo colore arancio, viene identificata con l'occhio iniettato di sangue del toro sbuffante, lanciato alla carica.\nLe Iadi erano ninfe dei boschi, delle fonti e delle paludi, e, difatti, il loro nome significa \"piovose\". Erano immaginate piangere la morte del loro fratello Ia, e le loro lacrime erano identificate con la pioggia. Questa associazione di Aldebaran e delle altre Iadi con la pioggia deriva forse dal fatto che in Grecia le stagioni pi\u00f9 piovose sono quella primaverile, quando le Iadi tramontano al crepuscolo, e quella autunnale, quando le Iadi sorgono al crepuscolo.\nNell'antica Persia, Aldebaran era una quelle quattro stelle regali guardiane del cielo, che sovraintendevano alle altre stelle, le altre tre essendo Fomalhaut, Regolo e Antares. Aldebaran era la sentinella delle stelle dell'est, Fomalhaut di quelle del nord, Regolo di quelle del sud e Antares di quelle dell'ovest. Probabilmente, questo riferimento culturale trova origine nel fatto che fra il 3000 e il 2000 a.C. queste quattro stelle marcavano i due solstizi e i due equinozi e quindi dividevano il cielo in quattro parti. Le quattro stelle furono poi identificate con i quattro arcangeli: Aldebaran con Michele, Fomalhaut con Gabriele, Regolo con Raffaele e Antares con Uriel. Altre associazioni sono quelle con i quattro cavalieri dell'Apocalisse o con i cavalli che trainavano i carri citati nel libro di Zaccaria.\nI polinesiani di Manuae, Isole Cook, raccontano che le Pleiadi erano inizialmente una sola stella, di gran lunga la pi\u00f9 brillante del cielo. Si vantava della propria bellezza e ci\u00f2 indispett\u00ec il dio Tana, che, per punire la stella, chiese l'aiuto di Mere (Sirio) e Aumea (Aldebaran). Mere lanci\u00f2 Aumea contro di essa cos\u00ec violentemente che la frantum\u00f2 in sei pezzi generando le Pleiadi. Tana fu contento del risultato, cos\u00ec come Mere, che divent\u00f2 cos\u00ec la stella pi\u00f9 brillante del cielo, e Aumea, che non vedeva pi\u00f9 la sua luce oscurata dalla brillante vicina.\nAstrologicamente, Aldebaran porta onori, intelligenza, eloquenza, decisione, coraggio, ferocia, pubblici onori, ricchezze, potere e posizioni di responsabilit\u00e0, ma si crede che questi benefici non siano durevoli e che siano spesso associati a una tendenza alla violenza."}
{"id": "36932", "revid": "124706226", "url": "https://it.wikipedia.org/wiki?curid=36932", "title": "Povoletto", "text": "Povoletto (\"Paul\u00eat\" in friulano, \"Poul\u00e9t\" in sloveno) \u00e8 un comune italiano di abitanti del Friuli-Venezia Giulia.\nGeografia fisica.\nImportante centro di produzione vinicola, situato nelle vicinanze del torrente Torre (Valli del Torre), dista 9\u00a0km circa da Udine, collegato da una strada provinciale ed \u00e8 stata costruita da pochi anni la Tangenziale Est di Udine ad ovest dell'abitato di Povoletto, questa arteria permette di collegare direttamente il comune con i comuni di Tricesimo e Remanzacco.\nStoria.\nSeconda guerra mondiale.\nDurante la seconda guerra mondiale il territorio del comune fu coinvolto dalle attivit\u00e0 della resistenza friulana con la partecipazione delle Brigate Garibaldi e delle Brigate Osoppo.\nSociet\u00e0.\nLingue e dialetti.\nA Povoletto, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Povoletto rientra fra le varianti appartenenti al friulano centro-orientale."}
{"id": "36933", "revid": "174925", "url": "https://it.wikipedia.org/wiki?curid=36933", "title": "Pozzuolo del Friuli", "text": "Pozzu\u00f2lo del Fri\u00f9li (\"Pu\u00e7ui\" in friulano) \u00e8 un comune italiano di abitanti del Friuli-Venezia Giulia.\nPosto a a sud di Udine, confina a nord-ovest con il comune di Basiliano, a nord con i comuni di Campoformido e Udine, ad est con il comune di Pavia di Udine, a sud con il comune di Mortegliano e ad ovest con il comune di Lestizza. Comprende le frazioni di Cargnacco, Carpeneto, Sammardenchia, Terenzano e Zugliano.\nGeografia fisica.\nMorfologia.\nIl territorio comunale \u00e8 situato nell'alta pianura friulana ed ha un'altitudine compresa tra gli ed i sul livello del mare. Presenta delle alture nella parte centrale che si elevano ad un'altezza da pochi metri ad una decina di metri rispetto alla pianura circostante. Tali rilievi, alla cui origine si attribuisce un significato tettonico, nel complesso formano un rialto simile ad un'onda in mezzo alla pianura, che si dirige da sud-est a nord-ovest da Pozzuolo per Carpeneto. Nella parte rimanente dell'area comunale la morfologia appare pi\u00f9 dolce, conforme al resto della pianura circostante; solo ai confini nord-occidentali del Comune si rileva un antico alveo del torrente Cormor, sub-parallelo all'attuale, e la collina di Breda.\nDal punto di vista geologico, si ebbe inizialmente, verso la fine del Miocene, l'emersione della parte centro-settentrionale del territorio comunale, per la rilevabile sedimentazione marina, con probabile linea di costa ai limiti meridionali del comune. L'area emersa venne, quindi, soggetta ad erosione differenziata e i depositi successivi si sedimentarono su delle superfici tutt'altro che pianeggianti. Nel Pleistocene medio e superiore avvenne il colmamento alluvionale da parte di sedimenti fluvio-glaciali, con la formazione dei rilievi del territorio comunale di provenienza montana affioranti a nord e a nord-ovest di Pozzuolo e nei colli di Carpeneto. Infine, nel periodo olocenico si assistette a un alluvionamento generalizzato di tutta la zona, come avvenne per il resto della Pianura Friulana, con la continua regressione marina fino all'attuale linea di costa. Le importanti faglie inverse dinariche continuarono la loro attivit\u00e0 geodinamica durante tutto il Neogene e risultano attive ancora oggi. Tale attivit\u00e0 port\u00f2 ad un continuo generale sollevamento della zona, anche se accompagnato da blandi intervalli di stasi, con la conseguente formazione di pieghe anticlinali ad assi da nord-ovest a sud-est.\nIdrografia.\nIl corso d'acqua principale ed unico naturale, che attraversa da nord a sud il territorio comunale, \u00e8 il Torrente Corm\u00f2r (\"il Corm\u00f4r\" in friulano), il quale trova le sue sorgenti all'interno dell'Anfiteatro Morenico del Tagliamento e, dopo un percorso di circa , raggiunge la zona di risorgiva presso Castions di Strada e si perde nelle paludi di Paradiso. \u00c8 a carattere temporaneo e l'acqua scorre copiosa solo nei periodi piovosi. Il suo attuale corso \u00e8 fiancheggiato da modesti terrazzi fino a nord dell'abitato di Pozzuolo, dove si elevano, principalmente in sinistra orografica, delle scarpate alte in media sul suo letto. Poco a ovest della strada che collega Pozzuolo a Carpeneto, il torrente scorre leggermente sinuoso, chiuso da sponde poco elevate (al massimo ).\nGli altri corsi d'acqua esistenti in Comune sono tutti artificiali: tra questi si evidenziano il Canale Ledra, la Roggia di Udine, la Roggia di Palma ed il Canale di Castions.\nStoria.\nPreistoria.\nIl primo insediamento umano conosciuto nel comune risale addirittura agli albori della civilt\u00e0 neolitica, cio\u00e8 al V millennio a.C., quando l'area friulana, fino ad allora sede di raccoglitori e cacciatori mesolitici (8000 \u2013 4500 a.C.), registr\u00f2 l'arrivo di nuovi colonizzatori provenienti dall'area danubiana e dai Balcani occidentali che diffusero l'agricoltura e l'allevamento e formarono le prime comunit\u00e0 stanziali. Di queste, una delle pi\u00f9 vaste oggi conosciute non solo in regione, ma in tutta Europa, \u00e8 il villaggio di Sammardenchia. In base alle ricerche archeologiche, iniziate nel 1985, si \u00e8 potuto ipotizzare che le attivit\u00e0 economiche praticate in tale villaggio erano l'agricoltura, prevalentemente di farro ed orzo, l'allevamento, la caccia ed il commercio. Quest'ultimo \u00e8 attestato dal ritrovamento di ceramiche con decorazioni che rimandano alla cultura padana di Fiorano e ad altre aree sia italiane (Veneto orientale, Piemonte), sia europee (cultura dalmata, area centro-danubiana, Carpazi).\nIn localit\u00e0 \"Braida Roggia\", in prossimit\u00e0 della riva destra del torrente Cormor, non molto lontano dall'abitato di Pozzuolo, \u00e8 stato scoperto un settore destinato a servizi o ad attivit\u00e0 di preparazione del cibo rimasto in uso dal XIII fino al X secolo a.C., allorquando un'inondazione del torrente Cormor particolarmente disastrosa caus\u00f2 l'abbandono del sito, che fu in epoche posteriori riutilizzato allo scopo di necropoli (VII e VI secolo a.C.).\nIl primo vero insediamento in prossimit\u00e0 dell'attuale centro abitato di Pozzuolo del Friuli risale per\u00f2 all'Et\u00e0 del Bronzo e si svilupp\u00f2 nell'area dei \"Castellieri\": siti posti su due alture, quella \"dei Cjastiei\" e \"la Culine\", utilizzate come cinte difensive, delle quali ancor oggi sono ben visibili ai margini opere di fortificazione.\nIl villaggio principale era situato sull'altura \"dei Cjastiei\", dove nelle vicinanze delle case si trovavano officine di lavorazione dei metalli e botteghe per la lavorazione delle ossa e delle corna, utilizzate a completamento degli oggetti metallici. All'interno delle abitazioni altro lavoro era costituito dalla filatura e la tessitura. Ai piedi \"dei Cjastiei\" sono state ritrovate quattro aree di incinerati, la pi\u00f9 importanti delle quali risale all'Et\u00e0 del Ferro (fine dell'VIII secolo a.C. e inizio del V secolo a.C.). Essa attesta che il villaggio in questo periodo godette di una certa prosperit\u00e0 grazie alla favorevole posizione attraversata da vie di traffico che congiungevano territori alpini nord-orientali col mondo veneto e con l'Italia padana e peninsulare. La possibilit\u00e0 dell'approvvigionamento di materie prime consent\u00ec un artigianato abbastanza fiorente e una cultura dagli aspetti variegati che dur\u00f2 fino all'epoca romana. Nel tessuto sociale, comunque scarsamente articolato, si distingue una classe di guerrieri che probabilmente erano anche artigiani e producevano armi in ferro. In epoca romana (tra il I secolo a.C. e il I secolo) vi fu nel sito occupato dal villaggio una completa e radicale ristrutturazione ed esso fu occupato da una fattoria con magazzini per derrate alimentare e la parte interna adibita a coltivazione.\nA sud-ovest dell'area fortificata, nel \"terrazzo di C\u00f9ppari\", sono state ritrovate fosse scavate tra il VII e il VI secolo a.C. che si pensa possano essere state cantine di abitazioni ed utilizzate poi come forni di cottura di oggetti di terracotta o per la cottura o l'essiccazione della carne bovina. Accanto e talvolta su di esse sono state ritrovate sepolture altomedievali di inumati.\nL'epoca romana.\nLa zona di Pozzuolo in epoca romana era attraversata dall'importante strada che da Marano Lagunare saliva attraverso Castions di Strada. Il ritrovamento di un tesoretto con dracme venete fa ipotizzare che nel II secolo a.C. a Pozzuolo si trovavano dei mercenari.\nDopo la fondazione di Aquileia (181 a.C.) sono attestati fenomeni che comportarono il fondersi di elementi culturali e materiali appartenenti a popolazioni diverse che si influenzavano reciprocamente, in particolare quella veneta e quella romana. Il ritrovamento di una quantit\u00e0 di fibule maggiore che in altri luoghi del territorio friulano fa pensare ad un'intensa romanizzazione.\nNel I secolo a.C. in corrispondenza dell'attuale abitato di Pozzuolo sorgeva uno dei \"castrum\" lungo la \"via Iulia Augusta\", che andava da Aquileia a \"Forum Iulium Carnicum\", l'attuale Zuglio. Secondo la tradizione, in questo periodo Gaio Giulio Cesare volle far costruire un pozzo (in latino \"puteus\", oppure \"jutens\"), che diede il nome a Pozzuolo, probabilmente derivato da \"Puteolum\", che poteva essere in origine un villaggio cui diedero vita i legionari qui stabilitisi. Il pozzo, esternamente rifatto nel 1862, \u00e8 ancora oggi visibile.\nIl Medioevo.\nDurante le invasioni barbariche, Pozzuolo, come altri paesi friulani, si raggrupp\u00f2 attorno alla \"cortina\" costruita per difendere il paese e vicino alla chiesa.\nBisogna per\u00f2 aspettare il 921 perch\u00e9 il nome di Pozzuolo appaia per la prima volta in un documento, e precisamente nella donazione che l'imperatore Berengario I fece del paese e del castello al Patriarca d'Aquileia. Sempre nell'ambito del patriarcato, Pozzuolo, nel XIII secolo, \u00e8 retto dalla \"vicinia\" (assemblea dei capifamiglia). Pi\u00f9 tardi, nei pressi di Pozzuolo, si svolse nel 1411 una battaglia tra Udinesi e Cividalesi.\nNel 1420 Udine, con la vicina Pozzuolo e tutto il territorio del Patriarcato, si trov\u00f2 sotto il dominio della Repubblica di Venezia. Durante le scorrerie dei Turchi, e precisamente nel 1477, Pozzuolo fu da questi completamente distrutta e di nuovo, nell'ultimo assalto turco, avvenuto nel 1499, il paese fu devastato da un incendio.\nPeriodo della Prima Guerra Mondiale.\nIl 15 aprile 1916 arriva a Pozzuolo la 25\u00aa Squadriglia che resta fino al 10 novembre 1917.\nA Sammardenchia dal 23 luglio 1916 arriva la 43\u00aa Squadriglia fino al mese di dicembre ed alla fine di marzo 1917 la 39\u00aa Squadriglia fino al 28 ottobre.\nL'episodio pi\u00f9 interessante della storia di Pozzuolo riguarda l'omonima battaglia, che si svolse tra il 29 e il 30 ottobre 1917, in seguito alla Disfatta di Caporetto. In quei due giorni una brigata di cavalleria, composta dal Quarto Genova e dal Quinto Novara, e la Brigata di Fanteria Bergamo, contrastarono l'avanzata austro-ungarica, dando la possibilit\u00e0 alla Terza Armata Italiana di attraversare indisturbata il Tagliamento e mettersi in salvo. La strenua e sanguinosa battaglia, che lasci\u00f2 sul campo centinaia di cavalleggeri e fanti, si svolse nelle vie e sulla piazza del paese e coinvolse anche la popolazione civile. In memoria di questa battaglia, dal 1959 l'unica brigata di Cavalleria dell'Esercito Italiano, oggi equipaggiata con veicoli ruotati, \u00e8 denominata Brigata di Cavalleria \"Pozzuolo del Friuli\", il Terzo Squadrone del 4\u00ba Reggimento Genova Cavalleria porta il nome di \"Pozzuolo\" , ed ogni 30 ottobre si commemora tale evento in concomitanza con la Festa Nazionale dell'Arma di Cavalleria. Inoltre, sulla piazza del capoluogo si trova il monumento dedicato alla cavalleria, mentre all'ingresso nord dello stesso vi \u00e8 quello dedicato alla fanteria.\nSociet\u00e0.\nEvoluzione demografica.\nIn occasione del secondo Censimento della popolazione italiana, il primo dopo l'annessione del Veneto all'Italia, nel 1871, il comune di Pozzuolo del Friuli risult\u00f2 avere abitanti. Nel cinquantennio compreso tra il 1881 ed il 1931 si assistette ad un costante incremento demografico, tanto che la popolazione pass\u00f2 da a abitanti. Dopo un leggero calo, la popolazione residente ebbe un'ulteriore importante crescita tra il 1936 ed il 1951, quando da raggiunse abitanti. Successivamente si sono alternati decenni di incremento con altri di lieve ribasso demografico. Gli ultimi quindici anni, tuttavia, sono caratterizzati da una notevole ripresa nell'aumento della popolazione, che dai abitanti del 1991 \u00e8 passata ai dell'ultimo Censimento, quello del 2001, fino ai attuali. Questo aumento della popolazione, che continua tuttora, \u00e8 imputabile alla favorevole posizione nelle vicinanze della citt\u00e0 di Udine. Lo stesso fenomeno di espansione demografica che nei decenni passati si era verificato nei comuni confinanti a settentrione e ad occidente di Udine, specialmente in quelli di Tavagnacco, Pasian di Prato e Campoformido, sta, in questi ultimi quindici anni, interessando anche il comune di Pozzuolo del Friuli, in ritardo rispetto ai primi a causa di una maggior vocazione agricola.\nLingue e dialetti.\nA Pozzuolo del Friuli, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Pozzuolo del Friuli rientra fra le varianti appartenenti al friulano centro-orientale.\nAnche il Comune, all'Art. 2 dello Statuto comunale, riconosce la lingua friulana come patrimonio storico della Comunit\u00e0 locale e ne favorisce l'uso.\nCultura.\nEventi.\nLa Pro Loco \"Pozzuolo del Friuli\" dal 1997 organizza nel capoluogo comunale la \"Sagra dello Struzzo\", chiamata anche \"Festainsieme\", che solitamente si svolge tra luglio ed agosto. Due fine settimana per degustare le specialit\u00e0 gastronomiche di struzzo, rigorosamente friulano. La sagra di Pozzuolo, infatti, \u00e8 dal 1996 che propone specialit\u00e0 a base dell'originale animale che ben si \u00e8 adattato ai climi friulani e che viene allevato nelle aziende locali, specializzatesi nel corso degli anni. I piatti proposti dalla manifestazione, quindi, sono realizzati esclusivamente con carne friulana, di eccellente qualit\u00e0 in quanto l'alimentazione e l'intero ciclo dell'allevamento \u00e8 rigorosamente controllato. Oggi, l'intero ciclo produttivo si realizza a Pozzuolo. Gli animali riproduttori generano uova, conservate poi in appositi incubatori, i pulcini passano poi nei diversi recinti per la crescita. Giunti a un anno di et\u00e0 e a un centinaio di chilogrammi di peso i capi possono essere abbattuti e macellati. La manifestazione si svolge nell'arco di due fine settimana. Il programma \u00e8 ricco e intenso. Inoltre la sagra dispone di piatti in ceramica e stoviglie in metallo che fanno assaporare meglio le varie specialit\u00e0 e che rendono la sagra pi\u00f9 ecosostenibile.\nGeografia antropica.\nFrazioni.\nNel Censimento del 1971 il comune di Pozzuolo del Friuli era suddiviso in sei frazioni geografiche. Nel Censimento del 1981, invece, si riconosceva la presenza di un'unica frazione geografica, quella di Pozzuolo del Friuli, comprensiva dell'intero comune. I Censimenti successivi hanno dato informazioni solo sulle localit\u00e0 abitate presenti in comune. In ogni modo, l'Art. 5 dello Statuto comunale riconosce la presenza nel territorio comunale di sei \"Comunit\u00e0\", coincidenti con le frazioni geografiche del 1971. Esse sono Pozzuolo del Friuli (sede del municipio), Cargnacco, Carpeneto, Sammardenchia, Terenzano e Zugliano. Le ragioni storiche dell'esistenza di tali comunit\u00e0 deriva dal fatto che esse erano considerate come frazioni sia nel periodo napoleonico, quando i comuni nel senso moderno furono istituiti, sia nel successivo periodo austriaco, quando il comune di Pozzuolo raggiunse le attuali dimensioni, si eccettua la frazione di Carpeneto che fu accorpata pi\u00f9 tardi. In epoca patriarcale e veneta tali frazioni rappresentavano dei comuni rurali, che erano amministrati dalle \"viciniae\", cio\u00e8 dalle assemblee dei capifamiglia che si riunivano nella piazza principale del paese, le quali per\u00f2 erano sottoposte ad una giurisdizione esterna. Queste sei comunit\u00e0 coincidono inoltre esattamente con le rispettive circoscrizioni parrocchiali, tutte facenti capo alla forania di Mortegliano. Anche la cartellonistica stradale individua, all'entrata ed all'uscita dei paesi, la presenza delle stesse sei frazioni.\nIl Censimento della popolazione e delle abitazioni del 2001 individua quattro centri abitati e due nuclei abitati. I centri abitati sono Pozzuolo del Friuli (sede della casa comunale), Zugliano, Terenzano, Cargnacco, Sammardenchia, Carpeneto. I nuclei abitati sono Casali Tosolini e Ferrarie.\nPozzuolo del Friuli (sede della casa comunale) Teatro nel 1917 della Battaglia di Pozzuolo del Friuli, in cui il sacrificio di fanti e cavalleggeri italiani permise di rallentare l'avanzata austro-ungarica, si \u00e8 sviluppato a partire dall'insediamento accentrato di Pozzuolo, gi\u00e0 sede di due Castellieri dell'Et\u00e0 del Bronzo e di un successivo insediamento romano in cui, secondo la tradizione, per volere di Gaio Giulio Cesare fu costruito il pozzo da cui il toponimo, attestato per la prima volta nel 921, quando il castello che vi sorgeva fu donato dall'imperatore Berengario del Friuli al patriarca di Aquileia. A nord confina con Terenzano, a est con Sammardenchia, a ovest col torrente Cormor (una volta superato ci si trova a Carpeneto) e a sud dalla zona industriale-commerciale delle Ferrarie. A nord del paese si trova il Centro Studi e una zona residenziale, al centro la piazza principale, piazza Julia, che \u00e8 il centro economico di Pozzuolo.\nZugliano-Terenzano-Cargnacco (unione di pi\u00f9 frazioni) \u00e8 l'area geografica presa in considerazione dall'ISTAT come centro abitato di abitanti all'interno del comune italiano di Pozzuolo del Friuli. Si estende sulla sinistra del torrente Cormor, a , a a nord-est di Pozzuolo del Friuli. L'area include le frazioni di Zugliano e Terenzano, divenuti contigui lungo la Strada Regionale 353 della Bassa Friulana, ed alla frazione di Cargnacco, situata ad est di Terenzano, sul lato est dell'autostrada A23. Zugliano e Terenzano, abitati fin dall'epoca romana, devono il loro nome agli antichi proprietari dei poderi attorno a cui si sono sviluppati i rispettivi insediamenti: il primo \u00e8 attestato per la prima volta in un documento del 1305, il secondo nel 1139.\nZugliano si estende da nord a sud, \u00e8 delimitato a nord dall'autostrada A23 e dal paese Basaldella (comune di Campoformido) e a ovest dal torrente Cormor. Nella parte nord del paese \u00e8 presente una zona residenziale, mentre nella parte sud c'\u00e8 la piazza principale con la chiesa.\nTerenzano \u00e8 costituito da pi\u00f9 piazze e si estende da ovest a est, il centro presenta il principale centro economico del paese, piazza Terenzio (da cui deriva il nome Terenzano) presenta la chiesa di San Martino Vescovo, nella parte est \u00e8 attraversato dalla autostrada A23 dove pi\u00f9 a nord si trova l'uscita \"Udine Sud\", a sud-est del paese si trova il centro sportivo di \"Terenzano Speedway\" dell'Olimpia Stadio.\nCargnacco (Cjargn\u00e0 in friulano) si sviluppa su quattro vie principali a partire da Piazza IV Novembre. Verso est, Via Manzoni passa di fronte all vecchia scuola elementare ed alla canonica. Quest'ultima si trova accanto alla vecchia chiesa (ora sconsacrata) ed al parco giochi del paese. Via Manzoni incontra Via Leonardo da Vinci nella piazza principale, dove si trova il Tempio di Cargnacco, dedicato ai caduti nella Campagna di Russia. La seconda direttrice verso est \u00e8 Via Buttrio, al cui inizio si trova l'antico pozzo. All'incrocio tra Via Buttrio e Via Leonardo da Vinci si trova l'antica residenza di campagna dei Conti Della Torre di Villalta, comunemente chiamato \u201cPala\u010dat\u201d (derivato da \u201cpala\u010d\u201d, termine friulano per \u201cpalazzo\u201d). Via Buttrio continua poi verso la zona industriale Z.I.U. o Casa Tosolini, mentre Via Leonardo da Vinci prosegue verso Luminagnacco (comune Pavia di Udine), passando accanto al campo sportivo Romanello, ed all'area dedicata alla sagra ed alle feste paesane. Sempre a partire da Piazza IV Novembre, Via Dante Alighieri prosegue brevemente verso sud, fino a raggiungere poi la strada di campo che porta al cimitero del paese, mentre Via Galileo Galilei continua verso ovest e nord, diramandosi in Via San Giorgio, che porta al cavalcavia (sull'autostrada A23) per Terenzano, e Via Giosu\u00e8 Carducci, che porta all'incrocio della Casa Rossa (localit\u00e0 Terenzano), tra Via Giuseppe Verdi, Via Tomba Antica, e la Strada Provinciale 94.\nSammard\u00e9nchia \u00e8 un centro abitato di 784 abitanti situato a ad est di Pozzuolo del Friuli, sorge a su un'area pianeggiante circondata da campi coltivati, irrigati tramite il canale di Castions, che attraversa l'abitato. Nei campi a nord dello stesso sono stati scoperti i resti di un insediamento neolitico, il villaggio di Sammardenchia, mentre l'odierno centro abitato si \u00e8 sviluppato a partire dall'insediamento accentrato di Sammardenchia, il cui toponimo \u00e8 di origine slovena e potrebbe significare \u00abche puzza\u00bb, attestato per la prima volta come \"villa\" nel 1174 ed a lungo feudo dei Savorgnan. Sull'unica piazza del paese, piazza 24 maggio, si affaccia la chiesa di San Leonardo. Il paese \u00e8 delimitato a est dall'autostrada A23.\nCarpen\u00e9to \u00e8 un centro abitato di 545 abitanti a L'odierno centro abitato, che fino al 1910 faceva parte del comune di Lestizza, si \u00e8 sviluppato a partire dall'insediamento accentrato di Carpeneto, il cui toponimo, attestato per la prima volta in un documento del 1226, potrebbe significare \u00abluogo piantato a carpino\u00bb. L'area scoperta principale \u00e8 piazza del Consiglio, ottenuta mediante l'allargamento della sede viaria principale, costituita da un tratto della SP 89 di Campoformido, nel punto in cui si incrocia con la strada comunale che porta ad Orgnano. Su piazza del Consiglio si affaccia la chiesa di Santa Maria Assunta.\nZ.I.U. o Casali Tosolini \u00e8 un nucleo abitato di 66 abitanti del comune italiano di Pozzuolo del Friuli. \u00c8 posto a a nord-est di Pozzuolo del Friuli, a Si trova ad est di Cargnacco, lungo via Lumignacco, che \u00e8 un tratto della SP 94 di Bicinicco, e lungo i tratti finali delle vie che confluiscono su questa, cio\u00e8 via Buttrio e via Niccol\u00f2 Paganini. All'interno di questa localit\u00e0, in via Lumignacco, si trova l'abitazione dello scultore Eligio De Sabbata, nel cui ampio prato antistante sono esposte le sue opere. Si tratta di sculture di varie dimensioni (dai ai 4 o ), realizzate in diversi materiali (cemento, gesso, terracotta, legno). Il nome della localit\u00e0 deriva da un ramo della famiglia Tosolini che qui si \u00e8 trasferito da Torreano di Martignacco a partire dal 1913.\nZona industriale-commerciale a sud di Pozzuolo del Friuli o Ferrarie \u00e8 un nucleo abitato di 18 abitanti del comune italiano di Pozzuolo del Friuli. \u00c8 posto a a sud-ovest di Pozzuolo del Friuli, a Si trova tra via IV Genova, tratto della strada regionale 353 della Bassa Friulana, e via Ferraria, tratto della strada provinciale 82 di Chiasiellis. Il toponimo sta a indicare la presenza di una fucina. L'area \u00e8 interessata dalla conceria \"NatCO\", che fa capo al \"Gruppo Natuzzi\", specializzato nella produzione dei divani in pelle, dal centro commerciale \"San Marco\" e dalla contigua industria di pavimenti e manufatti \"Molinaro\". Nella zona \u00e8 presente anche un piccolo campo Rom. Lungo via Ferraria, in aperta campagna, si trova la chiesa della Santissima Trinit\u00e0, risalente al XIV secolo, con all'interno alcuni lacerti di affreschi di quel periodo. Per secoli l'area fu sede di praterie, ove i pastori portavano il bestiame.\nEconomia.\nNel territorio comunale si producono cereali, ortaggi, frutta, foraggi e piante da fiore. Anche il settore zootecnico riveste particolare rilevanza.\nLa frazione di Cargnacco ospita, nella sua estremit\u00e0 orientale, in \"via Buttrio\", una porzione della Zona Industriale Udinese (\"ZIU\"), di competenza del \"Consorzio per lo sviluppo industriale del Friuli centrale\", dove hanno sede le due maggiori industrie del comune: le \"Acciaierie Bertoli Safau\" (\"ABS\"), con un fatturato di 686 milioni di euro nell'ultimo anno e 1.117 dipendenti, e l'impresa generale di costruzioni del gruppo \"Rizzani de Eccher\", con quasi 500 milioni di euro di fatturato e pi\u00f9 di un migliaio di dipendenti.\nAltre industrie presenti nel territorio comunale, di minori dimensioni, riguardano il settore conciario (\"Natco Spa\"), cartario, del legno, metalmeccanico e dei materiali da costruzione.\nInfrastrutture e trasporti.\nIl territorio comunale \u00e8 attraversato dall'Autostrada A23, che \u00e8 un tratto della Strada Europea E55, ed ospita al suo interno le aree di servizio Zugliano ovest e \"Zugliano Est\", nonch\u00e9 l'uscita \"Udine Sud\" presente a Terenzano. Da tale uscita originano il \"raccordo SS 13-A23\" e la Strada statale 676 Tangenziale Sud di Udine.\nLe frazioni di Zugliano, Terenzano ed il capoluogo sono attraversate rispettivamente da nord verso sud dalla Strada Regionale 353 della Bassa Friulana, che collega Pozzuolo del Friuli con Udine a nord e con Muzzana del turgnano e Latisana a sud.\nDal capoluogo comunale originano quattro strade provinciali: la SP 7 \"di Latisana\" lo collega verso sud-ovest con Lestizza, la SP 89 \"di Campoformido\" verso nord-ovest con Carpeneto e quindi con Campoformido, la SP 82 \"di Chiasiellis\", dopo aver attraversato Ferrarie, raggiunge a sud-sud-est Chiasiellis, la SP 85 \"di Lavariano\" raggiunge l'omonima frazione del comune di Mortegliano, verso sud-est.\nLa parte orientale del comune \u00e8 interessata dalla SP 94 \"di Bicinicco\", che origina da \"via Lumignacco\", nel comune di Udine, e, andando verso sud, attraversa in successione Casali Tosolini, Lumignacco, l'estremit\u00e0 orientale della frazione di Sammardenchia e Risano.\nAmministrazione.\nTra i sindaci storici del comune degni di nota sono Vincenzo Pollini (1870-1881), il primo in carica, Francesco Bierti (1886-1892 e 1919-1920), Ugo Masotti (1897-1919), che fu il sindaco che stette in carica per pi\u00f9 anni, Florindo Zamparini (1929-1934, come Podest\u00e0, e 1951-1960) e Bruno Blasich (1970-1975, 1985-1988 e 1990).\nIl comune di Pozzuolo del Friuli, per quanto riguarda le competenze giudiziarie, fa parte del circondario di Udine ed \u00e8 compreso nella circoscrizione dell'Ufficio del Giudice di pace di Udine; per quelle sanitarie, del Distretto di Udine, che a sua volta fa parte dell'Azienda per i Servizi Sanitari n\u00b04 Medio Friuli; per le competenze relative all'istruzione, rientra nel Distretto scolastico di Udine; infine, le politiche del lavoro nel suo territorio sono gestite dall'Unit\u00e0 Operativa Centro per l'impiego di Udine. Lo stesso comune faceva parte dell'Ambito Territoriale Ottimale dell'Udinese (Art. 10, L.R. 15/2001, abrogato dalla L.R. 1/2006 in materia di autonomie locali).\nSport.\nLa principale squadra di calcio della citt\u00e0 \u00e8 l'A.S.D. Pozzuolo del Friuli che milita nel girone A di Promozione.\nA Terenzano si trova una delle pi\u00f9 importanti piste di \"speedway\" a livello internazionale, comprendente la Olimpia Terenzano, una scuderia militante nel campionato mondiale.\nA Zugliano si trova uno dei pi\u00f9 grandi e meglio organizzati campi sportivi del circondario, con annessa sede degli Alpini locale\nLa squadra di pallacanestro maschile Pozzuolo Basket milita nel campionato provinciale di Promozione.\nA Pozzuolo si trova una palestra di basket (campo regolare) e pallavolo.\nA Pozzuolo, sempre per il basket, c'\u00e8 il Pozzuolo Mini-Basket con bambini e ragazzi dai 6 ai 13 anni.\nA Cargnacco si trova il campo sportivo Romanello, che comprende un campo da calcio regolamentare,"}
{"id": "36935", "revid": "124706243", "url": "https://it.wikipedia.org/wiki?curid=36935", "title": "Pradamano", "text": "Pradamano (\"Predeman\" in friulano storico, \"Pradaman\" in friulano moderno) \u00e8 un comune italiano di abitanti del Friuli-Venezia Giulia.\nPradamano, di derivazione latina, significa \"podere vicino\".\nSociet\u00e0.\nLingue e dialetti.\nA Pradamano, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Pradamano rientra fra le varianti appartenenti al friulano centro-orientale."}
{"id": "36936", "revid": "124706256", "url": "https://it.wikipedia.org/wiki?curid=36936", "title": "Prato Carnico", "text": "Prato Carnico (\"Pr\u00e2t\" \"di Cjargne\" in friulano standard, \"Pr\u00e2t\" nella variante locale) \u00e8 un comune italiano sparso di abitanti del Friuli-Venezia Giulia. Fa parte del club dei borghi autentici d'Italia. La sede comunale si trova nella frazione \"Pieria\".\nGeografia fisica.\nIl territorio comunale coincide quasi interamente con la Val Pesarina, una delle otto vallate principali della regione storico-geografica della Carnia: la vallata prende il suo nome dall'omonimo torrente che l'attraversa nella sua interezza da ovest a est.\nIl Comune e la vallata possiedono diverse denominazioni, dalla pi\u00f9 recente \"Valle del Tempo\" per la nota produzione storica orologiaia di Pesariis, alle pi\u00f9 antiche presenti nelle documentazioni cartografiche della Serenissima quali Canale di San Canciano (\"Cjan\u00e2l di San Canzian\"), Canal Pedarzo (\"Cjan\u00e2l Pedar\u00e7\"), pi\u00f9 raramente Canale di Prato o Canale di Pesariis e alla denominazione pi\u00f9 semplice e popolare \"Cjan\u00e2l\".\nA nord la valle \u00e8 chiusa dalle aguzze vette delle Dolomiti Pesarine (con le principali Creta Forata 2.462 m, Siera 2.443 m, Clap Grande 2.487 m e monte Pleros 2.318 m) che separano la Val Pesarina dalla conca di Sappada e dall'Alta Val Degano; a sud dalle rotondeggianti cime dei monti Forchia (1.901 m), Novarza, Pieltinis (2.027 m) dietro cui sorge il territorio di Sauris.\nCome in altri piccoli paesi della Carnia le case sono tipiche; in molti casi ripropongono caratteristiche dei palazzi veneti, a testimonianza del dominio della Serenissima, che qui trovava il legname per costruire le sue navi (segno rimasto nei molteplici toponimi di \"Bosco Bandito\" che si trovano scritti sulle mappe), il loro tetto \u00e8 coperto da speciali tegole piatte in terracotta (in seguito sostituita dall\u2019argilla), che assumono la forma di piccole scandole, chiamate \"planel\u00e0s,\" conosciute nelle zone tedescofone come \"Biberschwanz\" (tegola a coda di castoro).\nSociet\u00e0.\nLingue e dialetti.\nA Prato Carnico, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Prato Carnico rientra fra le varianti appartenenti al friulano carnico della Val Pesarina, chiamato \"canalotto\" (\"cjanalot\").\nGeografia antropica.\nTra parentesi vengono aggiunte le denominazioni in friulano standard e nella variante locale della Val Pesarina (il \"Cjanal\u00f2t\"), queste ultime sono in grassetto per marcarne l'importanza rispetto alle diciture del friulano comune raramente se non mai utilizzate.\nLe denominazioni si basano sul Decreto del Presidente della Giunta Regionale n.16 del 13 febbraio 2014\nAmministrazione.\nIl Comune fa parte dell'associazione intercomunale \"Alta Val Degano \u2013 Val Pesarina\" costituita nel 2007 insieme ai comuni di Comeglians, Forni Avoltri, Ovaro, e Rigolato.\nCuriosit\u00e0.\nSatire, strali, nomignoli fra borgate (le traduzioni in italiano sono indicative):\nSecondo don Antonio Roia:\n\u2033\"A Luch al cjanta il cuc. A Sost\u00e2s purcit\u00e2rs. A Davousa gusel\u00e2rs. A Pr\u00ee pedoglous. A Pr\u00e2t bognsignuars. A Pradumbli bogns sold\u00e2ts. A Pieria cintur\u00ecns. A Dasaia marangons. A Pesaria bogns parons. A Truja centmil lavarons!\u2033.\"\ntraduzione:\n\"\u2033A Luch canta il cuculo. A Sostasio norcini. Ad Avausa sarti. A Prico pidocchiosi. A Prato buoni signori. A Pradumbli buoni soldati. A Pieria cinturini. Ad Osais falegnami. A Pesariis buoni padroni. A Truia molteplici lavine!\u2033.\"\nSecondo Bepo Rupil:\n\u2033\"Purcit\u00e2rs di Sostas. Grops di Davousa. Crafe da Prat. Chil\u00f9as da Pradumbli. Sorz di Mulit\u00f2n. Cod\u00e2rs di Pieria. Omen\u00f2ns da Truja. Rancis da Dasaia. Prepot\u00e8ns da Pesaria!\u2033.\"\ntraduzione:\n\"\u2033Norcini di Sostasio. Testardi di Avausa. Croste da Prato. Pigri di Pradumbli. Sordi di Mulit\u00f2n. Sciocchi di Pieria. Omoni da Truia. Scontrosi di Osais. Prepotenti di Pesariis!\u2033.\"\nNote:\n\"Lavarons\": vocabolo poco utilizzato, il significato potrebbe essere inteso come lastroni o lavine, riferibile ad un terreno franoso.\n\"Chil\u00f9as:\" ha il significato di ernioso, grasso, accidioso, pigro.\n\"Grop:\" tradotto letteralmente significa nodo, ma in merito ad una persona si riferisce alla sua testardaggine o cocciutaggine.\n\"Crafe\": ha il significato di lattime, la crosta lattea, l'eczema sulla testa dei lattanti.\nC\"od\u00e2r\": sarebbe il contenitore in cui viene riposta la cote per affilare la falce, riferito ad una persona ha il significato di ignorante, sprovveduto, sciocco.\n\"Rancis: rancit\" ha il significato di rancido, che riferito ad una persona ha il significato di acida, scontrosa, intrattabile."}
{"id": "36937", "revid": "124706267", "url": "https://it.wikipedia.org/wiki?curid=36937", "title": "Precenicco", "text": "Precenicco (\"Prissinins\" in friulano) \u00e8 un comune italiano di abitanti del Friuli-Venezia Giulia, situato lungo l'ultimo tratto del fiume Stella.\nIl comune ha dato i natali a Ariedo Braida. \u00c8 raggiungibile tramite la statale triestina e l'autostrada Trieste - Venezia da Pertegada.\nSociet\u00e0.\nLingue e dialetti.\nA Precenicco, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Precenicco rientra fra le varianti appartenenti al friulano centro-orientale."}
{"id": "36938", "revid": "1436974", "url": "https://it.wikipedia.org/wiki?curid=36938", "title": "Premariacco", "text": "Premariacco (\"Premari\u00e2s\" in friulano) \u00e8 un comune italiano di abitanti del Friuli-Venezia Giulia. Nello stemma del paese \u00e8 presente un fioretto, un richiamo alla personalit\u00e0 pi\u00f9 illustre del paese, Fiore dei Liberi, maestro di scherma e autore del pi\u00f9 antico trattato di scherma conosciuto.\nGeografia fisica.\nSituato in bella posizione nella prima fascia collinare del Friuli orientale, \u00e8 unito da un importante Ponte romano sul fiume Natisone. \nComprende le frazioni di Orsaria, Leproso, Ipplis, Azzano, San Mauro, Paderno, Firmano. \nOrsaria ospita una Chiesa intitolata a Sant'Ulderico, edificata nel 1905 sulla base di un probabile castelliere precedente. La Chiesa si trova sulla sponda destra del Natisone. Anche la frazione di Firmano ospita un castelliere di origine romana o preromana, presso il quale si trovarono importanti resti longobardi.\nLa frazione di Azzano fa parte dell'associazione degli Azzano d'Italia, undici fra comuni e frazioni che portano nel loro nome il termine Azzano e che hanno i cittadini che si chiamano azzanesi: Azzano d'Asti, Azzano Decimo, Azzano Mella, Azzano San Paolo, Castel d'Azzano.\nNella frazione di Ipplis viene coltivata intensamente la vite.\nLa frazione di San Mauro ospita un'aviosuperficie.\nStoria.\nOltre a Fiore dei Liberi, Premariacco ha dato i natali a Paolino di Aquileia, venerato dalla Chiesa Cattolica come santo, e probabilmente nato nella frazione di San Mauro, della famiglia dei Saccavini.\nLa sede locale della Croce Rossa Italiana \u00e8 dedicata a Margherita Kaiser Parodi.\nSociet\u00e0.\nLingue e dialetti.\nA Premariacco, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Premariacco rientra fra le varianti appartenenti al friulano centro-orientale."}
{"id": "36939", "revid": "124706284", "url": "https://it.wikipedia.org/wiki?curid=36939", "title": "Preone", "text": "Preone (\"Preon\" in friulano) \u00e8 un comune italiano di 258 abitanti del Friuli-Venezia Giulia.\nGeografia fisica.\nIl paese si trova a 460 nell'Alta Val Tagliamento, nella regione alpina della Carnia, a ridosso della catena Valcalda-Verzegnis delle Prealpi carniche orientali a sud. \u00c8 il primo comune che si incontra (seguendo il corso del fiume) sulla sponda destra del Tagliamento.\nStoria.\nI ritrovamenti di ossa umane e armi danno forza alla tesi che Preone sorga su quella che potrebbe essere stato un luogo di osservazione.\nL'ente comunale fu soppresso nel 1928 per essere aggregato al comune di Enemonzo, fu poi ricostituito come comune autonomo nel 1946.\nSi ritiene che a Preone abbia avuto origine il cognome Lupieri dalla trasformazione di una frase in friulano come \"'l frut de lu Pieri\" che significa \"Il figlio di Piero\" in \"'l frut de Lupieri\" dove l'articolo si \u00e8 riunito al nome andando a costituire un nuovo cognome. Tutto ci\u00f2 avveniva alla fine del secolo XVI e il cognome si \u00e8 poi diffuso in tutte le valli della Carnia e successivamente nel resto del Friuli.\nMonumenti e luoghi d'interesse.\nL'esposizione naturalistica \"Preone 200 milioni di anni fa\" \u00e8 ospitata presso il settecentesco Palazzo Lupieri edificato dall'omonima famiglia in stile carnico. Si ritiene che detta famiglia avesse acquistato benemerenze e disponibilit\u00e0 con il commercio dei tronchi di faggio, usati dalla Serenissima per i remi delle galee. L'esposizione museale \u00e8 integrata dal sentiero naturalistico autoguidato \"Lunas\" e da un laboratorio didattico. Fa parte del sistema museale della Carnia.\nZona di importantissimi ritrovamenti fossiliferi (gamberi, pesci, piante, piccoli rettili), fra i quali uno dei pi\u00f9 antichi Pterosauri mai rinvenuti (il Preondactylus).\nValle disabitata ubicata nelle immediate circostanze del paese, caratterizzata da una immensa distesa verde che, specialmente in estate, attira una discreta quantit\u00e0 di turisti da tutta Italia fino alla Sella Chiampon.\nSociet\u00e0.\nLingue e dialetti.\nA Preone, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Preone rientra fra le varianti appartenenti al friulano carnico."}
{"id": "36940", "revid": "439868", "url": "https://it.wikipedia.org/wiki?curid=36940", "title": "Prepotto", "text": "Prepotto (\"Prepot\" in friulano, \"Pr\u00e0pot\" in friulano medievale, \"Prapotno\" in sloveno) \u00e8 un comune italiano di abitanti del Friuli-Venezia Giulia. Tra i comuni pi\u00f9 estesi della provincia di Udine con di superficie. Confina per con la Slovenia coincidente con il torrente Judrio. Fiore all'occhiello del territorio di Prepotto \u00e8 lo Schiopettino, nato proprio nella valle del Judrio, un vitigno autoctono che fa parte della famiglia delle Ribolle. Un piccolo paese famoso per il paesaggio, il castello e santuario di Castelmonte e le tante aziende agricole presenti che rendono Prepotto, la citt\u00e0 del vino.\nGeografia fisica.\nTerritorio.\nIl territorio comunale \u00e8 prevalentemente montuoso e boschivo, il centro storico del paese, posto sull'altura di Castelmonte, si trova a 618 metri sul livello del mare.\nGeologia e idrografia.\nIl territorio comunale \u00e8 attraversato dal torrente Judrio.\nGeografia antropica.\nIl territorio di Prepotto dispone di una lunga serie di frazioni e localit\u00e0, dislocate lungo le pendici montuose attorno al centro del comune (denominazioni in italiano, friulano, se presente, e sloveno):\nStoria.\nIl nome di Prepotto viene fatto derivare dalla parola slovena \"pr\u00e0pot\" che significa \"felce\" per la presenza notevole di questa pianta su tutto il territorio sin da tempi antichissimi.\nGran parte della storia del paese \u00e8 stata identificata nella costruzione del castello di Castelmonte che sovrasta l'abitato e che probabilmente sorge dove era presente una postazione romana di vedetta. In realt\u00e0 il pi\u00f9 antico documenti scritto presente ancora oggi dove viene citato il nome della citt\u00e0 di Prepotto risale al 1161 da cui si apprende che l'abitato era sottoposto al controllo della prepositura di Santo Stefano di Cividale del Friuli, per poi passare (lo si evince da un documento del 1253) al capitolo di Santa Maria di Cividale.\nNel 1469 il castello e parte dell'abitato furono investiti da un rovinoso incendio e poi nuovamente danneggiato nel 1511 da un pesante terremoto e poi dall'invasione degli ungari, subendo dei restauri per tutto il Seicento. Fu con l'amministrazione austriaca, succeduta alla secolare dominazione veneziana, che il municipio venne fissato di sede all'interno del locale castello.\nDurante la Prima guerra mondiale fu sede di un ospedale da campo delle truppe italiane di stanza nell'area di Cividale del Friuli.\nIl \"Manoscritto di Castelmonte\" (\"Starogorski rokopis\" in sloveno) \u00e8 uno dei pi\u00f9 antichi documenti, fino a noi pervenuti, scritto in lingua slovena redatto tra il 1492 ed il 1498 da Lorenzo da Mernicco (Laurentius vicario di Mirnik). Il periodo corrisponde a quello in cui l'idioma sloveno, fino ad allora prettamente orale, cominciava a sviluppare le regole per dotarsi anche di una forma grafica, si tratta di uno dei pi\u00f9 antichi documenti scritti in lingua slovena.\nSociet\u00e0.\nLingue e dialetti.\nNel comune di Prepotto, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Prepotto rientra fra le varianti appartenenti al friulano centro-orientale.Viene parlato inoltre il locale dialetto sloveno, in particolare nelle frazioni della parte montana. Il comune rientra nella lista di quelli in cui vige la tutela della comunit\u00e0 slovena, DPR 12 settembre 2007 \"Approvazione della tabella dei comuni del Friuli-Venezia Giulia nei quali si applicano le misure di tutela della minoranza slovena, a norma dell'articolo 4 della legge 23 febbraio 2001\"\nEconomia.\nL'economia locale \u00e8 prevalentemente incentrata sulla produzione e sulla commercializzazione di prodotti viticoli."}
{"id": "36941", "revid": "47767", "url": "https://it.wikipedia.org/wiki?curid=36941", "title": "Pulfero", "text": "Pulfero (\"Podbonesec\" in sloveno, \"Pulfar\" in friulano) \u00e8 un comune italiano di 858 abitanti del Friuli-Venezia Giulia.\nSorge sulle sponde del fiume Natisone, tra i primi contrafforti dei monti Matajur e Kraguojnca, a 28,7 chilometri dal capoluogo di provincia. La sua collocazione, tra i primi rilievi fittamente boscosi delle Prealpi Giulie, conferisce al comune una caratteristica di grande pregio paesaggistico.\nGeografia fisica.\nIl comune ha una superficie di 48,03\u00a0km\u00b2 ed una altitudine che varia dai 157 del fondovalle ai 1641 metri del monte Matajur.\nTerritorio.\nL'ambiente \u00e8 prevalentemente montagnoso (rilievi delle Prealpi Giulie) e solo i terreni situati in prossimit\u00e0 del fiume Natisone hanno caratteristiche pianeggianti. La valle del Natisone, comoda all'inizio, si restringe sempre pi\u00f9 avvicinandosi al confine di Stato dove diventa selvaggia e pittoresca, compressa tra i fianchi del monte Mia e del Matajur che scendono ripidissimi verso la carrozzabile.\nI principali monti presenti sono:\nSono presenti e ben visibili anche i monti Kremen (1282 m s.l.m.), Glevizza/\"Hlevi\u0161\u010da\" (1084 m s.l.m.), Bukuje (1022 m s.l.m.), Nad Dolino (978 m s.l.m.) Uor\u0161i\u010d (966 m s.l.m.) e Kladje (832 m s.l.m.)\nLa zona montagnosa \u00e8 attraversata dai seguenti sentieri con segnavia:\nOttimo punto di partenza per le escursioni verso il monte Mia, il paese di Montefosca e la valle del Pradolino \u00e8 il Centro polifunzionale di Stupizza.\nIdrologia.\nIl Comune \u00e8 attraversato, per tutta la sua lunghezza, dal fiume Natisone che, provenendo dalla Slovenia, entra in Italia dal valico di Stupizza e prosegue la sua corsa nel comune di San Pietro al Natisone.\nLa zona \u00e8 ricca d'acqua; importanti sono le sorgenti di Zavadizza, di Arpit e, soprattutto, quella di Poiana che alimenta gli acquedotti di numerosi comuni limitrofi, tra cui quello di Cividale del Friuli.\nTra gli affluenti del Natisone sono da ricordare il torrente Pradolino, che percorre una valle ricca di fenomeni carsici, il torrente Bodrino, sempre ricco d'acqua anche nella stagione estiva e caratterizzato da numerosissime cascatelle, scivoli d'acqua e piccole forre, il torrente Tar\u010den\u0161\u010dak anch'esso piacevole a vedersi, e i torrentelli Sin, Zejac, Suh potok, Ou\u0161on\u0161\u010dak, Podorie\u0161\u010dak, Stivan\u0161\u010dak, Glabo\u0161njak, Javar\u0161\u010dak, ecc..\nGeologia e morfologia.\nL'area comunale \u00e8 ricca di cavit\u00e0 e grotte carsiche; il catasto regionale delle grotte del Friuli Venezia Giulia indica la presenza di 122 caverne e pozzi.\nLe pi\u00f9 importanti sono le cavit\u00e0 presenti nelle vicinanze della Bocca del Pradolino; la \u0160uo\u0161terjova Jama ubicata presso la frazione di Specognis, interessante sotto il profilo paleontologico e ricca, nel tratto interno, di concrezioni; la grotta di Sant'Andrea a Montefosca e la Sesna Jama di Mersino. Di grande importanza \u00e8 poi la grotta di San Giovanni d'Antro (\"Svet Ivan u \u010cel\u00e8\" in dialetto sloveno locale) che si apre in una parete rocciosa a 348 metri s.l.m.. Ha la parte iniziale parzialmente occupata dalle opere murarie di una chiesetta dedicata al Santo che ne ha dato il nome. \u00c8 stata esplorata per complessivi 4500 metri (di cui 300 metri facilmente percorribili) ed \u00e8 attraversata dal corso d'acqua che ha scavato, nel corso dei secoli, le gallerie e le salette interne. Fu adibita anticamente a riparo e postazione difensiva dagli abitanti locali; in periodo romano fece parte del sistema di vigilanza realizzato nella Regio X Venetia et Histria a difesa dalle scorribande barbariche provenienti dall'oriente.\nSuccessivamente, dopo la conversione al cristianesimo della popolazione locale, fu dapprima utilizzata dagli eremiti per ritiri di preghiera e poi fu dedicata a luogo di culto con la costruzione della chiesetta ancora visibile in tutta la sua particolarit\u00e0 e bellezza. All'interno della grotta sono stati trovati resti di \"Ursus speleus\" (mandibola, denti e vertebre), reperti di ceramica di epoca preromana e romana e resti metallici di epoca medioevale.\nSismologia.\nSecondo la classificazione sismica, il comune appartiene alla zona 1 (sismicit\u00e0 alta).\nClima.\nSecondo la classificazione climatica, Pulfero appartiene alla zona E, Gradi giorno 2.426. Gode di un tipico clima temperato delle medie latitudini, piovoso o generalmente umido in tutte le stagioni e con estati calde.\nLe precipitazioni si concentrano nei periodi compresi tra marzo e maggio, con un leggero calo nei mesi estivi, e un riacutizzarsi nel periodo compreso tra ottobre e novembre inoltrato.\nI dati della stazione meteorologica pi\u00f9 vicina sono:\nOrigini del nome.\nL'origine del toponimo \u00e8 incerta; un'ipotesi lo fa discendere dal dialetto sloveno, con il significato di \"sotto i malati\".\nStoria.\nLa regione fu abitata sin dai tempi pi\u00f9 antichi: nella grotta di San Giovanni d'Antro e nella \u0160uo\u0161terjova Jama sono stati ritrovati reperti che indicano la presenza umana del neolitico e della tarda et\u00e0 del ferro; nel \"deposito di \u010cel\u00f2\" sono stati rinvenuti 13 oggetti in bronzo (asce, falcetti, pani di rame) della fase finale del bronzo antico; sulla riva destra del Natisone, nei pressi di Loch, \u00e8 stata trovata una fibula ad arco databile VII/VI secolo a.C.. Il fortilizio di Antro fu utilizzato in epoca romana per il controllo della strada del Pulfero che allora era utilizzata per le comunicazioni con il bacino danubiano.\nNel secolo VII popolazioni slave entrarono in Italia, al seguito degli Avari, ed occuparono e colonizzarono le Valli del Natisone. Ebbero diversi scontri, con alterne fortune, con i Longobardi, che dopo il 568 avevano occupato quasi tutta la penisola. Presso Broxa, che alcuni identificano con Brischis ed altri con Ponte San Quirino (\"Broxas dicitur, non longe a Foroiuli...ad ponte Natisonis fluminis\"), avvenne, nel 670, la battaglia tra il duca Vettari e le milizie slave narrata dallo storico Paolo Diacono nella sua Historia Langobardorum. Le azioni bellicose terminarono dopo la stipula di un trattato che definiva i confini tra le due comunit\u00e0 e lasciava le terre della zona collinosa alle popolazioni slave. Successivamente la popolazione della Bene\u010dija (Slavia veneta), dal periodo del Patriarcato di Aquileia sino alla caduta della Repubblica di Venezia, godette di un notevole autonomia amministrativa e giudiziaria come riconoscenza dell'azione di controllo e difesa dei confini nord-orientali del Friuli svolta dalle milizie all'uopo costituite. La societ\u00e0 era organizzata in due Banche (quella di Merso e quella di Antro), che saltuariamente si raggruppavano nel \"Zbor staresin\" o \"Arengo\". Il territorio comunale, con le contrade di Biacis, Brischis, Erbezzo, Lasiz, Mersino, Pegliano, Rodda, Spignon e Tarcetta, faceva parte della Banca di Antro che riuniva i propri eletti, per il disbrigo degli affari amministrativi e giudiziari di prima istanza relativi alla popolazione della val Natisone e della valle dell'Alberone, intorno alla lastra di pietra posta sotto i tigli che crescevano nei pressi dell'abitato di Biacis.\nLe due Banche di Antro e Merso formavano, insieme, il Grande Arengo che si riuniva, ordinariamente una volta l'anno, nei pressi della chiesetta di San Quirino e trattava gli interessi generali di tutta la Slavia veneta.\nSuccessivamente, l'arrivo delle truppe di Napoleone e la conseguente imposizione del sistema amministrativo francese, port\u00f2 alla soppressione di ogni forma di autonomia locale ed alla suddivisione del territorio in \"Comuni\" previa abolizione delle 36 \"vicinie\" esistenti. In particolare, nelle Valli del Natisone furono istituiti gli otto comuni di San Pietro, San Leonardo, Savogna, Stregna, Drenchia, Grimacco, Rodda e Tarcetta. Questi ultimi due nel 1928 si fusero per formare il comune di Pulfero. Nel 1797, con il Trattato di Campoformio, la \"Bene\u010dija\" (Slavia veneta) venne assegnata in amministrazione all'Austria; successivamente, dopo la pace di Presburgo pass\u00f2, per un breve periodo, al Regno d'Italia napoleonico. Nel 1815, dopo la stipula della convenzione di Schiarino-Rizzino torn\u00f2 all'Austria come parte integrante del Regno Lombardo Veneto. Infine nel 1866, a seguito della terza guerra d'indipendenza, dopo la pace di Vienna ed il plebiscito del Veneto del 1866, si stacc\u00f2 dai domini asburgici per passare sotto il Regno d'Italia sabaudo.\nIn epoca pi\u00f9 recente, il territorio del comune fu interessato dai tragici avvenimenti legati alla prima guerra mondiale. Nella circostanza, sulla cima del monte Matajur e sulla dorsale del Colovrat passava l'estrema linea difensiva approntata dalla 2\u00aa Armata per la difesa della pianura friulana in caso di ritirata delle truppe combattenti nelle linee avanzate. La mattina del 24 ottobre 1917 il territorio comunale venne sottoposto ai bombardamenti che diedero inizio alla battaglia di Caporetto; successivamente, dopo la conquista della cima del Matajur da parte delle compagnie guidate dal tenente Erwin Rommel ed alla rottura del fronte, venne interessato dalla veloce invasione delle truppe nemiche che, dai valichi di Stupizza e Luico, si riversarono nelle vallate del Natisone e dell'Alberone e proseguirono l'avanzata sino alla linea del Piave.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti a Pulfero erano 116, pari al 12,06% della popolazione comunale. Di seguito sono riportati i gruppi pi\u00f9 consistenti:\nLingue e dialetti.\nIl censimento del 1971 riscontrava che il 76,5% della popolazione del comune si dichiarava appartenente alla minoranza linguistica slovena. Pulfero \u00e8 compreso nell'elenco dei comuni nei quali si applicano le misure per la tutela della minoranza di lingua slovena, a norma dell'articolo 4 della legge n. 38 del 23 febbraio 2001 \"Norme per la tutela della minoranza linguistica slovena della regione Friuli - Venezia Giulia\" e nel comune, accanto alla lingua italiana, \u00e8 ufficialmente tutelata la lingua slovena.\nReligione.\nLa maggior parte della popolazione comunale, come per il resto dell'Italia, appartiene alla chiesa cattolica.\nNel comune hanno sede tre parrocchie afferenti alla forania di San Pietro al Natisone dell'arcidiocesi di Udine:\nCultura.\nIstruzione.\nA Pulfero sono presenti una scuola dell'infanzia (scuola materna) ed una scuola primaria (scuola elementare). Scuole di livello superiore (secondarie di primo e secondo grado) sono disponibili presso San Pietro al Natisone e Cividale del Friuli.\nCucina.\nNel capoluogo di Pulfero \u00e8 ubicato un ristorante, che propone piatti tipici locali, apprezzato anche fuori dall'ambito regionale.. Fra i piatti caratteristici del comune vi sono:\nGeografia antropica.\nIl comune di Pulfero fa parte della Comunit\u00e0 Montana del Torre, Natisone e Collio.\nInfrastrutture e trasporti.\nStrade.\nIl territorio \u00e8 attraversato dalla strada statale n\u00b054 \"del Friuli\" che collega Udine con il confine di stato con la Slovenia e quindi con la cittadina di Caporetto ed il tratto mediano della valle dell'Isonzo. Da essa si dipartono le strade comunali che collegano le vicine frazioni con il fondovalle. La strada statale, ai tempi dei romani, era conservata in buono stato, custodita e fortificata militarmente. Chiamata da essi \"Belloja\" o \"Appia\" (dal console romano Appio Claudio Pulcro), serviva da collegamento tra Aquileia e le regioni danubiane.\nIn tempi pi\u00f9 recenti veniva nominata come \"strada del Pulfero\".\nIl mezzo di trasporto pi\u00f9 usato \u00e8 l'automobile, grazie anche al prezzo scontato della benzina per gli abitanti locali. Il servizio di trasporto pubblico \u00e8 svolto dagli autobus della societ\u00e0 TPL FVG, che collegano Pulfero con il confine con la Slovenia (frazione di Stupizza) e con il resto del Friuli (citt\u00e0 di Cividale del Friuli) con diverse decine di corse al giorno\nFerrovie.\nLa ferrovia pi\u00f9 vicina al Comune \u00e8 la linea Udine-Cividale, gestita dalla societ\u00e0, a capitale interamente regionale, Ferrovie Udine Cividale s.r.l.\nNel 1916, durante la prima guerra mondiale, venne costruita, all'inizio per usi prettamente militari, la ferrovia a scartamento ridotto Cividale del Friuli - Su\u017eid che percorreva tutta la valle del Natisone con fermate a Ponte San Quirino, San Pietro al Natisone, Brischis, Pulfero, Stupizza, Poiana e Robi\u010d. La linea venne interrotta negli ultimi giorni delle offensive ma, subito dopo la firma dell'armistizio, iniziarono i lavori per riattivare il collegamento. Le comunicazioni vennero ripristinate il primo agosto 1921 con la linea prolungata fino a Caporetto. Vennero poi definitivamente interrotte nell'estate del 1932 per le difficolt\u00e0 economiche che erano sorte e per la mancata prospettiva di un qualsiasi intervento finanziario pubblico. Della ferrovia oggigiorno rimangono solo brevissimi tratti della massicciata dove erano posati i binari ed il fabbricato, ristrutturato, della stazione di Stupizza.\nNella valle del Natisone, nei pressi di Tarcetta, arrivava un'altra ferrovia a scartamento ridotto che serviva per il trasporto della marna dalle cave situate nelle vicinanze di Oculis, Tarcetta e Coliessa fino allo stabilimento Italcementi di Cividale del Friuli.\nAmministrazione.\nDati del Ministero dell'Interno.\nAltre informazioni amministrative.\nIl comune, fino al 1\u00ba agosto 2016, ha fatto parte del comprensorio della Comunit\u00e0 Montana del Torre, Natisone e Collio.&lt;br&gt;Nel dicembre dello stesso anno ha manifestato l'intenzione di aderire alla Unione Territoriale Intercomunale (UTI) del Natisone che, tra le funzioni esercitate, ha assunto anche quelle della disciolta predetta comunit\u00e0. Dal 1\u00ba gennaio 2021, a seguito della soppressione delle UTI, \u00e8 entrato a far parte della Comunit\u00e0 montana Natisone e Torre."}
{"id": "36942", "revid": "125232319", "url": "https://it.wikipedia.org/wiki?curid=36942", "title": "Ravascletto", "text": "Ravascletto (\"Ravascl\u00eat\" in friulano, localmente anche \"Monai\", nei documenti antichi \"Monajo\") \u00e8 un comune italiano di 489 abitanti della regione storica della Carnia, in Friuli-Venezia Giulia. Fa parte del \"club dei borghi autentici d'Italia\".\nGeografia fisica.\nTerritorio.\nI centri abitati costituenti il comune si collocano in catena sul versante a solatio della faglia che separa i massicci del monte Arv\u00e9nis, a sud, e del monte Crostis a settentrione. La faglia ha dato origine a due vallate che si dipartono in direzioni opposte dalla morbida altura della Sella Valcalda (loc. \"Insom Volcjalda\", 959 m), l'una volta ad occidente e solcata dal torrente Marg\u00f2, tributario del Degano (nel cui bacino si trovano il capoluogo \"Ravascletto\", 963 m, con le borgate annesse di Stalis e Pal\u00f9 (m 958) e, pi\u00f9 ad occidente, la frazione di \"Salars\" (anche scritta \"Solars\", 952 m), l'altra verso oriente e percorsa dalla Gladegna, tributaria del torrente B\u00fbt, nel cui bacino si trova la frazione di \"Zovello\", 896 m.\nSebbene qualche geografo abbia utilizzato, per ambo le convalli, il toponimo \"Valcalda\", l'usanza schietta del posto, confermata da mappe e documenti d'archivio, attribuisce tale nome (\"Volcj\u00e2lda\", \"Valcjalda\") alla sola porzione prativa e a bac\u00eco della testata della valle del Marg\u00f2. Il nome antico delle due vallate \u00e8 invece \"Canale di Monaio\" (\"Cjan\u00e2l di Monai\").\nOrografia.\nIl paesaggio, verde per i boschi ed alle quote pi\u00f9 alte per i pascoli, \u00e8 dominato dalle seguenti alture: a nord degli abitati (gruppo del monte Crostis): Cimone di Crasulina 2.104 m, massimo altitudinale del comune; Piz di Mede 2094 m, monte Valsecca 1966 m, Mont di Runc 1845 m, Bovadi\u00e7a 1831 m, Berretta di Culzin (loc. \"la Scufa\") 1497 m.; a sud (gruppo del monte Arvenis): monte Zoncolan 1740 m, Nealt 1490 m, Cuel Pi\u00e7ul 1331 m. Minimo altitudinale del comune \u00e8 la localit\u00e0 Pi\u00e8 del Pecol, 670 m.\nIdrografia.\nI corsi d'acqua hanno tutti regime torrentizio: oltre ai gi\u00e0 citati Marg\u00f2 e Gladegna, collettori di tutte le acque delle due vallate, vanno menzionati il rio Vaglina, affluente del Marg\u00f2 che demarca il confine col comune di Comeglians, ed il rio Marass\u00f2 (loc. \"Mara\u00e7\u00f2\"), affluente della Gladegna che separa Ravascletto da Cercivento. Sulla Vaglina sorge una centrale idroelettrica gestita dalla SECAB. \nNelle montagne di Ravascletto esistono due minuscoli laghi alpini, detti \"di Crasulina\" e \"di Taront\" (o \"di Tarondon)\", alimentati principalmente dallo scioglimento delle nevi; nel fondovalle, inoltre, sono stati costruiti due bacini artificiali (ad accesso vietato) nelle localit\u00e0 di Sella Valcalda e di \"Entrada\", con lo scopo di fornire d'acqua gli impianti per l'innevamento artificiale.\nStoria.\nOrigini del nome.\nL'origine del friulano \"Ravascl\u00eat\" \u00e8 da ricollegarsi al fitonimo latino *\"robusculetum\", ossia \"luogo ove cresce una pianta spinosa, (letteralmente) un piccolo rovo\"; la doppia \"t\" della versione italiana non \u00e8 etimologica. Il nome pu\u00f2 accostarsi a quello della localit\u00e0 di Ruscletto (San Vito di Fagagna), fondato sul friulano \"ruscli\" (pungitopo), pianta che peraltro a Ravascletto non vegeta.\nPi\u00f9 semplice \u00e8 l'etimologia degli altri toponimi principali: Zovello (\"Zuvi\u00e9l\"), \u00e8 diminutivo del friulano \"z\u00f4f\" (giogo, passo montano); \"Sal\u00e2rs\" significa \"solaio\" ma anche \"solatio\"; il nome antico della vallata, \"Monai\" significa tuttora \"appezzamento prativo\" in qualche variet\u00e0 arcaica di friulano.\nEvo moderno.\nPer tutto l'evo moderno le tre comunit\u00e0 componenti l'odierno comune di Ravascletto appartennero, come il resto della Carnia, alla Repubblica di Venezia.\nEt\u00e0 contemporanea.\nIl comune di Ravascletto fu fondato, per effetto della legislazione napoleonica, nel 1806; dal 1815 esso incluse anche la frazione di Zovello, originariamente assegnata al comune di Cercivento.\nSociet\u00e0.\nLingue e dialetti.\nNel comune di Ravascletto, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007. La lingua friulana che si parla a Ravascletto rientra fra le varianti appartenenti al carnico della bassa Val di Gorto.\nSi distinguono all'interno del comune due differenti parlate: nel capoluogo ed a Salars si parla il \"monean\", caratterizzato dalla terminazione delle parole derivanti dalla I declinazione latina in \"-a\" (al singolare) ed in \"-es\" (al plurale): es. \"la cjasa\", \"las cjases\" (\"la casa\", \"le case\") e dai dittonghi \"ei\" e \"ou\" in alcune posizioni ove la koin\u00e8 friulana impiegherebbe \"\u00ee\" ed \"\u00fb\" (\"jeir\" e \"brout\" anzich\u00e9 \"\u00eer\" e \"br\u00fbt\" - cio\u00e8 \"ieri\" e \"brodo\"). Tipica \u00e8 anche la terminazione \"-ol\" ove il friulano comune ha \"-ul\": ad es. \"marmol\" per \"marmul\" (\"marmo\"). Del dialetto moneano \u00e8 nota anche una fase pi\u00f9 antica che, testimoniata dalle prose ottocentesche di don Leonardo Morassi, era caratterizzata dalle terminazioni in \"-o\" (\"cjaso\" per \"casa\") oggi conservate solo a Rigolato e Forni Avoltri.\nLa frazione di Zovello ha invece un dialetto proprio, chiamato \"zovelan\" (letto \"giovel\u00e0n\"): in esso le terminazioni citate suonano arcaicamente -a e -as (\"la cjasa\", \"las cjasas\"). Conservativo nel lessico, esso registra per\u00f2 una concordanza fonetica col friulano centrale: a Zovello, infatti, si dice \"pod\u00ea\", \"v\u00f4s\", \"\u00eer\" e \"c\u00fbr\" (\"potere\", \"voci\", \"ieri\" e \"cuore\") evitando sia le soluzioni del carnico comune (\"podei\", \"vous\", \"\u00eer\" e \"c\u00fbr\") sia quelle tipiche delle altre varianti del dialetto basso gortano (\"pod\u00ea\", \"v\u00f4s\", \"jeir\", \"cour\"). Un buon esempio di dialetto zovellano pu\u00f2 leggersi nei versi di Casimiro De Colle (Vedi ora anche in: http://wladimiro-decolle.wix.com/miro-poesie-scritti)\nEconomia.\nSebbene interessato da un forte fenomeno di spopolamento, Ravascletto \u00e8 oggigiorno uno dei maggiori poli turistici estivi ed invernali della regione Friuli-Venezia Giulia, grazie alla bellezza dell'ambiente circostante e alle piste da sci del monte Zoncolan raggiungibili con la Funivia che parte dal paese.\nInfrastrutture e trasporti.\nStrade.\nIl territorio di Ravascletto \u00e8 attraversato principalmente dalla Strada Regionale n.465 della Forcella Lavardet e di Valle S.Canciano che congiunge il comune con quelli di Comegli\u00e0ns e Sutrio. \u00c8 gestita da Friuli Venezia Giulia Strade. Inoltre dalla sella Valcalda ha inizio la Strada Provinciale n.86 di Ravascletto che congiunge il capoluogo con la frazione di Tualis situata nel territorio del comune di Comeglians. Sempre dalla sella Valcalda inizia anche la Strada Comunale denominata \"Panoramica delle Vette\" sul Monte Crostis. Com'\u00e8 facilmente intuibile, questo itinerario ci presenta in tutta la sua maestosit\u00e0 la bellezza dell'alta montagna, in quanto, per quasi 7\u00a0km si compie una traversata sul filo dei 2000 m con suggestiva veduta sulla Val Degano, Val But, sul massiccio del M.te Zoncolan, sulla catena delle Alpi Giulie ed \u00e8 persino possibile vedere il massiccio del Gro\u00dfglockner in Austria. Partendo da Ravascletto sono ben 10,2\u00a0km di salita costante al 9-10% che conducono all'inizio della traversata.\nAutocorriere.\nIl comune \u00e8 collegato alla rete del trasporto pubblico regionale del Friuli Venezia-Giulia tramite le autocorriere della societ\u00e0 SAF, che gestisce le linee Zovello-Ravascletto-Comeglians e Ravascletto-Zovello-Cercivento-Paluzza, entrambe con coincidenze per Tolmezzo e di qui a Udine. Il servizio non \u00e8 attivo nei giorni festivi.\nFunivia.\nA Ravascletto fin dagli anni 20 c'\u00e8 stata la pratica dello sci. Poi nel 1949 venne costruita la prima seggiovia, denominata \"Cu\u00e9l P\u00ecciul\" che serviva la pista del \"Canalone\", ora parte finale della pista di rientro dallo Zoncolan denominata \"Lavet\". Costruita dalla Graffer con seggiole monoposto fu rimodernata nel 1976 con una biposto sempre della Graffer. Si dice che questo sia il primo impianto a fune costruito in Friuli-Venezia Giulia. Con il successivo sviluppo del comprensorio dello Zoncolan, nel 1975 entr\u00f2 in servizio, costruita dall'azienda Torinese Agudio, la prima funivia tipo \"va e vieni\" Ravascletto - Zoncolan con cabine da 40 persone."}
{"id": "36943", "revid": "124706360", "url": "https://it.wikipedia.org/wiki?curid=36943", "title": "Raveo", "text": "Raveo (\"Raviei\" in friulano) \u00e8 un comune italiano di 442 abitanti del Friuli-Venezia Giulia. Fa parte del club dei borghi autentici d'Italia.\nGeografia fisica.\nL'abitato sorge in una verdeggiante conca alle pendici del Monte Sorantri (896 m), in Val Degano, sulla sponda destra dell'omonimo torrente, nella regione alpina della Carnia. L'unica frazione del comune \u00e8 il borgo di \"Esemon di Sopra\" situato a quota 386 \nOrigini del nome.\nAlcuni studiosi individuano l'origine del nome di Raveo nella radice nel termine latino \"rapum\", ossia rapa; tuttavia sfuggono i motivi di questo originale collegamento. A fornire invece un'altra spiegazione meno fantasiosa sull'origine del nome del paese \u00e8 lo studioso della Societ\u00e0 filologica friulana prof. Cesare Cornelio Desinan il quale, nella sua pubblicazione \"Escursioni fra i nomi di luogo del Friuli\" afferma che Raveo deriva dal prelatino \"rava\", ossia smottamento, frana.\nStoria.\nLa storia di Raveo \u00e8 legata a quella della Carnia: il territorio fu abitato gi\u00e0 in epoca pre-romana, come hanno dimostrato i recenti scavi archeologici sul Monte Sorantri, che hanno evidenziato l'esistenza di un villaggio celtico, poi diventato sede in epoca romana, quando Raveo faceva parte della \"X REGIO\", di un abitato d'altura difeso da un muraglione.\nLe prime notizie documentate risalgono invece al 1234, periodo in cui il paese risulta assoggettato alla Pieve di Enemonzo. La peste che invase il Friuli, tra la fine del XIV secolo ed il XV secolo, provoc\u00f2 a Raveo nel 1360 una strage cui sopravvissero solo 7 persone che divennero i padroni dei sette stavoli locali con area prativa attigua (si ha notizia che sfuggirono alla peste Ariis, Bearz, Floride, Iaconis, Pecol, Stiefin e Valino). Successivamente fece parte del Patriarcato di Aquileia fino al 1420, anno della sua caduta ad opera dei veneziani. Il paese rimase cos\u00ec sotto Venezia fino al 1797, quando col Trattato di Campoformido tutto il Friuli-Veneto venne ceduto all'Impero Asburgico.\nTornato all'Italia nel 1866, in seguito alla terza guerra d'indipendenza, fu travolto nel 1917 dalla rotta di Caporetto, e molti suoi abitanti dovettero lasciare le proprie case e rifugiarsi alla destra del Piave per scampare all'avanzata austro-ungarica. Durante l'occupazione cosacca della seconda guerra mondiale, Raveo fu sede di un importante presidio, costituito da circa 300 soldati (si tenga conto che la popolazione comunale di allora era di circa 700 abitanti), e furono proprio cosacchi e tedeschi, nel novembre del 1944 a scontrarsi con i partigiani in una delle pi\u00f9 cruente battaglie per la liberazione che la Carnia ricordi; alla fine della battaglia, i partigiani uscirono vincitori, infliggendo notevoli perdite al nemico.\nNel 1976 il paese, pur non registrando vittime, risult\u00f2 gravemente danneggiato dal terremoto, ma ha affrontato negli anni successivi con grande forza d'animo il periodo della ricostruzione, che ha dato al paese l'aspetto prevalentemente moderno che ha oggi e lasciando trasparire, purtroppo solo in alcune parti, quello che doveva essere l'assetto originario di Raveo con le sue imponenti case in pietra e i suoi cortili nascosti.\nIl 12 febbraio 2007, con un'azione notturna brillantemente eseguita dalle forze speciali \u00e8 stato arrestato a Raveo il brigatista Alfredo D'Avanzo, ritenuto uno dei leader di \"Seconda posizione\". Era stato condannato nel 1982 a dieci anni di carcere per rapina a mano armata. Fermato nel 1998 a Parigi su richiesta della magistratura italiana, fu rimesso in libert\u00e0 qualche giorno dopo dalla Corte d'Appello della capitale francese. D'Avanzo si era rifugiato in paese per sfuggire alla giustizia e pianificare le nuove imprese delle brigate rosse. \u00c8 stato grande lo sconcerto che l'arresto ha prodotto nella piccola comunit\u00e0 di Raveo.\nSociet\u00e0.\nLingue e dialetti.\nA Raveo, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Raveo rientra fra le varianti appartenenti al friulano carnico\nAmministrazione.\nIl comune fa parte dell'associazione dei comuni del \"Parco intercomunale delle Colline Carniche\" costituita nel 2007 insieme ai comuni di Enemonzo, Lauco e Villa Santina."}
{"id": "36944", "revid": "124706374", "url": "https://it.wikipedia.org/wiki?curid=36944", "title": "Reana del Rojale", "text": "Reana del Rojale (\"Reane dal Roi\u00e2l\" in friulano) \u00e8 un comune italiano di abitanti del Friuli-Venezia Giulia.\nGeografia fisica.\nIl comune si affaccia sulle Prealpi Carniche e Giulie delimitato dal fiume Torre ad est, ed \u00e8 costituito da otto nuclei abitati: Reana, Qualso, Zompitta, Cortale, Vergnacco, Valle, Remugnano (sede municipale), Ribis, Rizzolo.\nA monte di Zompitta ha origine l'acquedotto che alimenta la citt\u00e0 di Udine. Poco lungi sul fiume Torre vi sono le opere di presa della roggia di Udine e della roggia di Palma che percorrono la media pianura friulana passando per Udine.\nLa zona a cavallo della strada statale 13 Pontebbana ha visto negli ultimi decenni del Novecento un enorme sviluppo edilizio prevalentemente commerciale.\nAnche la ferrovia Pontebbana attraversa il territorio comunale.\nStoria.\nNel territorio \u00e8 ricordato nel XIII secolo un insediamento con il nome di \"Verniacum\", corrispondente all'attuale frazione di Vergnacco. La chiesa, dedicata ai Santi Tommaso e Marco \u00e8 attestata come esistente in un documento del 1360.\nSeconda guerra mondiale.\nDurante la seconda guerra mondiale il territorio del Comune fu coinvolto dalle attivit\u00e0 della Resistenza friulana con la partecipazione delle Brigate Garibaldi e delle Brigate Osoppo.\nSociet\u00e0.\nLingue e dialetti.\nA Reana del Rojale, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.&lt;br&gt;La lingua friulana che si parla a Reana del Rojale rientra fra le varianti appartenenti al friulano centro-orientale\nEconomia.\nL'attivit\u00e0 economica principale \u00e8 quella agricola anche se si contano molti esercizi commerciali soprattutto lungo la strada statale pontebbana.\nInfrastrutture e trasporti.\nReana \u00e8 lambita dalla strada statale 13 Pontebbana, importante strada di collegamento con la Carnia e l'Austria verso nord e con il Veneto verso sud. Dal 1927 al 1959 l'abitato disponeva, su tale infrastruttura, di una fermata della tranvia Udine-Tarcento, nota in loco con il soprannome di \"tram bianco\".\nFerrovie.\nReana del Rojale \u00e8 attraversata dalla ferrovia Udine-Tarvisio dove \u00e8 presente la stazione ferroviaria dismessa nel 1987 il fabbricato viaggiatori \u00e8 adibito ad altri usi.\nSport.\nHa sede nel comune la societ\u00e0 di calcio Unione Polisportiva Reanese, che ha disputato campionati dilettantistici regionali."}
{"id": "36945", "revid": "124706391", "url": "https://it.wikipedia.org/wiki?curid=36945", "title": "Remanzacco", "text": "Remanzacco (\"Remanz\u00e2s\" in friulano) \u00e8 un comune italiano di abitanti del Friuli-Venezia Giulia. Dista soli 14\u00a0km dal casello di Udine sud, che immette sull\u2019autostrada A23 Palmanova-Tarvisio. Attraversato dalla strada statale n. 54 del Friuli, \u00e8 servita dalla ferrovia Udine-Cividale.\nGeografia fisica.\nAttraversata dai torrenti Torre, Malina e Griv\u00f2, si estende a est del capoluogo provinciale, nella zona centrale della provincia e nell\u2019alta pianura friulana. Il territorio confina con Udine ad ovest, a nord con Povoletto e Faedis, ad est con Moimacco e Premariacco, a sud con Pradamano. Si trova sulla direttrice molto frequentata che porta da Udine a Cividale mediante la strada che passa attraverso il centro del capoluogo.\nStoria.\nIl nome del paese di Remanzacco, comune in provincia di Udine, deriva da un toponimo romano in -acu da Romatius o da Romanicius segno che il luogo era frequentato da popolazioni preromane celtiche. Con i romani, a partire dal primo secolo d.C., si registr\u00f2 una crescita economica, grazie alla migliorata rete stradale e alla centuriazione della campagna, prima trasformazione del paesaggio dell'alta pianura friulana. Superato il periodo delle migrazioni e scorrerie barbariche, nel Medioevo fece parte dei possedimenti del patriarcato aquileiese, che la inser\u00ec nella gastaldia di Cividale del Friuli.\nRemanzacco viene nominato in un documento per la prima volta nel 1192, segu\u00ec poi le vicende di Cividale, passando dai patriarchi di Aquileia alla Repubblica di Venezia nel 1420. Il paese faceva parte della gastaldia di Cividale amministrata in locale da una Vic\u00ecnia ma sotto la giurisdizione del Capitolo di Cividale. Nel 1321 la localit\u00e0 viene citata per una controversia per la definizione di confini tra il comune ed alcuni signori dei luoghi vicini.\nQui il 1\u00ba agosto 1509 si combatt\u00e9 nei pressi delle campagne di Orzano uno scontro tra le truppe veneziane e un distaccamento dell\u2019esercito austriaco, che assediava Cividale, che ebbe la meglio.\nFu nel 1811 che con la riforma francese dell\u2019amministrazione alcune frazioni di Remanzacco storicamente legate a nobili castellani, Ziracco ed Orzano, entrarono a far parte del suo comune. Cerneglons legata a Udine e come parrocchia ad Orsaria fu aggregata nel 1818. Nel 1866 entr\u00f2 a far parte del Regno d\u2019Italia.\nPer far fronte alla diffusione della pellagra sotto l'impulso del sindaco e medico del paese dott. Carlo Ferro e del parroco don Pietro Braidotti, l\u20198 maggio 1883 i capi famiglia riuniti costituiscono il Forno Rurale, forti di un contributo statale. Il forno sociale entrer\u00e0 in funzione il 1\u00ba gennaio 1885, secondo in Friuli dopo quello di Pasian di Prato.\nTra il 1884 e il 1886 si completa la linea ferroviaria Udine-Cividale, che attraversa Remanzacco. Proprio su questa linea, il 22 novembre 1938 avviene un disastro ferroviario: crollano due arcate del ponte sul Torre, durante il passaggio di un treno viaggiatori. Precipitano nel torrente la locomotiva e tre carrozze, provocando la morte di 18 passeggeri e tre ferrovieri, ferendone 15, muore annegato un militare giunto a portare i primi soccorsi.\nMonumenti e luoghi d'interesse.\nTra i monumenti significativi figurano: \nLa chiesa di San Giovanni Battista, ora chiesa parrocchiale di Remanzacco. \nPosta dal 1535 sotto il nome di San Giovanni Battista con la dedicazione della chiesa (in precedenza la chiesa principale del paese potrebbe esser stata Santo Stefano) la sua prima notizia si trova nella bolla di Celestino III del 1192, in cui vengono riconosciuti i diritti del capitolo di Cividale del Friuli sulle chiese esistenti da almeno 40 anni.\nI resti di insediamenti di epoca romana ritrovati a nord della chiesa di Santo Stefano (gi\u00e0 attorniata dalle case di un borgo del primo Remanzacco) e il suo toponimo fatto risalire a un prediale (propriet\u00e0 di un fondo rustico) legato al nome di Rematius, probabile legionario romano che qui aveva ottenuto la sua assegnazione fondiaria.\nL\u2019edificio originario \u00e8 stato radicalmente ricostruito nel 1535, (ora nord sud, riorientato rispetto all'originale asse est-ovest), adattato a nuovo stile barocco nel Settecento. Conserva all'interno opere di una certa importanza. Del polittico di Bernardino Blaceo dipinto nel 1567 sono rimaste quattro tavole con i Ss. Stefano, Martino, Sebastiano e Rocco ora separate, che dimostrano, con i loro colori cangianti nel chiaroscuro e la bont\u00e0 dell'impaginazione, le indubbie capacit\u00e0 del pittore.\nNella parete del coro \u201cUltima Cena\u201d di Giuseppe Floreani (sec. XVI). Gli altari laterali contendono due pale di Francesco Chiarottini (1774) raffiguranti la Madonna con Bambino e i Ss. Silvestro, Floriano e Elena che ritrovano la croce. Notevole l'altare maggiore in marmo scolpito da Giuseppe Mattiussi (1785) con nel paliotto la Cena di Emmaus; le due statue laterali sono di Francesco Mattiussi (1801).\nGli intagli e il mobile in sacrestia si devono a Matteo Deganutti (sec. XVIII). Recentemente \u00e8 stata ricavata nell'antisala della sacrestia una cappella per contenere l'altare di legno che era stato per oltre quattro secoli nella Chiesa tardo gotica di Santo Stefano, presso il cimitero. \u00c8 attribuito a Giovanni Martini (1515), in collaborazione con Antonio Tironi, un ricco polittico a due ripiani contenente dieci stature lignee pi\u00f9 sei di minore altezza dipinte e dorate abilmente. \u00c8 uno dei pezzi pi\u00f9 importanti dell'arte lignea friulana del primo Rinascimento.\nAltri edifici significativi sono:\nSociet\u00e0.\nEvoluzione demografica.\nFonte: Istat\nLa popolazione con una minima variazione dall'unit\u00e0 d'Italia al 1961 (da 2850 abitanti a 3700) \u00e8 cresciuta notevolmente negli ultimi cinquant'anni: un'immigrazione prima proveniente dai paesi periferici e da fuori regione, poi da altri Paesi e in uscita da Udine, ha mutato l'identit\u00e0 del paese. \nLingue e dialetti.\nA Remanzacco, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Remanzacco rientra fra le varianti appartenenti al friulano centro-orientale.\nCultura e associazioni.\nL'Associazione Friulana di Astronomia e Meteorologia (AFAM), ha dedicato a questo comune l'asteroide 1997 VC1 = (27985) Remanzacco, scoperto dai soci di codesto sodalizio in data 2 novembre 1997.\nDal 2008 si festeggia un torneo dei borghi che vede affrontarsi 8 diverse borgate: \"Bovol\u00e2rs\", \"Cerneglons\", \"Macil\u00e2rs\", \"Magr\u00eats\", \"Narascl\u00eat\", \"Orzano\", \"Selvis\", \"Ziracco\". La festa del Patrono, San Giovanni Battista, si celebra il 24 giugno.\nGeografia antropica.\nLa struttura insediativa \u00e8 costituita da borghi compatti e distanziati abbastanza ben conservati in cui \u00e8 ancora presente una tipologia architettonica tradizionale. Da citare l\u2019area della Roggia Cividina e i suoi manufatti residuali (mulini, farie) che rientra nella perimetrazione dell\u2019area di pregio naturalistico-paesaggistico. Notevoli sono anche le aree magredili, i prati stabili, le alberature di gelsi e i manufatti minori tradizionali, come ad esempio i muri di sasso. La forte presenza umana ed un'agricoltura di tipo estensivo hanno determinato un assetto del paesaggio in cui gli elementi naturali sono relegati nelle zone perimetrali, lungo le viabilit\u00e0 minori e i corsi d'acqua, Torre e Malina coi suoi affluenti, sono i polmoni verdi di questo territorio.\nRemanzacco prima della recente diffusione urbanistica si sviluppava lungo gli assi viari che l'attraversano ed era caratterizzato da edifici rustici a formare ampie corti interne. Ora vi sono zone di recente urbanizzazione soprattutto a nord est e a sud ovest.\nRemanzacco \u00e8 interessato anche dalla corrente di traffico di chi da nord, dalla zona a nord di Udine, vuole andare a sud est lungo la nuova circonvallazione est di Udine. Il territorio si estende per 31\u00a0km\u00b2 con una densit\u00e0 di 199,60 abitanti al chilometro.\nOggi Remanzacco fa parte del mandamento di Cividale del Friuli e comprende le frazioni di Cerneglons, Orzano, Ziracco e Selvis. Altre localit\u00e0: Battiferro, Molini, Casali Della Roggia, Casali Magnis, Casali Propetto, Casali Maniassi Tedeschi, Marsura Gugliola.\nEconomia.\nFino al 1976 la vocazione agricola era preminente poi, a poco a poco, \u00e8 diventato un paese principalmente residenziale. L\u2019agricoltura, favorita dalla caratteristiche del terreno, si basa sulla produzione di cereali, ortaggi, foraggi, uve e frutta; \u00e8 praticato anche l\u2019allevamento di bovini e suini. L\u2019industria, che assicura ottime possibilit\u00e0 di occupazione, \u00e8 costituita da aziende operanti nei comparti metalmeccanico, del legno, dei materiali da costruzione, della tipografia. \u00c8 presente il servizio bancario; una rete commercialenella zona a ovest del capoluogo. \u00c8 presente un asilo nido, scuole dell'infanzia, primaria e secondaria di primo livello; si pu\u00f2 usufruire di una biblioteca comunale per l\u2019arricchimento culturale. Le strutture ricettive offrono possibilit\u00e0 di ristorazione e anche di soggiorno. Nel 1990 le aziende agricole erano 392, nel 2000 sono scese a 280, dimezzate a 140 nel 2010 e di queste, molte poco pi\u00f9 che simboliche. Un processo di razionalizzazione delle aziende agricole inevitabile ma che segna anche un abbandono della terra da parte dei giovani. Le coltivazioni interessano circa 2000 ettari; di questi l'84% \u00e8 a seminativo, 1,4% a prato, il 7,3% a legno e bosco, il 3,6% a vite e frutteto. Le principali colture sono mais, soia, frumento e orzo, vite e colture da olio (colza e girasole).\nInfrastrutture e trasporti.\nIl comune \u00e8 servito dall'omonima stazione con il servizio della ferrovia Udine-Cividale.\nAmministrazione.\nIl 25 maggio 2014 si \u00e8 votato per le elezioni comunali. \u00c8 stato eletto il sindaco Daniela Briz espressione della lista civica \"Insieme\"."}
{"id": "36946", "revid": "124706400", "url": "https://it.wikipedia.org/wiki?curid=36946", "title": "Resia", "text": "Resia (\"Resije\" in resiano, \"Rezija\" in sloveno, \"R\u00e8sie\" in friulano) \u00e8 un comune italiano di 932 abitanti del Friuli-Venezia Giulia. Si tratta di un comune sparso con sede comunale nella frazione di \"Prato\".\nGeografia fisica.\nLa Val Resia \u00e8 situata nella parte nord-orientale della regione Friuli-Venezia Giulia: \u00e8 una valle pre-alpina che si estende in direzione ovest-est per 20\u00a0km: ad est \u00e8 chiusa da un massiccio montuoso, del quale il Monte Canin (2587 m) rappresenta il punto pi\u00f9 alto, segnando il confine fra l'Italia e la Slovenia; l'aspetto pi\u00f9 importante della valle, oltre all'indiscussa importanza linguistico-culturale, \u00e8 il profilo naturalistico: immersa com'\u00e8 in una conca verde su cui vegliano i picchi del Canin, innevati per buona parte dell'anno; merita una visita sia per un contatto diretto con la popolazione dei borghi, sia per le piacevoli escursioni in una delle pi\u00f9 suggestive vallate alpine.\nLa valle \u00e8 suddivisa in 5 principali frazioni che sono, da ovest a est, San Giorgio, Prato, Gniva, Oseacco e Stolvizza; vi sono inoltre le borgate di Lipovaz, Crisacis, Gost, Lischiazze, Coritis e in una adiacente valle pi\u00f9 a sud, Uccea. Vi \u00e8 ubicata la stazione meteorologica di Resia. Si raggiunge seguendo la SS13 Pontebbana in direzione di Tarvisio oppure dal casello Carnia-Tolmezzo dell'autostrada A23 in direzione di Tarvisio arrivando dopo 10\u00a0km circa a Resiutta e seguendo il bivio per la Val Resia.\nStoria.\nLe origini di Resia sono legate all'insediamento della sua popolazione nella vallata, che si fa risalire al VII secolo. I resiani sono i discendenti di quelle popolazioni di ceppo slavo che giunsero in Italia al seguito degli Avari e dei Longobardi e che, abbandonando il nomadismo, qui presero dimora. Un tempo isolata tra i monti Musi a sud e l'imponente massiccio del Canin ad est e a nord, Resia rappresenta per la cultura un'isola linguistica e di tradizioni estremamente importante. La singolare lingua locale a tutt'oggi parlata, il resiano, \u00e8 riconosciuta dall'Unesco.\nEssa \u00e8 stata ed \u00e8 tuttora oggetto di molti studi, i quali hanno favorito la custodia e la perpetuazione di tradizioni (costumi, canti, balli, cerimonie) di grande interesse.\nLa comunit\u00e0 di Resia \u00e8 oggi in gran parte raggruppata nelle frazioni di Prato, San Giorgio, Oseacco, Gniva, Lischiazze, Stolvizza e Uccea. Dal punto di vista storico, essendo stata soggetta alla giurisdizione dell'Abbazia di Moggio, ne segu\u00ec le vicende nel corso dei secoli. Rivest\u00ec una certa importanza sotto il dominio veneziano per la difesa delle selle di Carnizza e di Guarda che permettono di raggiungere la valle dall'Isonzo in Slovenia. A questo scopo vi fu nella vallata la presenza di una guarnigione militare con fortificazioni a Stolvizza e a San Giorgio.\nNel 1976 il comune fu devastato dal terremoto del Friuli, che provoc\u00f2 enormi crolli e danni.\nMonumenti e luoghi d'interesse.\nArchitetture civili.\nParco naturale delle Prealpi Giulie, molto frequentato nel periodo estivo per escursioni e picnic.\nDa Resia, gli escursionisti possono raggiungere il bivacco Franco Costantini percorrendo il sentiero che passa per la malga Coot, e quindi arrivare nella prossimit\u00e0 del torrione Mulaz (attrezzato con una via d'arrampicata), della Baba grande e della Bab\u00e0 piccola oppure procedere alla salita al monte Canin lungo l'Alta Via Resiana.\nArchitetture militari.\nNella zona settentrionale di Resia, nelle prossimit\u00e0 del confine con l'attuale Slovenia, in passato linea di demarcazione tra Regno d'Italia ed Impero Austro Ungarico, sono presenti strutture militari che risalgono alla Grande guerra, documentate e oggetto di studi approfonditi.\nArchitetture rurali.\nNella stagione estiva vi era l'esigenza di portare il bestiame al pascolo in montagna per 4-5 mesi. Per questo motivo sono stati costruiti gli stavoli, sparsi per le montagne di tutta la vallata. Costituiti solitamente da una stanza adibita a cucina con il focolare per la preparazione del formaggio, un locale per il bestiame (mucche, capre), una stanza sopra la cucina per dormire e infine il fienile sopra la stalla. In alcuni stavoli era presente anche uno stanzino per la conservazione del latte, del formaggio e del burro. Per la raccolta dell'acqua piovana era presente un serbatoio in calcestruzzo con una finestrella di accesso per prelevare l'acqua utilizzando un secchio.\nSociet\u00e0.\nI resiani.\nI resiani sono una popolazione appartenente al gruppo linguistico slavofono. Mancano reperti archeologici certi, o d'altra natura, tali da offrire un'indicazione sulla datazione dell'insediamento slavo nella valle. Resia \u00e8 citata nel testamento del conte Cacellino che verso l'XI secolo lasciava a Federico, Patriarca di Aquileia, i beni allodiali del Friuli e della Carinzia, nei cui confini era compreso anche il \"sartum montem\". Al riguardo, \u00e8 stato osservato come il significato medievale di \"mons\" si riferisca ad una malga esistente sul Monte Sart e quindi della possibilit\u00e0 che esistesse a fondo valle un insediamento di carattere stabile. \u00c8 quindi accettato il VI secolo-VII secolo anche per i Resiani quale riferimento pi\u00f9 generale agli stanziamenti di quelle popolazioni appartenenti al ramo meridionale degli \"Slavi\" nell'arco Alpino e Prealpino Orientale.\nInvece, rinvenimenti archeologici romani e preromani nella vicina Resiutta vi testimoniano la presenza di un insediamento antecedente al VI secolo, mentre si fa menzione di un documento secondo il quale a Prato, nel 1098, esisteva una cappella dedicata alla Madonna. Dopo il loro insediamento, i Resiani seguirono le vicende storiche legate al Friuli, fino ai nostri giorni.\nI Resiani, secondo il linguista polacco Baudouin de Courtenay, che li studi\u00f2 a fondo nella seconda met\u00e0 dell'800, \"\"dovevano provenire da diverse trib\u00f9 con diversi dialetti\" e offriva la seguente classificazione dei principali, sottolineando l'importanza di questo fatto anche sotto il profilo etnografico: 1) di Lipovaz - San Giorgio; 2) di Gniva; 3) di Stolvizza; 4) di Oseacco 5) di Uccea. Resta d'indubbio interesse, sotto il profilo demografico e antropologico, la tipologia della popolazione resiana suggerita dalle variet\u00e0 delle parlate e che, comunque, testimoniano per Resia la presenza di una situazione di accentuato isolamento e di forti localismi interni. Tale situazione di isolamento \u00e8 stata confermata, fino a tempi recentissimi, dalle recenti indagini storico-demografiche eseguite sui registri di matrimonio per il periodo 1745 - 1905 (G. Rotta, 1987, 1988).\nSi hanno ancora notizie su una suddivisione nei quattro territori di Gniva, Oseacco, San Giorgio e Stolvizza, definiti vuoi ora come pertinenze vuoi come ville o come comuni. Il Loschi cita il documento nel quale si elencano i quattro vassalli di Resia che nel 1336 prestarono giuramento di fedelt\u00e0 all'Abate Ghiberto della vicina Moggio Udinese. Tale distinzione la ritroviamo nella descrizione della carta geografica del 1672 nella quale il Cancelliere di Moggio, Bernardino Nodaro, dava una descrizione dei confini delle quattro pertinenze. Quattro Comuni le ritroviamo aggregate a quella di San Giorgio, indicata nella descrizione della carta viaria di Resia del 1808 come capo-luogo. Da quadri d'insieme del Catasto del 1851, rileviamo ancora una suddivisione in territori. L'espansione degli insediamenti e delle aree di pertinenza resiane all'interno della valle fu caratterizzata da numerose liti che scoppiarono non solo fra gli stessi Comuni resiani, ma anche con gli abitanti della vicina Resiutta che vantavano diritti di pascolo sulle pendici del Monte Canin e in Planinizza, a ridosso dei Monti Musi, di cui si hanno notizie fin dalla seconda met\u00e0 del XIV secolo.\nRecenti indagini antropologico fisiche eseguite sulle popolazioni resiane (Corrain e Capitanio, 1987) hanno consentito, attraverso l'esame della distribuzione di diversi fenotipi ematologici, di accertare le caratteristiche genetiche delle quattro popolazioni anche attraverso confronti con le altre popolazioni, in particolare quelle dell'Europa centro orientale che risultarono negativi. Dai risultati dell'indagine \u00e8 invece emerso come un'inattesa omogeneit\u00e0 interna consente di considerare valida la proposta di un comportamento medio della valle agli effetti dei vari confronti con l'esterno. Per questi confronti gli abitanti della valle vanno a costituire un isolato genetico quasi da manuale. Ci\u00f2 non toglie che si verifichino, all'interno della valle, diversit\u00e0 distributive anche significative: a conferma d'una divisione in 4 gruppi di localit\u00e0 su basi storiche e demografiche. I due autori, rilevavano inoltre di come \"si fanno tuttora sentire gli effetti delle poche famiglie iniziali fondatrici...\". Grazie all'interdisciplinarit\u00e0 dell'osservazione della realt\u00e0 resiana, lo scenario oggi pi\u00f9 verosimile sull'origine dello stanziamento \u00e8 quello di poche famiglie iniziali, forse una ventina, alcune, probabilmente, gi\u00e0 fra loro imparentate, che si distribuirono nei vari villaggi della valle. L'isolamento successivo ha mantenuto nei secoli il patrimonio genetico dei fondatori. Si tratta di una situazione genetica ormai rarissima a trovarsi in Europa. Resia, come si \u00e8 accennato, molto probabilmente nel VI secolo-VII secolo era gi\u00e0 abitata. In tal senso, un forte indizio ce lo offre ancora una volta la genetica; la presenza solo nella popolazione di Oseacco del raro complesso, in Europa, ccDee. Un'elevata incidenza di tale complesso \u00e8 stata rilevata anche nella vicina Resiutta. Al riguardo, suggeriscono gli autori: \"quasi tutta la gente \u00e8 venuta da l\u00e0 o l\u00e0 si \u00e8 fermata, se pure non si tratti di un pi\u00f9 antico substrato\"\".\nL'idioma.\nGrazie alle leggi 482/99 e 38/01 approvate dal Parlamento italiano e ratificate dell'allora Presidente della Repubblica Italiana Carlo Azeglio Ciampi, sulla tutela delle lingue minoritarie, oggi \u00e8 possibile insegnare a scrivere e leggere in resiano nelle scuole dell'obbligo, permettendo cos\u00ec di mantenere le scuole a Resia, altrimenti sarebbero state trasferite a Moggio Udinese. Programmi Interreg 2007-2013 (finanziati dalla comunit\u00e0 Europea), prevedono, al di qua e al di l\u00e0 del confine (Slovenia-Italia), progetti transfrontalieri che stanno incidendo in maniera significativa nello sviluppo della Val di Resia. Volendo attuare progetti comuni con gli enti oltre confine, si \u00e8 sentita la necessit\u00e0 che gli operatori del Parco delle Prealpi Giulie e delle associazioni che operano in valle imparassero anche la lingua slovena."}
{"id": "36947", "revid": "124706405", "url": "https://it.wikipedia.org/wiki?curid=36947", "title": "Resiutta", "text": "Resiutta (\"Resiute\" in friulano, \"Na Bili \"in sloveno) \u00e8 un comune italiano di 268 abitanti del Friuli-Venezia Giulia.\nGeografia fisica.\nIl comune sorge a 316 nel punto d'incontro tra la Val Resia (dove scorre l'omonimo torrente Resia) ed il Canal del Ferro, valle montana formata dal fiume Fella.\nStoria.\nFin dall'antichit\u00e0 il centro ha svolto un ruolo importante nei traffici e nell'assistenza ai viaggiatori lungo l'arteria commerciale del Canal del Ferro, come dimostrano i ritrovamenti di oggetti di bronzo, di monete e di iscrizioni che ne evidenziano l'origine romana. Primo segno vitale \u00e8 tuttavia l'istituzione della Parrocchia di San Martino nel 1199, retta dapprima dai benedettini e poi, dal XIV secolo, dai sacerdoti nominati dall'abate di Moggio da cui dipese. Nel 1822 vi sost\u00f2 Silvio Pellico mentre veniva condotto al carcere dello Spielberg. Fra il 26 e il 30 ottobre 1917, durante lo sfondamento di Caporetto, ci fu sia in paese che sul Monte Calvario un'aspra battaglia fra le truppe austro-tedesche e le truppe italiane in ritirata che avevano organizzato un'ultima difesa per cercare di arginare l'avanzata nemica.\nI reparti del bersaglieri insieme ad altre truppe sbandate in ritirata tentarono una strenua difesa nel paese ma furono sopraffatte dalle truppe nemiche che avevano aggirato il blocco difensivo italiano salendo sul Monte Calvario e prendendo il fianco italiano. Sulla postazione del Monte Stivane, subito a destra di Resiutta, persisteva un'opera non ultimata di trinceramento e batterie fisse ancora oggi visibili. La Brigata Pistoia, che presidiava la zona, fu anch'essa sopraffatta prima dal tiro di mortai e poi da un attacco frontale lasciando sul campo circa ventidue morti.\nAltro capitolo non conosciuto della storia locale fu, poco prima della fine della prima guerra mondiale, l'eccidio, riportato in alcuni diari e testimonianze, attuato dalle truppe austriache presumibilmente in zona Povici, di alcuni soldati e civili di cittadinanza austriaca ma di etnia ceca e/o slovacca accusati di tradimento dopo che la Legione Cecoslovacca, facente parte dell'esercito austriaco, era passata in blocco con gli italiani. Tali eccidi ad opera sempre delle truppe austriache in ritirata risultano essere stati perpetuati anche a Plezzo e a Predil (Raibl).\nNel 1976 il comune fu devastato dal terremoto del Friuli, che provoc\u00f2 enormi crolli e danni.\nSociet\u00e0.\nLingue e dialetti.\nA Resiutta, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Resiutta rientra fra le varianti appartenenti al friulano centro-orientale.\nCultura.\n\"Ogni d\u00ec e nas la lune, ogni d\u00ec si impare une\"\n\"A San Martin il most al devente vin\"\n\"A Sant Andree il purcit su pa bree\"\nInfrastrutture e trasporti.\nFerrovie.\nDal 1877 al 1995 Resiutta era attraversata dalla ferrovia Udine-Tarvisio dove era presente la stazione ferroviaria. Fu dismessa nel 1995 a seguito del raddoppio della linea, il tracciato \u00e8 convertito a pista ciclabile mentre il fabbricato viaggiatori \u00e8 adibito ad altri usi."}
{"id": "36948", "revid": "124706411", "url": "https://it.wikipedia.org/wiki?curid=36948", "title": "Rigolato", "text": "Rigolato (\"Rigul\u00e2t\" in friulano) \u00e8 un comune italiano di 371 abitanti del Friuli-Venezia Giulia.\nGeografia fisica.\nSituato nell'alta Val Degano, in Carnia, sorge ai piedi dei monti Talm e Pleros a 760 m s.l.m., ed \u00e8 circondato da alcuni dei monti pi\u00f9 imponenti e suggestivi delle Alpi Carniche.\nGli abitati, in parte abbarbicati su ripidi pendii, sono circondati da fitti boschi, molto ricchi di flora e fauna.\nStoria.\nLa valle del Degano, cos\u00ec come gran parte della Carnia, fu abitata a lungo dai Carni, un popolo di stirpe celtica.\nC'\u00e8 chi ha sostenuto (Antonino di Prampero) che la localit\u00e0 di \"Graciolaco\"\n, citata nella donazione sestense del 778, corrisponda a Gracco; ma si tratta di un'opinione priva di riscontri e argomentazioni.\nLe prime notizie documentate dell'esistenza di Rigolato risalgono al XIII secolo.\nQualcuno, forse riprendendo quanto solo ipotizzato da Giovanni Marinelli, ritiene che uno sviluppo importante sia intervenuto tra 1400 e 1500, quando inizi\u00f2 lo sfruttamento delle miniere di argento e rame sul monte Avanza nel vicino comune di Forni Avoltri.\nCome il resto della Carnia, fece parte del Patriarcato di Aquileia (1077-1420) e, in seguito, dal 1420 al 1797, della Repubblica di Venezia (Provincia della Carnia, quartiere di Gorto).\nDopo la caduta della Serenissima, con la proclamazione del Regno d'Italia napoleonico (1805-1814), diviene capoluogo del Cantone di Rigolato, nel Distretto di Tolmezzo, Dipartimento di Passariano.\nSotto il Regno Lombardo-Veneto diviene comune di terza classe con Consiglio comunale senza ufficio proprio, contando pi\u00f9 di 300 estimati, e capoluogo del Distretto di Rigolato (aggregato nel 1863 a quello di Tolmezzo), appartenente alla Provincia del Friuli.\nNel 1866 viene annesso al Regno d'Italia.\nLo spopolamento del paese, gi\u00e0 percepibile nel primo dopoguerra, \u00e8 proseguito ininterrotto dagli anni cinquanta del Novecento fino ai nostri giorni, tanto da ridurre la popolazione ben al di sotto dei cinquecento abitanti.\nMonumenti e luoghi d'interesse.\nPer la sua posizione, il paese \u00e8 una valida base di partenza per gli appassionati di escursionismo. Nel territorio comunale sorge il rifugio Chiampizzulon di propriet\u00e0 del Comune di Rigolato, che offre un punto d'appoggio per le ascensioni alle vette circostanti.\nSociet\u00e0.\nLingue e dialetti.\nA Rigolato, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Rigolato rientra fra le varianti appartenenti al friulano carnico.\nLa parlata locale dell'area di Rigolato e Forni Avoltri \u00e8 una variante chiamata \"Riguladot\", caratterizzata dall'antica terminazione vocalica del friulano, per cui la vocale terminale delle parole declinate al femminile (esclusi in parte gli articoli) diviene la \"o\" anzich\u00e9 la \"e\" dell'attuale friulano standard e la \"a\" del friulano occidentale e friulano goriziano.\nPer esempio:\nTale caratteristica \u00e8 riflessa anche nelle denominazioni delle localit\u00e0, ad esempio: Gjiviano (fur. std. \"Gjiviane\", it. \"Givigliana\"), Vuezos (fur. std. \"Vuezis\", it. \"Vuezzis\"), Ludario (it. Ludaria)\nGeografia antropica.\nFrazioni e localit\u00e0.\nIl comune di Rigolato comprende, oltre al capoluogo omonimo, diverse frazioni e altre localit\u00e0 minori (fra parentesi le denominazioni in friulano e in variante locale dove divergono).\nAmministrazione.\nIl comune fa parte dell'associazione intercomunale \"Alta Val Degano \u2013 Val Pesarina\" costituita nel 2007 insieme ai comuni di Comeglians, Forni Avoltri, Ovaro, e Prato Carnico.\nGemellaggi.\nNella cittadina francese di Bethoncourt (Doubs), negli anni cinquanta e sessanta, una parte della popolazione di Rigolato ha contribuito alla costruzione di alloggi per lo sviluppo economico della regione di Montb\u00e9liard."}
{"id": "36949", "revid": "1907180", "url": "https://it.wikipedia.org/wiki?curid=36949", "title": "Rivignano", "text": "Rivignano (\"Rivignan\" in friulano) \u00e8 la frazione-capoluogo del comune italiano di Rivignano Teor, in provincia di Udine. Gi\u00e0 comune autonomo con frazioni Ariis, Flambruzzo, Sella e Sivigliano, il 1\u00ba gennaio 2014 \u00e8 confluito nel nuovo ente assieme al comune di Teor.\nEconomia.\nArtigianato.\nPer quanto riguarda l'artigianato, Rivignano \u00e8 rinomata per la lavorazione del cuoio e delle pelli, oltrech\u00e9 per la produzione di ceramiche e di terrecotte.\nSport.\nCalcio.\nLa principale squadra di calcio della citt\u00e0 \u00e8 l\"'A.S.D. Rivignano\" che milita in Prima Categoria Friuli-Venezia Giulia. \u00c8 nata nel 1919.\nHa avuto un trascorso di tre anni consecutivi nei quali ha militato nella quarta serie Serie D.\nBibliografia.\nBarbara Cinausero Hofer - Ermanno Dentesano, \"Isernico. Ipotesi di localizzazione\", Latisana, la bassa, 2014, 38 p.\nPaola Maggi, \"Presenze romane nel territorio del Medio Friuli - 8. Rivignano\", Udine, Arti Grafiche Friulane, 2001, 243 p."}
{"id": "36950", "revid": "124706442", "url": "https://it.wikipedia.org/wiki?curid=36950", "title": "Ronchis", "text": "Ronchis (\"Roncjis\" in friulano) \u00e8 un comune italiano di abitanti del Friuli-Venezia Giulia.\nStoria del comune.\nOrigini del centro abitato (XIII secolo).\nLa frequenza del toponimo Ronchis, in Friuli, rende difficili da rintracciare le prime menzioni del comune nei documenti storici. Il nome del comune deriva dal verbo latino \"runcare\", ovvero \"disboscare\". Pu\u00f2 anche essere collegato al termine friulano ronc, che sta ad indicare un terreno messo in cultura dopo disboscamento.\nLa prima apparizione del toponimo che si riferisca indiscutabilmente al comune data del 1\u00ba agosto 1261. Si trova in un patto doganale tra il conte di Gorizia e il signore di Venzone, Glizoio di Mels, relativo al commercio del sale veneziano nel porto di Latisana. La villa di \"Roncha\" \u00e8 citata tra le localit\u00e0 esentate dal dazio sul sale ma tenute a mantenere in stato la strada per Venzone.\nIl fatto che la localit\u00e0 sia chiamata una \"villa\" sottintende che gi\u00e0 da pi\u00f9 decenni conoscesse un certo sviluppo. Difatti, Ronchis godeva al tredicesimo secolo di una posizione strategica: a prossimit\u00e0 non solo del fiume Tagliamento, irrorato da discreti flussi commerciali a destinazione di Latisana, ma anche delle vie commerciali che seguivano l'itinerario dell'antica via Annia.\nDominazione veneziana e dipendenza da Latisana (XV-XVIII).\nAlla caduta dello stato patriarcale, Ronchis entra a far parte della Repubblica di Venezia. L'abitato non gode dell'autonomia amministrativa: si tratta di una vicinia aggregata al feudo di Latisana. Questa situazione perdura dal XV agli inizi del XIX secolo. Nel 1781 iniziano i lavori di costruzione dell'attuale campanile.\nIl periodo napoleonico: molteplici riordinamenti amministrativi (1797-1814).\nLa Serenissima cessa di esistere il 5 maggio 1797, per volere di Napoleone il cui esercito aveva occupato la regione al corso dello scontro tra la neonata Repubblica francese e l'impero d'Austria. Il Friuli a sinistra del Tagliamento \u00e8 provvisoriamente diviso in distretti; Ronchis appartiene al quinto, il cui capoluogo \u00e8 Latisana. Sin dall'anno seguente per\u00f2 l'abitato passa sotto dominazione austriaca ai termini del trattato di Campoformido. Nel novembre del 1805 tornano i Francesi, che istituiscono il dipartimento di Passariano. Ronchis ne fa parte, ma resta dipendente da Latisana.\nRonchis nel Lombardo-Veneto: l'autonomia amministrativa conquistata.\nIl Congresso di Vienna sancisce la cessione all'Austria degli ex-domini veneziani. Nel 1815 \u00e8 istituito il regno lombardo-veneto, del quale Ronchis fa parte in qualit\u00e0 di \"comune amministrativo\", assieme alla \"frazione aggregata\" di Fraforeano. \u00c8 considerato un comune di terza classe, ossia nel quale si trovano meno di 300 possidenti. Il censimento del 1821 rivela che i suoi abitanti sono allora 788. Questo numero aumenter\u00e0 notevolmente durante il periodo austriaco, giungendo a 1547 abitanti secondo il censimento del 1867.\nIl primo Ottocento \u00e8 inoltre contrassegnato da una radicale mutazione dell'assetto fondiario, in seguito alla legge imperiale del 1839 che prevede l'abolizione dei terreni comunali. Si trattava di campi di propriet\u00e0 del comune che potevano essere utilizzati da tutti gli abitanti, specie per il pascolo del bestiame. Attribuendoli a privati, si intendeva sopprimere il pascolo vago (dannoso per le colture, dato che il bestiame semi-libero rischiava di penetrare nei campi) e risanare le finanze dei comuni. La ripartizione dei terreni avvenne a Ronchis nel 1843, mediante estrazione a sorte. Benvenuto Castellarin individua tre effetti di questa riforma: aumento delle superfici coltivate, ma in compenso calo dell'allevamento di bestiame e fine di quella particolare forma di cooperazione che imponeva la propriet\u00e0 collettiva delle terre.\nRonchis italiana: dal 1866 ad oggi.\nRonchis entra a far parte del regno d'Italia nel 1866, al termine della terza guerra d'indipendenza. Il plebiscito \u00e8 festeggiato con un Te deum, discorsi in piazza e il gioco della cuccagna.\nLa fine dell'Ottocento \u00e8 contrassegnata da numerosi lavori nel comune: nel 1899 \u00e8 aperto il primo ufficio postale, mentre l'anno successivo iniziano lavori per innalzare di dieci metri il campanile. Le scuole elementari sono inaugurate nel 1911, mentre in 1912 arriva la corrente elettrica.\nIl comune subisce l'occupazione austriaca durante la prima guerra mondiale a seguito della rotta di Caporetto. Gli sfollati sono oltre 300; inoltre le campane vengono asportate dalle truppe imperialregie.\nAgli inizi degli anni 50, il comune \u00e8 ancora lontano dal suo aspetto attuale e per certi versi poco sviluppato. Bisogna aspettare per esempio il 1965 per che vengano asfaltate le strade interne e per che l'acqua corrente arrivi nelle case degli abitanti.\nMonumenti e luoghi d'interesse.\nL'antica ancona di Santa Sabata.\nLimitrofa alla stradella alberata che costeggia il Canale Spinedo, si scorge l'Ancona campestre detta di Santa Sabata dedicata a Santa Maria in Sabato. Le popolazioni di Fraforeano e Ronchis da tempo immemorabile dedicano a questa Ancona una particolare devozione popolare, invocando la santa in modo particolare contro le febbri. Purtroppo la collocazione campestre del monumento e la scarsa manutenzione hanno influito negativamente nell'aspetto artistico.\nGli unici dati documentati che riguardano l'ancona di Santa Sabida sono una identificazione in una mappa del territorio di Fraforeano del secolo XVIII e la processione che si svolgeva fino ai primi decenni del 1800 nella prima domenica di maggio, il cui tragitto prevedeva la partenza dalla chiesa parrocchiale di Fraforeano fino all'Ancona.\nLa chiesa parrocchiale.\nLa chiesa parrocchiale di Ronchis, dedicata a Sant'Andrea Apostolo, venne edificata nel XVIII secolo. \nChiesa parrocchiale di Fraforeano.\nLa parrocchiale di Fraforeano venne edificata nella seconda met\u00e0 del Settecento. \nSociet\u00e0.\nLingue e dialetti.\nA Ronchis, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Ronchis rientra fra le varianti appartenenti al friulano centro-orientale.\nIstituzioni, enti e associazioni.\nGruppo alpini Ronchis.\nCostituito il 17 agosto 1950 ed intitolato alla memoria dell'artigliere alpino, medaglia d'argento al Valor Militare, Alcide Bidin. - Sede, Parco caduti sul lavoro 1.\nGeografia antropica.\nFrazioni.\nFraforeano.\nLa frazione di Fraforeano, in friulano: Frofe\u00e0n, Frofre\u00e0n.\nIl nome di luogo Fraforeano, riflette il nome personale di epoca romana Furfurius.\nDocumentato per la prima volta il 31 maggio 1222 in un patto tra Asquino di Varmo e il patriarca di Aquileia. Il feudo di Fraforeano rimarr\u00e0 alla famiglia dei di Varmo fino al 1468, quando i di Varmo per dimostrare la gratitudine verso la nobilt\u00e0 veneta, vendettero il territorio di Fraforeano, con l'esclusione del mulino, al patrizio veneziano Lorenzo fu Girolamo Barbarigo.\nDa questi passer\u00e0 poi in propriet\u00e0 a diverse famiglie nobili veneziane e venete.\nNel 1876 sar\u00e0 di Carlo Luigi Herpin di Parigi e nel 1883 fu acquistato dal conte Vittorio de Asarta.\nNel 1976, le propriet\u00e0 furono per la maggior parte vendute: le case furono donate dai de Asarta agli abitanti di Fraforeano, riservandosi il palazzo con il parco annesso e alcuni edifici.\nLa chiesa attuale dedicata ai santi Fermo e Rustico martiri e Procolo vescovo, fu eretta nel 1782 per volere dei signori Crotta. Consacrata il 19 maggio 1796, da mons. Pietro Zorzi Arcivescovo di Udine comprende tre altari dedicati rispettivamente alla Madonna della Salute, ai santi Fermo Rustico e Procolo e a san Valentino"}
{"id": "36952", "revid": "124706481", "url": "https://it.wikipedia.org/wiki?curid=36952", "title": "San Giorgio di Nogaro", "text": "San Giorgio di Nogaro (\"Sant Zor\u00e7 di Noi\u00e2r\" in friulano standard, \"San Zorz\" nella variante locale) \u00e8 un comune italiano di abitanti del Friuli-Venezia Giulia.\nGeografia fisica.\nSituato nella Bassa Friulana centrale, \u00e8 bagnato dal fiume Corno. \nIl territorio comunale confina a nord con Porpetto, a sud-ovest con il comune di Carlino, a sud-est con quello di Torviscosa.\nDue chilometri pi\u00f9 a sud \u00e8 situato Porto Nogaro, attivo porto marittimo i cui ambiti portuali giungono sino al Corno, nella Bassa Friulana. Era un centro molto importante nell'antichit\u00e0 per il passaggio da Porto Nogaro.\nQuesto porto, capace di accogliere navi adibite alla navigazione marittima internazionale ed aventi sino anche a 7000 tonnellate di stazza lorda, contende per poche centinaia di metri a Monfalcone la caratteristica di porto commerciale pi\u00f9 settentrionale del Mediterraneo. Infatti l'estremit\u00e0 nord della banchina operativa di Porto Nogaro si trova a 45\u00b047'59\" nord mentre la zona fra la banchina operativa di Monfalcone e la prospiciente banchina di allestimento dei cantieri navali di quella citt\u00e0 \u00e8 alla latitudine di 45\u00b047'35\", una differenza di meno di mezzo miglio nautico.\nStoria.\nSan Giorgio di Nogaro ha origini molto antiche documentate da numerosi ritrovamenti archeologici. La zona faceva parte dell'area soggetta alla citt\u00e0 di Aquileia, di qui passava la via romana Annia che univa Padova ad Aquileia e lungo la quale si sono sviluppati i quattro nuclei abitativi pi\u00f9 antichi: Chiarisacco, Zuccola, Borgo di Sopra, Zellina. Nei secoli successivi l'espansione urbana si sposta pi\u00f9 a Sud, dove si trova attualmente San Giorgio il cui toponimo ha origini altomedievali.\nIl culto del celebre martire orientale viene introdotto in occidente dai Bizantini, il cui dominio in Friuli ha preceduto l'invasione longobarda. La leggenda della fanciulla che egli libera dal drago si afferma al tempo dei Crociati quando il culto del Santo, che fornisce la propria assistenza ai soldati cristiani, si impone con maggiore intensit\u00e0. Il nuovo Calendario romano generale (1969) ha conservato la festa il 23 aprile.\nIn epoca medievale San Giorgio di Nogaro segue le sorti della Regione che vede, dapprima, il dominio dei Patriarchi di Aquileia ed, in seguito, quello della Repubblica di San Marco. Un momento decisivo della storia di San Giorgio \u00e8 rappresentato dalla Dieta di Worms, nel 1521. In questa occasione San Giorgio, insieme ad altre ville friulane, viene ceduto all'Austria.\nNella primavera del 1795 un'epidemia indefinita colp\u00ec la popolazione, portando ad un aumento delle morti del 200% rispetto agli anni precedenti: probabilmente la causa fu l'esposizione all'aria malsana originatasi dalla scorretta sepoltura dei defunti nei pressi della citt\u00e0, unita anche alla tendenza della popolazione a rifiutare le cure per diverse malattie. Durante questo periodo, un monastero femminile di Venezia chiese la realizzazione di una statua della Vergine da donare al paese: al termine dell'epidemia e una volta scioltosi il voto dei cittadini nei confronti della Vergine, la statua venne posta sull'altare nell'attuale Chiesa dell'Addolorata. Ancora ad oggi, nella ricorrenza della festa in suo onore, il paese realizza una processione della statua accompagnata da canti sacri tramandati da generazioni.\nIn seguito alla Terza guerra d'indipendenza, San Giorgio diventa Comune di confine con il Friuli Orientale rimasto all'Austria. Grazie alla sua posizione di confine a San Giorgio si sviluppa tutta una serie di commerci locali e internazionali, di attivit\u00e0 mercantili, portuali e terrestri, di attivit\u00e0 artigianali con riflessi positivi anche sullo sviluppo della produzione agricola.\nDurante la prima guerra mondiale, dal 13 febbraio 1916 fino alla ritirata di Caporetto, San Giorgio di Nogaro fu sede dell\u2019Universit\u00e0 Castrense, alla cui nascita contribuirono Giuseppe Tusini ed Elena D'Orleans, la quale soggiorn\u00f2 tra il 1916 ed il 1917 presso Villa Dora. L'attivit\u00e0 afferente all\u2019ambito medico e chirurgico si svolgeva sia in strutture provvisorie, sia in edifici adibiti a quell\u2019uso o a destinazione sanitaria vista la prossimit\u00e0 al fronte. Gli studenti delle classi di leva regolarmente iscritti al V e VI anno della facolt\u00e0 di Medicina che confluirono alla locale Scuola Medica da Campo provenivano da varie sedi universitarie italiane. I medici laureati sono stati 1.200, e da San Giorgio partivano per i campi di battaglia dove c'era sempre pi\u00f9 bisogno della loro opera. Presso la sala consiliare del Municipio di San Giorgio \u00e8 ancora oggi presente una lapide commemorante il sacrificio di molti di questi giovani che morirono in battaglia.\nNel primo dopoguerra la risorsa principale del comune rimane l'agricoltura, attorno alla quale gravitavano gran parte delle aziende artigianali e le piccole industrie. Nel 1926 per ricordare i caduti fu realizzata da Aurelio Mistruzzi una grande scultura in bronzo, posizionata in corrispondenza della grande fontana realizzata davanti all'edificio del Municipio; la statua rappresenta un combattente che riposa dopo la vittoria ma con gli occhi vigili verso ogni nuova minaccia.\nIl secondo conflitto mondiale porta con s\u00e9 una grave crisi economica: ne \u00e8 un sicuro indizio il costante aumento dell'emigrazione; al contempo, in seguito all'arrivo delle truppe di Tito da est, venne creato nei pressi della frazione di Villanova il Villaggio Giuliano luogo di residenza per 32 famiglie immigrate da luoghi quali Istria e Dalmazia ed inaugurato nell'agosto del 1950.\nNegli ultimi decenni San Giorgio ha iniziato una sensibile ripresa anche grazie all'istituzione di una zona industriale denominata Aussa-Corno per la sua dislocazione geografica nel triangolo compreso tra la foce dei due fiumi (l'Aussa ed il Corno)\nNel 1968 vi venne aggregata la borgata Planais, gi\u00e0 parte del comune di Torviscosa.\nSociet\u00e0.\nLingue e dialetti.\nA San Giorgio di Nogaro, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a San Giorgio di Nogaro rientra fra le varianti appartenenti al friulano centro-orientale.\nEconomia.\nAbbigliamento.\nL'azienda Bernardi ha aperto il suo primo punto vendita, chiamato \"il bal\u00f2n\", a San Giorgio di Nogaro.\nArtigianato.\nPer quanto riguarda l'artigianato, San Giorgio di Nogaro \u00e8 rinomato per la produzione di ceramiche e di terrecotte.\nIndustria.\nPer quanto riguarda l'industria nel territorio comunale \u00e8 presente una zona densa di insediamenti che variano dalla siderurgia alla nautica alla lavorazione plastiche.\nVi ha sede la societ\u00e0 Birra Castello S.p.A.\nTurismo.\nData la sua posizione a pochi chilometri dalla laguna di Marano e dalle isole di sant'Andrea e porto Buso, essendo bagnata dal Mare Adriatico, San Giorgio ha visto fiorire nella sua recente storia la nascita di svariate darsene e alloggi turistici che trovano il loro maggior afflusso turistico nei periodi estivi da parte di vacanzieri provenienti maggiormente da Austria e Germania.\nInfrastrutture e trasporti.\nAl chilometro 483,0 dell'Autostrada A4 c'\u00e8 un casello nominato San Giorgio di Nogaro - Porpetto, anche se si trova interamente nel comune di Porpetto.\nIl territorio comunale \u00e8 attraversato da Est a Ovest dalla Strada statale 14 della Venezia Giulia.\nIn passato San Giorgio di Nogaro era collegata a Palmanova tramite la Ferrovia Palmanova-San Giorgio di Nogaro."}
{"id": "36953", "revid": "124706488", "url": "https://it.wikipedia.org/wiki?curid=36953", "title": "San Giovanni al Natisone", "text": "San Giovanni al Natisone (\"San Zuan dal Nadison\" in friulano moderno, \"San Zuan di Manzan\" in originale, \"San Zuan\" nella variante locale) \u00e8 un comune italiano di abitanti del Friuli-Venezia Giulia.\nIl comune \u00e8 parte integrante del cosiddetto \"Triangolo della Sedia\", afferente al pi\u00f9 vasto comprensorio del \"Distretto industriale della sedia\", importantissimo polo artigianale ed industriale ad alta densit\u00e0 di insediamento nel settore del mobile.\nGeografia fisica.\nIl comune \u00e8 situato ai limiti orientali della pianura friulana, ai piedi delle prime alture del Collio. Il territorio \u00e8 lambito in senso longitudinale ad ovest dal fiume Natisone, che segna gran parte del confine con il comune di Manzano, e ad est dal fiume Iudrio, sul quale corre il confine col comune di Cormons e la provincia di Gorizia.\nSociet\u00e0.\nEvoluzione demografica.\nAl 31 dicembre 2009 contava 6.170 residenti, divisi in 2.546 nuclei familiari, confermando una tendenza demografica in aumento. Tra questi stanno accrescendo notevolmente negli ultimi anni i residenti d'origine straniera che in quella data ammontavano a 730 unit\u00e0, pari quasi al 12% del totale. La comunit\u00e0 straniera pi\u00f9 numerosa \u00e8 quella magrebina (marocchini, algerini, tunisini) che conta 169 residenti, seguita dalla comunit\u00e0 di cittadini cinesi (134 residenti).\nLingue e dialetti.\nA San Giovanni al Natisone, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a San Giovanni al Natisone rientra fra le varianti appartenenti al friulano centro-orientale.\nInfrastrutture e trasporti.\nImportante arteria di comunicazione e traffici \u00e8 la strada regionale 56 che attraversa San Giovanni e rappresenta il collegamento pi\u00f9 diretto tra le citt\u00e0 di Udine e Gorizia.\nStoria.\nSan Giovanni viene nominato per la prima volta in un documento del 1070 quando fu donato all'abbazia di Rosazzo dal Patriarca Enrico. Alcuni resti archeologici rinvenuti nelle campagne fanno pensare che questo paese esistesse anche all'epoca romana in quanto era posto lungo la strada che da Aquileia portava a Cividale. \u00c8 probabile che nel 610 nell'attuale territorio di San Giovanni avvenisse lo scontro tra il Duca longobardo Gisulfo e le orde avare che saccheggiarono poi Cividale e gran parte del Friuli.\nA Medeuzza, nella Prima guerra mondiale venne creato a giugno 1915 un campo volo che rimase operativo fino alla Battaglia di Caporetto e che ospitava da fine giugno il Comando del Gruppo aviazione artiglieria dal quale dipendevano le 5 squadriglie di stanza nei campi di Medeuzza, Oleis di Manzano e Gonars e che venne trasferito a Oleis alla fine di quell\u2019anno. \nIl 2 luglio 1915 qui erano di stanza la 1\u00aa Squadriglia per l'artiglieria che vi rimase fino al 4 agosto e la 2\u00aa Squadriglia per l'artiglieria che rimase fino a fine anno.\nDal 18 luglio al 3 agosto vennero qui assegnati i 4 Farman 14 10\u00aa Squadriglia da ricognizione e combattimento.\nIl 24 settembre oltre alla 2\u00aa arriva anche la 3\u00aa Squadriglia per l'artiglieria, ma le squadriglie vennero provvisoriamente spostate entrambe, assieme al Comando Gruppo, dopo un cannoneggiamento di 30 pezzi da 130\u00a0mm. dell\u2019artiglieria austriaca il 15 dicembre 1915.\nAlla fine dell\u2019anno le squadriglie rientrarono a Medeuzza, ma in febbraio le unit\u00e0 andarono in altra sede.\nLa 2\u00aa e la 3\u00aa cambiavano dal 15 aprile 1916 la numerazione in 42\u00aa e 43\u00aa. \nLa 43\u00aa Squadriglia rimane dal 15 aprile 1916 al 1\u00ba maggio, tornando dal 26 settembre 1917 al 15 ottobre. \nLa 42\u00aa Squadriglia fece la sua ricomparsa nel campo nel settembre 1916 e vi rimase fino al 15 ottobre 1917.\nA Bolzano l'8 agosto 1916 arriva la 41\u00aa Squadriglia fino al 18 novembre ed una Sezione della 79\u00aa Squadriglia nell'ambito della Decima battaglia dell'Isonzo dalla fine di aprile 1917.\nDalla fine del 1919 arrivano la 31\u00aa Squadriglia fino al novembre 1920 e la 121\u00aa Squadriglia."}
{"id": "36954", "revid": "125382897", "url": "https://it.wikipedia.org/wiki?curid=36954", "title": "San Leonardo (Italia)", "text": "San Leonardo (\"Svet Lienart\" o anche \"Podutana\" in sloveno, \"San Len\u00e0rt\" in friulano) \u00e8 un comune italiano di abitanti del Friuli-Venezia Giulia. Si tratta di un comune sparso in quanto la sede comunale non \u00e8 nel borgo omonimo ma nella frazione di Merso di Sopra.\nGeografia fisica.\nLa superficie del comune \u00e8 di 27 km\u00b2 e la sua altitudine va dai 138 della pianura ai 719 della zona montagnosa.\nIl territorio \u00e8 formato dalla parte meridionale delle valli del Cosizza e dell'Erbezzo e si estende dalla pianura sottostante la terrazza di Azzida fino al confine con i comuni di Grimacco e Stregna.\nI paesi del comune sono allocati lungo le strade che costeggiano i torrenti Cosizza ed Erbezzo e sulle pendici dei monti circostanti nelle posizioni pi\u00f9 idonee per sfruttare al massimo l'irraggiamento solare nel freddo periodo invernale.\nI due torrenti che attraversano il territorio (Cosizza ed Erbezzo), si incontrano nei pressi del paese di Scrutto e, dopo pochi chilometri, le acque derivanti dalla confluenza su uniscono a quelle del torrente Alberone che, a sua volta, va ad ingrossare la portata del fiume Natisone.\nI due torrenti sopra menzionati vengono alimentati, nella loro corsa, dai numerosi ruscelli che scendono dalle alture circostanti tra i quali sono da menzionare il Pod Starmelico ed il Par Senike che, unendosi, formano il torrentello Potok.\nNelle vicinanze della confluenza, si trovano le due belle cascate chiamate Melinski Kot, la seconda delle quali, la pi\u00f9 ammirata, presenta un salto di oltre 12 metri\nIl catasto regionale delle grotte del Friuli Venezia Giulia indica la presenza, sul territorio comunale, di 54 grotte e pozzi.\nNelle vicinanze delle cascate di Kot si pu\u00f2 visitare la grotta chiamata Star \u010cedad che, con il suo percorso fino ad ora esplorato di 1200 metri, \u00e8 la seconda in lunghezza tra le numerose cavit\u00e0 presenti nelle Valli del Natisone. L'origine del toponimo della grotta (Star \u010cedad = Vecchia Cividale) deriva da una vecchia leggenda che racconta che la citt\u00e0 di Cividale del Friuli era anticamente ubicata nelle prossimit\u00e0 della caverna, fino a quando una violenta fuoriuscita d'acqua dalla risorgiva l'ha sospinta nell'attuale posizione.\nOrigini del nome.\nLa localit\u00e0 di San Leonardo viene menzionata per la prima volta in documenti redatti nel 1257; il nome del paese deriva da quello del santo patrono San Leonardo di Noblac, che viene festeggiato il 6 novembre.\nStoria.\nSono pochi i reperti che confermano la frequentazione umana della zona in epoche remote. In mancanza di ricerche archeologiche mirate, i ritrovamenti di oggetti antichi sono dovuti al puro caso. Tra questi si possono menzionare numerosi resti romani rinvenuti presso la chiesetta di san Silvestro a Cemur ed una moneta del terzo secolo d.C. reperita nella localit\u00e0 di Cernizza.La storia del comune si identifica con quella della Slavia friulana. Nel secolo VII popolazioni slave entrarono in Italia, al seguito degli Avari, ed occuparono e colonizzarono le Valli del Natisone. Ebbero diversi scontri, con alterne fortune, con i Longobardi, che dopo il 568 avevano occupato quasi tutta la penisola. Le azioni bellicose terminarono dopo la stipula di un trattato che definiva i confini tra le due comunit\u00e0 e lasciava le terre della zona collinosa alle popolazioni slave.\nIn seguito, la popolazione delle Valli del Natisone, dal periodo del Patriarcato di Aquileia sino alla caduta della Repubblica di Venezia, godette di una notevole autonomia amministrativa e giudiziaria; queste funzioni venivano infatti gestite dagli Arenghi formati da rappresentanti (decani) eletti dalle famiglie dei paesi pi\u00f9 importanti delle due Banche di Merso ed Antro. L'Arengo dei decani delle convalli di Merso si riuniva, per le sue sedute, sotto i tigli che crescevano nei pressi della chiesa di San Antonio Abate a Merso di Sopra. A ricordo di quel felice periodo, lo stemma comunale contiene, in forma stilizzata accanto ad un leone con chiave, il tiglio e la lastra di pietra presso la quale si riunivano i decani della Banca di Merso. Tali privilegi vennero concessi come riconoscenza dell'azione di controllo e difesa dei confini nord-orientali del Friuli svolta dalle milizie locali all'uopo costituite..\nSuccessivamente, l'arrivo delle truppe di Napoleone e la conseguente imposizione del sistema amministrativo francese, port\u00f2 alla soppressione di ogni forma di autonomia locale ed alla suddivisione del territorio in \"comuni\", previa abolizione delle \"vicinie\" esistenti. Dopo la dominazione napoleonica, la Slavia pass\u00f2 in amministrazione all'Austria. Infine nel 1866, a seguito della terza guerra d'indipendenza, dopo la pace di Vienna ed il plebiscito del Veneto del 1866, si stacc\u00f2 dai domini absburgici per passare sotto il Regno d'Italia sabaudo.\nIl territorio comunale torn\u00f2 ad interessare la storia nel periodo della prima guerra mondiale a causa dei combattimenti che si svolgevano nelle immediate vicinanze e, soprattutto per gli infausti avvenimenti conseguenti alla battaglia di Caporetto che tanti lutti e danni provocarono in tutta la regione.\nMonumenti e luoghi d'interesse.\nNel comune di San Leonardo sono presenti un gran numero di chiese ubicate in prossimit\u00e0 dei principali paesi e di sacelli posizionati sui colli in localit\u00e0 caratteristiche. Sono da ricordare le seguenti costruzioni:\nSociet\u00e0.\nEvoluzione demografica.\nAttualmente circa la met\u00e0 della popolazione comunale risiede negli insediamenti allocati a fondovalle in quanto gli stessi sono prossimi alle realt\u00e0 industriali operanti nella zona e ben collegati con le citt\u00e0 della vicina pianura friulana.\nI paesi situati in quota vengono sempre pi\u00f9 abbandonati e alcuni sono gi\u00e0 completamente disabitati.\nLingue e dialetti.\nIl censimento del 1971 riscontrava che il 85,5% della popolazione del comune si dichiarava appartenente alla minoranza linguistica slovena.\nNel comune, accanto alla lingua italiana, \u00e8 ufficialmente tutelata la lingua slovena. In armonia a quanto stabilito dalle legge 38/2011 \"Norme a tutela della minoranza linguistica slovena della regione Friuli Venezia Giulia\". Le insegne pubbliche e la toponomastica sono bilingui.\nGeografia antropica.\nIl capoluogo del comune \u00e8 il paese di Merso di Sopra.\nFrazioni.\nAltana-\"Utana\", Camugna-\"Kamunja\", Cemur-\"\u010cemur\", Cernizza-\"\u010carnica\", Cisgne-\"\u010ci\u0161nje\", Clastra-\"Hlastra\", Cosizza-\"Kosca\", Cravero-\"Kravar\", Crost\u00f9-\"Hrastovije\", Dolegna-\"Dolenjane\", Grobbia-\"Grobje\", Iainich-\"Jagnjed\", Iesizza-\"Jesi\u010dje\", Iessegna-\"Jesenje\", Merso di Sopra-\"Gorenja Miersa\", Merso di Sotto-\"Dolenja Miersa\", Osgnetto-\"O\u0161nije\", Ovizza-\"Ovica\", Picig-\"Pi\u010di\u010d\", Picon-\"Pikon\", Podcravero-\"Podkravar\", Postacco-\"Puostak\", Precot-\"Prehod\", San Leonardo-\"Podutana\",Scrutto-\"\u0160krutove\", Seuza-\"Seuc\u00e8\", Ussivizza-\"U\u0161iuca\", Zabrida-\"Zabardo\", Zamir-\"Zamier\".\nAmministrazione.\nDati del Ministero dell'Interno.\nAltre informazioni amministrative.\nIl comune, fino al 1\u00ba agosto 2016, ha fatto parte del comprensorio della Comunit\u00e0 Montana del Torre, Natisone e Collio.&lt;br&gt;Nel dicembre dello stesso anno ha manifestato l'intenzione di aderire alla Unione Territoriale Intercomunale (UTI) del Natisone che, tra le funzioni esercitate, ha assunto anche quelle della disciolta predetta comunit\u00e0. Dal 1\u00ba gennaio 2021, a seguito della soppressione delle UTI, \u00e8 entrato a far parte della Comunit\u00e0 montana Natisone e Torre."}
{"id": "36955", "revid": "1543377", "url": "https://it.wikipedia.org/wiki?curid=36955", "title": "San Pietro al Natisone", "text": "San Pietro al Natisone (\"\u0160pi\u00e8tar\" nel dialetto locale, \"San Pieri dai Sclavons\" in friulano, \"San Pietro degli Slavi\" toponimo storico italiano, \"\u0160peter Slovenov\" in sloveno, \"Sanctus Petrus Sclavorum\" in latino) \u00e8 un comune italiano di abitanti del Friuli-Venezia Giulia.\nSorge fra i colli del Friuli orientale, sulle sponde del Natisone, a 23 chilometri dal capoluogo provinciale. \u00c8 il 77\u00ba comune della provincia di Udine per numero di abitanti. La particolare collocazione geografica conferisce al paese una posizione di grande pregio paesaggistico, in un ampio paesaggio collinare.\nGeografia fisica.\nTerritorio.\nIl comune ha una superficie di 23,98\u00a0km\u00b2 ed un'altitudine che varia dai 140 del fondovalle agli 866 metri della cima del monte San Giorgio. \u00c8 attraversato dalla Strada statale 54 del Friuli, che \u00e8 la via di comunicazione pi\u00f9 agevole tra l'Italia e la Slovenia per chi deve raggiungere il tratto mediano dell'Isonzo.\nNella parte settentrionale del comune ha inizio il sentiero n\u00b0749 \"Sentiero naturalistico del monte Roba\" che conduce, dopo essersi congiunto con il \"Sentiero Italia\" n\u00b0725, sulla cima del monte Matajur.\nSan Pietro al Natisone confina a nord con Pulfero, ad est con Savogna e San Leonardo, ad ovest con Cividale del Friuli e Torreano, a sud con Prepotto.\nIl territorio comunale \u00e8 formato dalla parte inferiore della val Natisone (il tratto compreso tra le vicinanze del paese di Perovizza e la frazione di Ponte San Quirino), dalla porzione inferiore della valle dell'Alberone e dai contrafforti occidentali del monte Matajur. Tali contrafforti comprendono il gi\u00e0 citato monte San Giorgio (\"Svet Jur\" nel dialetto locale), il monte San Canziano/\"Svet Kocjan\" alto 723 metri s.l.m., il monte San Bartolomeo/\"Svet Arnej\" alto 624 metri s.l.m., il monte Jezera alto 315 metri s.l.m., il monte Barda/\"Bardo\" alto 249 metri s.l.m. ed il monte Roba alto 301 metri s.l.m..\nIdrologia.\nSan Pietro al Natisone \u00e8 bagnato dal fiume Natisone, che per un tratto segna anche il confine con il comune di Pulfero, e dai suoi affluenti quali l'Alberone, il Cosizza, il Mamula, il Kla\u010dinca. Nei pressi di Vernasso e Ponte San Quirino il Natisone, per la notevole erosione prodotta nel conglomerato che ne forma l'alveo, ha dato luogo ad una profonda e pittoresca forra.\nGeologia e morfologia.\nL'area comunale \u00e8 ricca di cavit\u00e0 e grotte carsiche. Il catasto regionale delle grotte del Friuli Venezia Giulia indica la presenza di 97 caverne e pozzi.Le grotte pi\u00f9 importanti e note sono: nei pressi di Altovizza la voragine di Cerconizza, profonda 23 metri; nei pressi di Clenia la \u010ciastita Jama e la Jama pod Ronk, che sono due uscite della stessa cavit\u00e0 con un cammino percorribile di 175 metri; nei pressi di Biarzo il riparo di Biarzo dove, nel corso di una campagna di scavi condotta negli anni 1982-1984, sono stati ritrovati frammenti di ceramica, strumenti ed armi in pietra ed arpioni in osso risalenti al paleolitico superiore ed al neolitico.\nOrigini del nome.\nIl toponimo di San Pietro ha una chiara origine agionimica; viene citato nel 1192 \"\"Ecclesia San Petri de Algida cum capellis suis\"; nel 1262 \"\"citavi vicinos de Antro ut venirent responsuri...nomine Plebi S. Petri, apud S. Petrorum\"; nel 1296 \"Sanctus Petrus Sclavorum\"; nel 1368 \"Curam Sancti Petri inter Sclavonibus\"; nel 1457 \"Sancto Petro de Sclavonibus\"; nel 1601 \"San Pietro de Schiauoni\"; nel 1703 \"Lucas Cucauaz de Sancto Petro in Sclabonis\"; nel 1782 \"San Pietro de Schiavoni\". Nei libri dei battesimi, dei defunti e delle cresime, custoditi nei vari archivi parrocchiali delle Valli, si trova annotata l'espressione \"Paroecia S. Petri Slavorum\" fino al 1940 e in certi casi anche dopo questa data. La denominazione \"San Pietro degli Schiavi\" (con evidente riferimento al fatto che la popolazione era per la maggior parte composta da autoctoni parlanti il locale dialetto di origine slovena) fu cambiata nel 1869, su richiesta dell'amministrazione comunale, in \"San Pietro al Natisone\", ; eguale sorte tocc\u00f2 all'antico sigillo della parrocchia di San Pietro, sul quale campeggiava la scritta \"Ecclesia Sancti Petri Sclaborum\", che fu sostituito con un timbro su cui risalta la scritta \"Chiesa o Parrocchia di San Pietro al Natisone\". Attualmente la denominazione esatta, ai sensi della legge 482/1999, \u00e8 \"San Pietro al Natisone - \u0160pietar\"\".\nStoria.\nLa regione fu abitata sin dai tempi pi\u00f9 antichi: nei pressi della chiesetta di San Quirino \u00e8 stata portata alla luce una necropoli protostorica, con tombe ad incenerazione dotate di corredo funebre, utilizzata anche in epoca romana e longobarda. Nel riparo di Biarzo sono stati rinvenuti strumenti ed armi risalenti al paleolitico superiore, mesolitico e neolitico; alcune analisi effettuate con carbonio-14 su alcuni reperti del livello 3A hanno indicato la data del . Sulla cima del monte Barda sono ancora visibili i resti di un castelliere risalente al periodo protostorico (ritrovamento di manufatti litici dell'eneolitico, falci e di uno spillone dell'et\u00e0 del bronzo) e riutilizzato in epoca romana per il controllo degli sbocchi delle valli verso la pianura friulana. Al Bronzo medio-recente \u00e8 datato il castelliere presente nell'area di Ponte San Quirino, alla confluenza di due corsi d'acqua. Dai monti Barda e Roba provengono un denario di M. Metello (174 a.C.), monete d'argento di Fabio Labeo (109 a.C.) ed un cospicuo numero di monete repubblicane databili II/I secolo a.C..\nNel secolo VII popolazioni slave entrarono in Italia, al seguito degli Avari, e verso il 720 d.C. si insediarono nelle Valli del Natisone. Ebbero diversi scontri, con alterne fortune, con i Longobardi, che dopo il 568 avevano occupato quasi tutta la penisola. Le azioni bellicose terminarono dopo la stipula di un trattato che definiva i confini tra le due comunit\u00e0 e lasciava le terre della zona collinosa alle popolazioni slave. Successivamente la popolazione della Schiavon\u00eca/\"Bene\u010dija\" (Slavia veneta), dal periodo del Patriarcato di Aquileia sino alla caduta della Repubblica di Venezia, godette di un notevole autonomia amministrativa e giudiziaria come riconoscenza dell'azione di controllo e difesa dei confini nord-orientali del Friuli svolta dalle milizie all'uopo costituite. Il termine \"Bene\u010dija\", in italiano Slavia veneta, deriva dal toponimo \"sloveno\" per la citt\u00e0 di Venezia: \"Benetke\". La Schiavon\u00eca era organizzata territorialmente nelle due \"Contrade\" di Antro e di Merso: la prima era formata dalle vallate del Natisone e dell'Alberone, la seconda da quelle del Cosizza e dell'Erbezzo. Loro era delegato il disbrigo degli affari amministrativi e giudiziari di prima istanza relativi alla locale popolazione. Esse esprimevano le rispettive \"vicin\u00ece\" (a loro volta formate dai decani dei vari comuni) le quali si riunivano nel cosiddetto \"Arengo\", derivazione della contadinanza della Patria del Friuli istituita da Venezia nel 1518. L'Arengo si riuniva, ordinariamente una volta l'anno, nei pressi della chiesetta di San Quirino e trattava gli interessi generali di tutta la Slavia veneta. La chiesetta di San Quirino \u00e8 posta nel territorio di San Pietro.\nSuccessivamente, l'arrivo delle truppe di Napoleone e la conseguente imposizione del sistema amministrativo francese, port\u00f2 alla soppressione di ogni forma di autonomia locale ed alla suddivisione del territorio in \"Comuni\" previa abolizione delle \"Vicinie\" esistenti. In particolare, le Valli del Natisone, come tutti i territori compresi tra i fiumi Tagliamento ed Isonzo, fecero parte del Dipartimento di Passariano. Detto Dipartimento era diviso in 4 Distretti, tra i quali figurava anche quello di Cividale. Il Distretto di Cividale era, a sua volta, frazionato in 2 Cantoni, oltre a quello di Cividale vi era quello di San Pietro degli Schiavoni. Questo Cantone era ripartito in 9 Comuni (San Pietro, Savogna, Rodda, Tarcetta, San Leonardo, Stregna, Grimacco, Drenchia e Luico/\"Livek\"), ognuno amministrato da un sindaco e da un consiglio comunale.\nNel 1797, con il Trattato di Campoformio, la \"Bene\u010dija\" (Slavia veneta) venne assegnata in amministrazione all'Austria; successivamente, dopo la pace di Presburgo pass\u00f2, per un breve periodo, al Regno d'Italia napoleonico. Nel 1815, dopo la stipula della convenzione di Schiarino-Rizzino torn\u00f2 all'Austria come parte integrante del Regno Lombardo Veneto. Infine nel 1866, a seguito della terza guerra d'indipendenza, dopo la pace di Vienna ed il plebiscito del Veneto del 1866, si stacc\u00f2 dai domini absburgici per passare sotto il Regno d'Italia sabaudo.\nIn epoca pi\u00f9 recente, il territorio del comune fu interessato dai tragici avvenimenti legati alla prima guerra mondiale. Nella circostanza, sulla cima del monte Matajur e sulla dorsale del Colovrat passava l'estrema linea difensiva approntata dalla 2\u00aa Armata per la difesa della pianura friulana in caso di ritirata delle truppe combattenti nelle linee avanzate. La mattina del 24 ottobre 1917 il territorio comunale venne sottoposto ai bombardamenti che diedero inizio alla battaglia di Caporetto; successivamente, dopo la conquista della cima del Matajur da parte delle compagnie guidate dal tenente Erwin Rommel ed alla rottura del fronte, venne interessato dalla veloce invasione delle truppe nemiche che, dai valichi di Stupizza e Luico/Polava, si riversarono nelle vallate del Natisone e dell'Alberone e proseguirono l'avanzata sino alla linea del Piave.\nMonumenti e luoghi d'interesse.\nMusei.\nA San Pietro al Natisone ha sede il museo multimediale interattivo SMO, dedicato al paesaggio culturale del territorio delle province di Udine, Gorizia e Trieste abitato da popolazione di lingua slovena. Il museo \u00e8 stato realizzato nell'ambito del progetto europeo \"Jezik Lingua\" e finanziato con fondi europei e nazionali relativi al programma per la collaborazione transfrontaliera Italia/Slovenia 2007-2013.\nSociet\u00e0.\nEvoluzione demografica.\nContrariamente a quanto avviene negli altri comuni della Slavia friulana, a San Pietro al Natisone la popolazione residente \u00e8 in continuo, anche se limitato, aumento. Ci\u00f2 grazie alla sua felice collocazione geografica (\u00e8 posizionato quasi tutto in pianura) che rende facili i collegamenti col resto del Friuli ed al polo industriale sorto nei pressi del paese di Azzida.\nEtnie e minoranze straniere.\nAl 31 dicembre 2015 gli stranieri residenti nel comune sono 112, ovvero il 5,16% della popolazione. Di seguito sono riportati i gruppi pi\u00f9 consistenti:\nLingue e dialetti.\nIl censimento del 1971 riscontrava che l'87,8% della popolazione del comune si dichiarava di lingua slovena, la quale gode pertanto di un riconoscimento ufficiale anche nelle sue varianti dialettali.\nSecondo quanto stabilito dalle legge 38/2011 \"Norme a tutela della minoranza linguistica slovena della regione Friuli Venezia Giulia\" e da un apposito regolamento comunale, lo sloveno pu\u00f2 essere utilizzato nell'amministrazione pubblica (anche in forma orale), nelle insegne pubbliche e nella toponomastica.\nNella frazione Ponte San Quirino, dove \u00e8 storicamente attestato anche l'uso della lingua friulana, \u00e8 previsto l'uso della cartellonistica trilingue.\nReligione.\nLa maggior parte della popolazione appartiene alla Chiesa cattolica e afferisce alla parrocchia di San Pietro Apostolo. La parrocchia appartiene all'Arcidiocesi di Udine ed \u00e8 sede della Forania di San Pietro al Natisone, di cui fanno parte 11 parrocchie.\nCultura.\nIstruzione.\nA San Pietro al Natisone sono presenti un Istituto comprensivo con scuola dell'infanzia, scuola primaria e secondaria di 1\u00ba grado, l'Istituto regionale sloveno per l'istruzione professionale (IRSIP), il liceo psicopedagogico e linguistico, e l'Istituto comprensivo bilingue (Italiano - Sloveno) con scuola dell'infanzia, scuola primaria e scuola secondaria di 1\u00ba grado.\nCucina.\nNel capoluogo di San Pietro al Natisone \u00e8 ubicato un ristorante che propone piatti tipici locali della valle del Natisone, apprezzato anche fuori dall'ambito regionale. Fra i piatti caratteristici di San Pietro al Natisone vi sono:\nGeografia antropica.\nSan Pietro al Natisone viene comunemente considerato il capoluogo delle Valli del Natisone, essendo sempre stato il comune pi\u00f9 popoloso e un punto di riferimento politico e culturale. Bench\u00e9 gli autoctoni fossero di origine slava, sin dall'epoca longobarda hanno fatto parte del Friuli, dapprima col ducato longobardo, poi con la marca carolingia e il contado del Friuli, dopodich\u00e9 col patriarcato di Aquileia, e quindi con la Repubblica di Venezia, che per diversi secoli affid\u00f2 agli schiavoni il controllo e la difesa dei confini della parte nordest del Friuli.\nFrazioni.\nAltovizza/\"Atovca\", Azzida/\"A\u017ela\", Becis/\"Be\u010dja\", Biarzo/\"Bjar\u010d\", Cedron, Chiabai/\"\u010cabaji\", Clenia/\"Klenje\", Cocevaro/\"Ko\u010debar\", Correda/\"Koreda\", Costa/\"Kuosta\", Macorins/\"Mohorin\", Mezzana/\"Me\u010dana\", Oculis/\"Nokula\", Podar, Ponteacco/\"Petjag\", Ponte San Quirino/\"Muost\"/\"Puint\", Puoie/\"Puoje\", Sorzento/\"Sar\u017eenta\", Tarpezzo/\"Tarpe\u010d\", Tiglio/\"Lipa\", Vernassino/\"Gorenj Barnas\", Sotto Vernassino/\"Pod Barnas\", Vernasso/\"Dolenj Barnas\".\nInfrastrutture e trasporti.\nStrade.\nIl trasporto su strada si avvale della Strada statale 54 del Friuli e delle strade comunali che collegano la varie frazioni con il fondovalle. Il mezzo di trasporto pi\u00f9 usato \u00e8 l'automobile, grazie anche al prezzo scontato della benzina per gli abitanti locali. Il servizio di trasporto pubblico \u00e8 svolto dagli autobus della societ\u00e0 TPL FVG che collegano San Pietro al Natisone con il confine con la Slovenia (frazione di Stupizza) e con il Friuli (citt\u00e0 di Cividale del Friuli) tramite diverse decine di corse al giorno.\nFerrovie.\nLa ferrovia pi\u00f9 vicina al comune \u00e8 quella che collega Cividale del Friuli con il capoluogo di Udine, gestita dalla Societ\u00e0 Ferrovie Udine-Cividale.\nNel 1916, durante la prima guerra mondiale, venne costruita, all'inizio per usi prettamente militari, la ferrovia a scartamento ridotto Cividale del Friuli\u2013Su\u017eid che percorreva tutta la valle del Natisone con fermate a Ponte San Quirino, San Pietro al Natisone, Brischis, Pulfero, Stupizza, Poiana e Robi\u010d. La linea venne interrotta negli ultimi giorni delle offensive ma, subito dopo la firma dell'armistizio, iniziarono i lavori per riattivare il collegamento. Le comunicazioni vennero ripristinate il primo agosto 1921 con la linea prolungata fino a Caporetto. La linea fu poi soppressa nell'estate del 1932, per le difficolt\u00e0 economiche che erano sorte e per la mancata prospettiva di un qualsiasi intervento finanziario pubblico. Al 2011, della ferrovia rimangono solo alcuni tratti della massicciata, dove erano posati i binari, ed il fabbricato, ristrutturato, della stazione di Stupizza nel comune di Pulfero.\nAmministrazione.\nDati del Ministero dell'Interno.\nAltre informazioni amministrative.\nIl comune, fino al 1\u00ba agosto 2016, ha fatto parte del comprensorio della Comunit\u00e0 montana del Torre, Natisone e Collio.&lt;br&gt;Nel dicembre dello stesso anno ha manifestato l'intenzione di aderire alla Unione Territoriale Intercomunale (UTI) del Natisone che, tra le funzioni esercitate, ha assunto anche quelle della disciolta predetta comunit\u00e0. Dal 1\u00ba gennaio 2021, a seguito della soppressione delle UTI, \u00e8 entrato a far parte della Comunit\u00e0 montana Natisone e Torre."}
{"id": "36956", "revid": "125416528", "url": "https://it.wikipedia.org/wiki?curid=36956", "title": "San Vito al Torre", "text": "San Vito al Torre (\"San V\u00eet de Tor\" in friulano) \u00e8 un comune italiano di abitanti del Friuli-Venezia Giulia.\nGeografia fisica.\nTerritorio.\nIl Comune di San Vito al Torre \u00e8 situato in posizione centrale nella regione Friuli-Venezia Giulia, a circa 19\u00a0km da Gorizia, 21\u00a0km da Udine, 44\u00a0km da Trieste, 56\u00a0km da Pordenone e 96\u00a0km da Venezia. Il territorio, completamente pianeggiante, presenta il tipico paesaggio rurale della Bassa pianura friulana. Si trovano tre centri abitati, distribuiti lungo l'asse nord-sud della strada provinciale 2. Partendo da nord, essi sono Nogaredo (\"Naiar\u00eat\" in friulano), San Vito (\"San V\u00eet\" in friulano), e Crauglio (\"Crau\u00ec\" in friulano). Il prevalente andamento nord-sud viene rimarcato anche del corso del torrente Torre, che segna il confine orientale del territorio comunale, e diventa anche confine di provincia. \u00c8 un Comune cerniera su cui insistono diverse entit\u00e0 territoriali: Bassa friulana, Palmarino e Distretto della Sedia.\nStoria.\nIl territorio, probabilmente gi\u00e0 compreso in un \"praedium\" romano dipendente da Aquileia, fu donato nel 981 dall'imperatore Ottone II al patriarca Rodoaldo, e permase nell'ambito del Patriarcato di Aquileia fino al Trattato di Noyon del 1516, quando pass\u00f2 a Massimiliano d'Austria. Rimase aggregato alla Contea Principesca di Gorizia e Gradisca all'interno dell'Impero d'Austria sino al 1918, quando venne annesso al Regno d'Italia. Solo nel 1923 venne inserito nella provincia di Udine, mentre fa tuttora parte della Arcidiocesi di Gorizia.\nIl Comune di San Vito al Torre venne istituito nel 1889.\nMonumenti e luoghi d'interesse.\n]Il patrimonio architettonico conta su opere di carattere sia religioso che civile. A San Vito (\"San V\u00eet\" in friulano) si trova la \"Chiesa Parrocchiale dei Santi Vito e Modesto Martiri\", costruita nel 1778 in senso perpendicolare rispetto alla chiesa precedente, la cui abside \u00e8 ora adibita a sagrestia e al suo interno si conserva un bel altare maggiore settecentesco di scuola goriziana. Settecentesca \u00e8 anche la \"Cappella di Sant'Andrea\" a Nogaredo (\"Naiar\u00eat\" in friulano), mentre risale al XV secolo la \"Chiesa di San Canciano Martire\" a Crauglio (\"Crau\u00ec\" in friulano).\nTra le ville nobiliari, notevoli la \"Villa Maniago\" a Nogaredo, di chiaro stampo veneto e risalente al 1755; e \"Villa Steffaneo\" a Crauglio, del 1640, assai vasta e ricca di affreschi, per la maggior parte dipinti probabilmente verso il 1770 e di evidente ispirazione veneziana, in particolare per quanto riguarda le vedute architettoniche. Nel 2014 questa residenza storica ha subito gravi danni a causa di un incendio.\nSociet\u00e0.\nLingue e dialetti.\nA San Vito al Torre, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a San Vito al Torre rientra fra le varianti appartenenti al friulano centro-orientale. C'\u00e8 una divergenza tra le varianti impiegate nelle tre frazioni: a San Vito e a Nogaredo la terminazione dei nomi femminili \u00e8 in -\"e\" (tipica del friulano centrale), mentre nella frazione di Crauglio questa \u00e8 in -\"a\" (tipica del friulano goriziano).\nAmministrazione.\nLista Civica"}
{"id": "36957", "revid": "124706526", "url": "https://it.wikipedia.org/wiki?curid=36957", "title": "San Vito di Fagagna", "text": "San Vito di Fagagna (\"San V\u00eet di Feagne\" in friulano standard, \"San V\u00eet\" nella variante locale) \u00e8 un comune italiano di abitanti del Friuli-Venezia Giulia.\nSociet\u00e0.\nLingue.\nA San Vito di Fagagna, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a San Vito di Fagagna rientra fra le varianti appartenenti al friulano centro-orientale."}
{"id": "36958", "revid": "124706537", "url": "https://it.wikipedia.org/wiki?curid=36958", "title": "Santa Maria la Longa", "text": "Santa Maria la Longa IPA: \"(Sante Marie la Lungje\" in friulano) \u00e8 un comune italiano di abitanti del Friuli-Venezia Giulia.\nL'agricoltura \u00e8 stata la fonte principale di reddito fino a pochi anni fa. Nei secoli passati la fertilit\u00e0 di questo territorio ha permesso ad alcune famiglie nobiliari di insediarsi in questi paesi costruendo interessanti ville, con pregevoli rustici, che tuttora possiamo ammirare. Questi edifici, assieme alle chiese, rappresentano i monumenti pi\u00f9 preziosi di questo Comune. Tali architetture s'inseriscono armonicamente all'interno del tessuto urbano dei borghi, costituiti prevalentemente da edifici d'origine rurale, alcuni di pregevole fattura, sorti lungo i tracciati viari medioevali.\nIl visitatore quando arriva in questa zona del Friuli \u00e8 attratto dalla posizione equidistante di questi paesi, immersi in un verdeggiante territorio che muta il suo colore in funzione delle stagioni e delle coltivazioni agricole praticate. Da questi luoghi, nelle giornate terse, \u00e8 possibile scorgere il profilo delle Alpi Carniche e Giulie.\nGeografia fisica.\nTerritorio.\nIl Comune di Santa Maria la Longa \u00e8 situato nella pianura friulana a sud di Udine e a nord della citt\u00e0 stellata di Palmanova. Il territorio, in gran parte coltivato, \u00e8 percorso da corsi d'acqua di recente formazione, come la seicentesca Roggia di Palma ed i corsi d'acqua derivati dal Canale Ledra, risalenti alla seconda met\u00e0 del XIX secolo.\nI paesi che fanno parte di questo Comune sono cinque: il capoluogo e le frazioni di Mereto di Capitolo, Tissano, Santo Stefano Udinese e Ronchiettis. Fino al 1797, a sud di Mereto di Capitolo, esisteva anche l'abitato di Ronchis di Capitolo facente parte della Parrocchia di Mereto di Capitolo. Esso fu demolito, per motivi militari, dai francesi durante la costruzione della terza cerchia muraria di Palmanova nella cosiddetta \u201cspianata\u201d.\nOrigini del nome.\nL'antico nome di Santa Maria la Longa era \u201cMeleretum\u201d, termine che significava luogo dei meli, questo nome era uguale a quello dell'attuale abitato posto a sud del capoluogo. La prima citazione di questi due paesi \u00e8 riportata in una pergamena del 1031 del Patriarca Poppone. Il testo dell'antico documento riporta la seguente dicitura \u201c\u2026villam de Melereto cum omnibus finibus et pertinentiis suis scilicet cum Villa Sclavorum que simileter dicitur Meleretum et Palmata et Ronca et Ronketes\u2026\u201d Da questa citazione si deduce che esistevano due Mereto: il paese attuale, che dal 1520 fu chiamato Mereto di Capitolo, ed il villaggio di Mereto che si trovava a sud della chiesa di San Floriano, distrutto dagli Ungari nel secolo IX e in seguito ripopolato da contadini sloveni fatti arrivare dal Patriarca di Aquileia. La popolazione insediata condizion\u00f2 il nome del borgo che da \u201cMeleretum\u201d divenne \u201cVilla Sclavorum\u201d. Nei secoli successivi (XII-XIII) il nome di \u201cVilla Sclavorum\u201d mut\u00f2 progressivamente per arrivare a Santa Maria la Longa. Il termine Santa Maria si collega alla dedicazione della chiesa di questa comunit\u00e0, mentre \u201clonga\u201d deriva dalla parola slovena \u201cLogu\u201d che significa bosco. Il toponimo \u00e8 correlato al sito dell'antica chiesa di Santa Maria che si trovava ai margini di un grande bosco, chiamato in un documento del 1540 \u201cLe longie\u201d e conosciuto come la selva di San Lorenzo, che comprendeva una grande zona boscosa situata tra Santa Maria la Longa, Clauiano, Santo Stefano Udinese e Sottoselva. In seguito, con la scomparsa della parlata slovena, la parola fu associata all'aggettivo friulano \u201clungje\u201d (lunga) con evidente riferimento alla forma allungata del paese composto dall'unione di tre borghi (B\u00f4rc disore, B\u00f4rc di mi\u00e8\u00e7, B\u00f4rc di Zump\u00ecc). Nella bolla del Patriarca Poppone, oltre ai paesi sopradescritti, troviamo citati i paesi di \u201cRonchiettis\u201d con il nome \u201cRonketes\u201d, che \u00e8 il diminutivo plurale della parola friulana \u201cronc\u201d che significa terreno disboscato; dalla stessa voce friulana ci viene anche il citato paese di Ronchis di Capitolo e i svariati Ronchi in tutto il Friuli. Nello stesso documento troviamo Santo Stefano con il nome \u201cvilla Sancti Stephani\u201d, anche qui il termine si collega all'intitolazione della chiesa, dedicata al protomartire. Tissano, citato la prima volta con il nome \u201cTissan\u201d nel 1166, fa parte dei toponimi cosiddetti \u201cprediali\u201d, termine che si collega al nome del proprietario del podere. Nel caso di Tissano, per segnalare il terreno di \u201cTessius\u201d si diceva \u201cpraedium Tessianum\u201d; in seguito s'inizi\u00f2 ad omettere la parola \u201cpraedium\u201d e cos\u00ec il terreno fu denominato \u201cTessianum\u201d da quale deriva probabilmente il toponimo Tissano.\nMonumenti e luoghi d'interesse.\nIn piazza Divisione Julia, dove ha sede il Municipio di Santa Maria la Longa, si trova la \u201cFarie\u201d di Mariano Fabris che conserva un antico maglio. Sul lato opposto un giardino precede Villa Turchetti-Vintani, costruzione risalente all'inizio del secolo scorso, dalle forme sobrie, con accenni allo stile liberty. Durante la Prima Guerra Mondiale, la villa ospitava la mensa ufficiali frequentata anche da Gabriele D'Annunzio. Ad est chiude la corte anteriore l'antica Casa Turchetti, con affresco devozionale sul fronte strada. Proseguendo verso il centro, dopo Casa Miani Calabrese, ci troviamo in prossimit\u00e0 di uno slargo, corrispondente al sito della cinquecentesca Chiesa di S. Giorgio, demolita all'inizio del secolo XX. Recentemente \u00e8 stata ricostruita la planimetria dell'antica chiesa con delle lastre in pietra. A ridosso dell'antico fabbricato un tempo passava la strada romana \u201cAquileia - Virunum\u201d, nota come \u201cJulia Augusta\u201d. Nei pressi possiamo ammirare l'antica Casa Toneatti, che conserva in facciata lacerti di affreschi con motivi geometrici, gli unici presenti sul territorio comunale. Sul lato opposto della strada s'affaccia Villa Daneluzzi Braida, con ampio giardino ricco di piante secolari tra le quali segnaliamo due querce. Un portale arcuato c'introduce nella corte interna dove assieme alla dimora principale sono presenti alcuni rustici. In uno di questi nacque don Luigi De Biasio (1930-1993) storico e studioso dei processi dell'Inquisizione in Friuli. All'interno della corte, la famiglia Daneluzzi nel secolo XVIII conservava reperti romani ed anche l'originale colonna della Berlina. Arrivati all'incrocio con la Strada Statale 352, proseguendo verso est, passiamo davanti alla colonna della Berlina una delle poche rimaste in Friuli; pi\u00f9 a sud \u00e8 ancora presente la struttura della latteria turnaria, recentemente riaperta con la produzione di formaggi caprini. Ci troviamo nei pressi della Roggia Brentana, l'antica piazza medioevale del paese. In passato sul corso d'acqua transitava la strada che da Aquileia conduceva a Udine. A nord l'acqua, fino ad alcuni anni fa, muoveva le macine del Mulino Birri, ripreso nel recente documentario \u201cElegia Friulana\u201d dal regista Fernando Birri.\n Nell'anno 1031 i paesi di Santa Maria la Longa, Mereto di Capitolo e Ronchiettis furono donati al Capitolo di Aquileia che rimase giurisdicente fino al 1751. Al periodo della giurisdizione del Capitolo di Aquileia risale la colonna della berlina, tuttora presente nel centro del paese di Santa Maria la Longa. \u00c8 un'antica colonna in pietra nella quale un tempo venivano incatenati i bestemmiatori e i ladri. La colonna fu collocata nel novembre 1761 in sostituzione di una precedente, antichissima, la quale era stata accidentalmente abbattuta e spezzata. Ancora oggi si trova nella localit\u00e0 originaria, cio\u00e8 nella piazza medioevale di S. Maria la Longa. Da notare che, sicuramente nel secolo XVI, nella suddetta piazza si svolgevano tutte le esecuzioni capitali degli assassini che avevano commesso i loro delitti nei paesi di pianura sottoposti al Capitolo di Aquileia. A pochi metri di distanza dalla piazza, c'era la \u201ccasa del boia\u201d che era stata data dal Capitolo alla famiglia dei \u201cZuan Jacomo con carico che quando occorreva di trovar un Boya per far iustitia...\u201d; il Capitolo aveva dato ai Zuan Jacomo, sempre come paga per il loro servizio, anche una braida di otto campi posti nei pressi della chiesetta campestre di S. Cecilia. Nei casi di condanne a morte, ai rei veniva tagliata la testa che poi si inseriva sulla punta di una lunga pertica la quale si fissava sopra la colonna della Berlina; la testa rimaneva sul palo sino a completa consumazione. Era questo un modo crudele che serviva da monito alla popolazione, in pi\u00f9 tutti i viandanti potevano vedere la faccia dell'assassino. Rammentiamo che la \u201ccolonna\u201d di S. Maria la Longa \u00e8 una delle pochissime rimaste in regione dopo il decreto del Governo Centrale del Friuli del 29 giugno 1797, con il quale si ordinava l'abbattimento di tutte le Berline esistenti. Secondo le nostre ricerche, oggi in Friuli si trovano solamente le \u201ccolonne\u201d di Tarvisio (sec. XVI), Malborghetto (eretta nel 1779), Moggio Udinese (iniziata nel 1639, ultimata nel 1653), Piano d'Arta, Aquileia (sec. XIV), Colloredo di Montealbano (nel castello), S. Maria la Longa.\nVarcato il corso d'acqua sulla sinistra \u00e8 presente l'Istituto di Don Orione. In passato questa vasta area, comprensiva di terreni e fabbricati, era di propriet\u00e0 della famiglia Bearzi. Tra gli edifici pi\u00f9 significativi si segnala la pregevole Villa Bearzi che mantiene nella facciata posteriore le caratteristiche originali, con un robusto portale arcuato sormontato da una trifora. La facciata principale, caratterizzata da un timpano e da una balaustra con colonnine, fu ristrutturata all'inizio del Novecento. La villa, dalla met\u00e0 del secolo scorso, fu adattata alle esigenze della benefica istituzione. L'ampio giardino retrostante conserva un piccolo laghetto con alcune piante secolari tra le quali segnaliamo un cedro del Libano. Varie sculture si possono ammirare lungo i percorsi del giardino: tra queste si segnala un busto di Vittorio Emanuele III e una bronzea statua di San Luigi Orione. Sul fronte opposto alla Villa Bearzi, lungo la cortina edilizia di via Ippolito Nievo, si segnala il bel portale lapideo, con stemma in chiave di volta, di Casa Fabris e il Palazzo Plateo (ora Turchetti-Del Mestre) con facciata impreziosita da un portale architravato in pietra, che c' introduce nell'androne dove \u00e8 conservata una lapide settecentesca che ricorda le gesta del Conte Colonnello veneziano Zuanne Rados. Continuando in direzione della chiesa parrocchiale alcune case rurali precedono la corte della Villa dei Canonici di Aquileia (Villa Vintani-Milocco). L'edificio \u00e8 composto da un corpo principale, che si eleva per tre piani, e da due ali laterali pi\u00f9 basse; queste ultime hanno in gran parte perso le caratteristiche originali. Il corpo principale presenta centralmente un androne passante con due portali arcuati in pietra sormontati da aperture ad arco.\nSul retro, la strada prosegue in maniera rettilinea dividendo in due parti l'area verde occupata da un vivaio. Nella villa visse Elisa Nievo in Vintani (1837-1926) sorella di Ippolito Nievo. Da fonti orali, durante la Grande Guerra, in questo luogo, nei periodi di riposo dai combattimenti, il fante Giuseppe Ungaretti scrisse il 26 gennaio 1917 la celebre poesia \u201cMattina\u201d e le meno note \u201cDormire\u201d e \u201cSolitudine\u201d. Durante la Prima Guerra Mondiale, ai lati del corso d'acqua Brentana, erano presenti numerosi baraccamenti militari, utilizzati nei periodi di riposo dai soldati di ritorno dal fronte sull'Isonzo. Nella parte occidentale della piazza Divisione Julia \u00e8 presente un giardino che, prima della costruzione della ferrovia, faceva parte dei terreni di Villa di Colloredo Mels, interessante complesso architettonico seicentesco, preceduto da una corte d'onore, con pregevole portale centrale e sovrastante serliana. Nella villa ebbe sede, durante la Grande Guerra, il reparto di fotografia aerea del I Gruppo aeroplani ed ospit\u00f2 per alcuni mesi Gabriele D'Annunzio. Di fronte alla villa si segnala Casa Coppo - Moschion (secolo XVIII), con portale arcuato ed elegante portafinestra. Ad ovest della nobile dimora \u00e8 ben visibile un secolare cipresso situato nei pressi dell'ex Filanda Carrara. Durante la Grande Guerra, parte del complesso produttivo corrispondente all'attuale Casa Passon, ospitava l'Ospedale da Campo n. 206. Ritornando nella principale piazza principale del capoluogo, riviviamo una pagina importante della Grande Guerra. Su tre pietre carsiche sono state scolpite le poesie scritte a Santa Maria la Longa da Giuseppe Ungaretti, opera dello scultore Franco Maschio cos\u00ec come il monumento dedicato alla poesia pi\u00f9 rappresentativa \u201cMATTINA: M'illumino d'immenso\u201d. Recentemente la piazza del Municipio \u00e8 stata impreziosita da una stele, dell'artista Giorgio Celiberti, a ricordo della Brigata Catanzaro qui presente durante la Grande Guerra.\nArrivati a nord di Santa Maria la Longa, in via Viola, le antiche case del borgo ci raccontano secoli di vita rurale; questo mondo legato alla civilt\u00e0 contadina di un tempo si ritrova nelle poesie di Galliano Zof. Tra questi edifici meritano particolare attenzione Casa Volpetti, Casa Catania e la Chiesa di S. Floriano, ora dedicata a S. Giovanni Bosco, tutti edifici risalenti al secolo XVI. L'edificio religioso presenta le caratteristiche architettoniche delle chiese votive della pianura friulana. Nel 1606 all'interno presentava un unico altare con icona di S. Floriano e S. Biagio corrispondente presumibilmente alla cinquecentesca pala presente nell'aula. L'edificio nel corso del tempo fu pi\u00f9 volte restaurato. Nel 1937 fu inserita la statua lignea di S. Giovanni Bosco e pi\u00f9 tardi l'altare ricavato dal pulpito della chiesa Parrocchiale di S.Maria la Longa. Gli scavi archeologici eseguiti alcuni anni fa, prima del restauro del nuovo pavimento, hanno messo in luce, sul lato ovest, una fondazione di probabile epoca romana. Oltrepassata la chiesa ci troviamo in via Zompicco, in friulano \u201cb\u00f4rc di Zump\u00ecc\". Nelle vicinanze si trova il pozzo del borgo e l'antica Casa Pontoni, risalente al secolo XV che si caratterizza per le limitate dimensioni, per le piccole finestre, di cui alcune arcuate, e per il coronamento del tetto in mattoni. Proseguendo in direzione di Bicinicco passiamo davanti alla Casa Savio-Danielis con portali in pietra e pregevole portafinestra al piano primo. Continuando in direzione ovest si segnala la cortina edilizia con Casa Mocchiutti e sul fronte opposto Casa Malisan, ora sede della Comunit\u00e0 \u201cLa Viarte\u201d.\nChiesa Parrocchiale di Santa Maria Assunta.\nNei piazza dei Patriarchi si trova la Chiesa parrocchiale di S. Maria Assunta. Un tempo quest'area era occupata dalla Centa che racchiudeva all'interno il cimitero e la chiesa. L'edificio religioso \u00e8 citato per la prima volta nel XIII secolo. Nel corso del tempo sub\u00ec vari danneggiamenti fino alle ripetute devastazioni turche del secolo XV. L'edificio nelle forme attuali \u00e8 databile per alcune parti al secolo XVI e per le rimanenti ai successivi interventi di ampliamento dei secoli XIX-XX. La facciata \u00e8 stata impreziosita nel secolo XIX da quattro colonne con capitelli compositi e timpano superiore. Le opere interessanti, presenti all'interno della chiesa, sono: un fonte battesimale (secolo XVI), l'altare barocco della Madonna del Rosario, una pala d'altare raffigurante la Madonna con Bambino, S.Apollonia e probabilmente i Ss Ermacora e Fortunato (fine secolo XVI), una preziosa tela con i Ss Giovanni Battista, Giuseppe e Giustina (secolo XVI) e gli stalli lignei del coro con preziosi intagli (secolo XVIII).\nIl campanile fu costruito nel 1914, su imitazione del ricostruito campanile veneziano di Piazza San Marco.\nA ridosso della chiesa \u00e8 situata la Canonica, costruzione cinquecentesca, edificata sul perimetro della Centa. Sul fronte principale si trova un pregevole dipinto devozionale raffigurante la Nativit\u00e0 (secolo XIX) con sottostante meridiana. Andando in direzione di Merlana, oltrepassate le ultime case dell'antico borgo di sopra, ci si trova immersi nella campagna intensamente coltivata.\nChiesa di S. Cecilia.\nAll'interno del cimitero di S. Maria La Longa si trova la chiesa di S. Cecilia. In origine, l'edificio si era posto a ridosso di una polla d'acqua risorgiva, fonte adorata in epoca precristiana. Nella facciata principale \u00e8 incastonata una testina alata in pietra con ampia bocca dalla quale probabilmente fuoriusciva l'acqua di risorgiva; questa testina \u00e8 conosciuta come \u201cla piere dal vueli\u201d. Secondo un'antica leggenda da questa piccola scultura alata fuoriusciva dell'olio santo. La chiesa riprende la tipologia delle chiesette votive della zona. In origine l'edificio era privo del cimitero. Attorno alla chiesa, alcuni secoli fa, sorse l'antica sagra del Luned\u00ec di Pasqua. Durante la Grande Guerra sul muro posteriore del cimitero, ora demolito, furono fucilati i presunti rivoltosi della Brigata Catanzaro. Questa tragica vicenda \u00e8 citata nell'opera di Gabriele D'Annunzio: \u201cPer l'Italia degli Italiani\u201d.\nSanto Stefano Udinese.\nArrivando da Merlana, prima di raggiungere il borgo di S. Stefano Udine, alla vista delle prime case in direzione nord, si incontra la \u201cbressana\u201d Cirio ora Petrocchi, un'uccellanda utilizzata in passato per catturare, con le reti, piccoli uccelli migratori come i tordi, le cesene, le peppole, i fringuelli ecc\u2026Arrivati nel paese tra le prime case troviamo Villa Cirio. Il complesso padronale seicentesco presenta un impianto planimetrico ad \"L\". Alla destra del fabbricato principale si rileva un'ala costruita nel 1927 con interessanti aperture liberty in cemento. Proseguendo verso il centro del borgo passiamo davanti alla Villa D'Arcano che si sviluppa ortogonalmente alla strada, il complesso architettonico \u00e8 stato rimaneggiato pi\u00f9 volte. Pregevole il portale d'accesso al giardino della villa; sul retro della nobile dimora si rilevano costruzioni rustiche ed un ampio vivaio.\nSul lato opposto troviamo Casa Florio, con un bel portale arcuato in blocchi lapidei. Proseguendo verso la Strada Statale 352 segnaliamo alcune case antiche situate a ridosso della Roggia Brentana. Anche qui, come a S. Maria la Longa, lungo il corso d'acqua passava l'antica strada per Udine. A nord \u00e8 situata Casa Fantini, che era in origine una stalla pubblica dove sostavano i carri trainati da cavalli. Oltrepassata la strada emerge la facciata della Chiesa parrocchiale di S. Stefano. L'edificio fu costruito nel 1878, sul sito della precedente chiesa, su progetto di Girolamo D'Aronco (1825-1909) padre di Raimondo, uno dei pi\u00f9 importanti architetti italiani del periodo liberty. La parrocchiale dalle forme neogotiche presenta una navata cruciforme collegata attraverso un arco trionfale gotico al coro con abside poligonale. La facciata principale, dalle forme sobrie, nasconde le interessanti opere d'arte custodite all'interno. Tra queste segnaliamo un raffinato altare neogotico, in marmi policromi con Statua di S. Gaetano. Altre due importanti statue ottocentesche in marmo sono collocate ai lati dell'altare maggiore raffiguranti i Ss Giovanni e Sebastiano. La parete absidale presenta il Martirio di S. Stefano, opera del pittore gemonese Giuseppe Barazzutti (1890-1940). Tra le altre opere presenti all'interno della chiesa si conserva una pala raffigurante i Ss. Antonio da Padova. Ermacora con croce patriarcale, completa il dipinto una Madonna con Bambino ed un bimbo che regge un testo sacro (secolo XVII). Dopo la costruzione della chiesa e la rimozione dell'attiguo cimitero \u00e8 stato costruito il campanile in stile neogotico. Di fronte alla chiesa sono presenti alcune case rurali, in una facciata si \u00e8 conservata la scritta: \u201d CHI SI FERMA \u00c8 PERDUTO Mussolini \u201ceseguita nel 1938 in occasione del passaggio del Duce diretto ad inaugurare Torviscosa. Proseguendo verso nord, seguendo il corso d'acqua, si arriva al Mulino Cogoi (inizio XX secolo). L'edificio conserva ancora le attrezzature molitorie; in passato l'energia idrica, prodotta da una turbina, attivava anche una segheria. Continuando il percorso in direzione Udine si arriva alla chiesa di S. Giuseppe. L'edificio religioso, \u00e8 situato in posizione isolata attorniato da coltivazioni cerealicole. La chiesa, d'origini cinquecentesche, presenta l'ingresso rivolto ad est; in contrasto con la tipologia delle chiese costruite prima del Concilio di Trento. Probabilmente la facciata principale fu costruita in funzione dell'attigua strada medievale percorsa dai pellegrini che transitavano per Aquileia. Il portale centrale in pietra, con stemma superiore, presenta ai lati due finestre trilobate. All'interno dell'aula, \u00e8 presente una pietra tombale con stemma e iscrizione datata 1539, ai lati dell'arco trionfale si rilevano due affreschi cinquecenteschi raffiguranti S. Stefano e la Piet\u00e0. Si narra che un cavallo durante il periodo napoleonico, sfuggito ad un cavaliere delle truppe francesi, entr\u00f2 con un urto nella chiesa e subito dopo, a causa della violenza del colpo, la porta si chiuse ed il cavallo rimase imprigionato all'interno della chiesa. Dopo un anno, in occasione della festa di San Giuseppe, si scopr\u00ec lo scheletro dell'animale ed i banchi rosicchiati dalla bestia affamata; dopo tale avvenimento la chiesa venne anche chiamata le \"Glesie dal cjaval\".\nTissano.\nProvenendo da localit\u00e0 Crosada, dopo aver visto alcuni fabbricati industriali, si ritorna ad immergersi nel paesaggio agrario che prosegue oltrepassando il casello ferroviario. In questa zona, nel 1957 furono rinvenute alcune tombe longobarde; i corredi funebri sono conservati presso il Civico Museo di Udine. Dopo il passaggio a livello, svoltiamo a sinistra, percorriamo un'antica strada campestre delimitata in parte da gelsi. Arrivati all'inizio di Via Ravellis, dopo aver oltrepassato il Canale Ledra, ritroviamo le tipiche case rurali dei borghi di pianura. Tra queste segnaliamo Casa Bertoni - Dorigo Viani, con le murature in sassi e pietrame. Sul lato opposto, prima di arrivare al complesso architettonico di Villa Caimo Mauroner, possiamo vedere l'affresco devozionale di Casa De Sabbata raffigurante l'Annunciazione (secolo XVIII). La Villa \u00e8 preceduta dal \u201cfoled\u00f4r\u201d con i due portali arcuati in pietra, che un tempo accoglieva i carri agricoli. La facciata della nobile dimora si caratterizza per l'interessante portale arcuato centrale con monogramma in chiave di volta della famiglia Mauroner. All'interno si conservano dipinti murari riproducenti motivi vegetali e strumenti musicali. Qui nacque l'artista, collezionista e medico Giuliano Mauroner (Tissano1846 - Firenze 1919), che don\u00f2 alla citt\u00e0 di Udine la sua raccolta di oggetti rari e preziosi ed il pittore incisore Fabio Mauroner (Tissano 1884 - Venezia 1948). Della famiglia Caimo, di cui si conserva lo stemma sul partale d'ingresso alla corte d'onore, ricordiamo Pompeo Caimo (Udine 1568 -Tissano 1631), docente di medicina teorica a Padova e archiatra di papa Gregorio XV. I Caimo nel 1648, con Giacomo Caimo, divennero Conti di Tissano, titolo che mantennero fino al 1806. La muraglia della villa, con il bel portale in pietra, s'affaccia sulla restaurata piazza Muroner che ospita, ogni anno, la prima domenica di Quaresima, la tradizionale Mascherata. Nei pressi troviamo la Chiesa parrocchiale di S. Michele (secolo XX), edificio costruito sul sito di una chiesa pi\u00f9 antica. All'interno, pregevole altare maggiore con le statue dei Ss Sebastiano e Luigi Gonzaga ed una tela raffigurante San Michele. Sui fianchi del coro possiamo ammirare due opere giovanili di Enrico De Cillia risalenti al 1928. La chiesa conserva una pala di Giovanni Pietro Coda raffigurante San Giacomo (secolo XVII), restaurata nel 1900 da Giuliano Mauroner. Il sobrio campanile fu costruito con blocchi lapidei nel 1831, mentre l'attiguo pozzo in pietra risale al XVII secolo. Proseguendo in direzione ovest arriviamo in Piazza Caimo dove s'affaccia il bel portale di Villa Agricola del Torso. La nobile dimora fu costruita dalla famiglia Agricola, a partire dal secolo XVI, ingrandendo una piccola costruzione esistente. Gli interventi d'ampliamento continuarono in varie fasi fino al secolo XIX. Dal 1912 i Del Torso, nuovi proprietari, fecero altri interventi portando il complesso architettonico alle forme attuali. La villa, preceduta da un cortile d'onore, presenta il corpo dominicale, dalla pianta rettangolare, unito a due ali laterali che delimitano posteriormente un ampio parco. La facciata anteriore presenta centralmente un portale unito ad una portafinestra arcuata con timpano superiore, soluzione architettonica che ritroviamo nel fronte posteriore. L'ala sud \u00e8 composta da costruzioni rustiche racchiuse all'estremit\u00e0 da una torre costruita dai Del Torso. Nella villa vissero due importanti fotografi: Augusto Agricola (1819-1857) ed Enrico del Torso (1876-1955). Dalla Piazza Caimo proseguendo verso nord (Borgo di sopra) scorgiamo la Latteria turnaria che conserva alcune attrezzature casearie e sulla facciata sud un affresco raffigurante una Madonna con Bambino tra i Ss Rocco e Sebastiano (XVI secolo). Attiguo alla latteria \u00e8 situato il Palazzo Rosso; un pittoresco rustico neo-romanico risalente alla fine del secolo XIX, probabile opera di Giuliano Mauroner, sul lato opposto si sviluppa un'interessante cortina edilizia. Tra i vari edifici che la compongono segnaliamo Casa Lavia, che conserva sulla facciata un affresco raffigurante una Madonna con Bambino tra i Ss Francesco Giovannino e Gerolamo (1839). A nord gli edifici dell'antico borgo sono lambiti dal Canale Ledra. Il corso d'acqua alimentava, fino ad alcuni fa, la \u201cfarie\u201d della famiglia Grattoni, opificio costruito nel 1911. Ritornando verso Piazza Caimo si prosegue verso Bicinicco, oltrepassate le ultime case del borgo, ci ritroviamo in aperta campagna.\nRonchiettis.\nIl borgo di Ronchiettis \u00e8 composto da antiche case rurali e dalla Chiesa di S. Bartolomeo. L'edificio, situato nella piazzetta del borgo risale al secolo XVI con ampi rimaneggiamenti nel secolo XIX. Il fronte principale \u00e8 costituito da una serie di lesene con capitelli dorici sormontati da un timpano. Internamente fa bella mostra un altare maggiore dedicato a S. Bartolomeo. A lato della chiesa nella seconda met\u00e0 del secolo XIX fu costruito il campanile, in sostituzione del demolito campanile a vela. Davanti alla chiesa \u00e8 ancora presente il pozzo del piccolo borgo; sul retro dell'edificio religioso \u00e8 visibile la Villa Della Porta Braida (secolo XVII). L'edificio, preceduto da un giardino, si sviluppa ortogonalmente alla strada cos\u00ec come l'attiguo \u201cfoledor\u201d. Durante la Grande Guerra la Villa ospit\u00f2 l'ospedale da campo n. 0122.\nMereto di Capitolo.\nPassata la Roggia Brentana, ci troviamo all'interno del borgo storico di Mereto, un tempo circondato da un fossato dalla forma ellittica. Prima di arrivare in Piazza 1\u00ba maggio vediamo il fianco nord di Villa di Brazza Cergneu Gortani. L'edificio \u00e8 costituito da un corpo padronale ad \"U\" collegato a nord ad un'altra ala. Nella corte d'onore \u00e8 presente l'oratorio gentilizio di S. Uberto, costruito dalla famiglia Frangipane nel 1930. La facciata principale della villa, visibile dalla piazza, presenta tre ordini d'aperture con al centro due eleganti portali in pietra sovrapposti di cui quello superiore con balaustra e fastigio triangolare. Nella villa, che divenne il Quartier Generale austriaco sotto la guida del colonnello Kerpan, fu firmata la capitolazione della fortezza di Palmanova il 24 giugno 1848. A sud la villa \u00e8 delimitata da un interessante \u201cfoled\u00f4r\u201d; il fronte principale, che si apre sulla piazza del borgo mostra la struttura muraria in sasso spaccato e due robusti portali arcuati. All'interno del rustico, all'inizio del secolo XX, il conte Pio di Brazz\u00e0 produceva ghiaccio utilizzando l'energia idraulica del retrostante corso d'acqua. Siamo sulla piazza del borgo, che ospitava in passato uno stagno, conosciuto con il nome friulano \u201csfuei\u201d. Qui si affaccia anche la Chiesa parrocchiale di S. Michele. Le prime notizie risalgono al secolo XV. Inizialmente non si svolgevano tutte le funzioni religiose: i matrimoni ed i battesimi erano celebratati nell'antica chiesa di San Pietro. Probabilmente con il tempo crebbe l'importanza di questa chiesa, rispetto a quella pi\u00f9 antica di S. Pietro, per il maggior uso della strada medioevale Udine-Aquileia, che passava a ridosso della chiesa, rispetto all'antica strada romana (Julia Augusta) che transitava davanti alla chiesa di S. Pietro. L'edificio religioso \u00e8 simile a molte chiese della pianura friulana rimaneggiate tra la fine del secolo XVIII e l'inizio del secolo XX. L'elemento identificativo principale \u00e8 la facciata con quattro lesene doriche sormontate da un timpano. All'interno si possono ammirare varie ed interessanti opere d'arte. L'altare maggiore dalle forme barocche, in marmi policromi, presenta al centro una pala raffigurante S. Michele. Rimanendo sulla piazza principale si segnala l'interessante Casa Boga con il portale arcuato che c'introduce in una tipica corte agricola con pregevole colonnato. Attigua \u00e8 la Villa Morelli de Rossi costituita da una serie di edifici realizzati in epoche diverse, ed immersi in un ampio giardino con al centro la casa padronale. L'edificio principale, con la sua pregevole facciata settecentesca, nasconde una storia pi\u00f9 antica, sul fronte ovest \u00e8 presente una lapide commemorativa del 1915 che ricorda la visita del re Vittorio Emanuele III; anche la duchessa Elena d'Aosta (H\u00e9l\u00e8ne d'Orl\u00e9ans),in veste di Ispettrice Generale delle Infermiere Volontarie della CRI durante la Grande Guerra, visit\u00f2 l'Ospedale da Campo n.203 situato all'interno del complesso nobiliare . Il lato sud della corte d'onore \u00e8 delimitato da un pregevole \u201cfoled\u00f4r\u201d risalente al secolo XIX. Di fronte alla Villa Morelli de Rossi, si segnalano le interessanti aperture ad arco di Casa Boemo, edificio recentemente demolito.\nChiesa di S. Pietro.\nL'edificio religioso, nelle forme attuali, \u00e8 databile al secolo XV; probabilmente fu danneggiato durante le invasioni turche e rimaneggiato nel secolo XVI. A ridosso dell'attuale chiesa si trovava un monastero agostiniano, citato gi\u00e0 nel 1371, corrispondente, in parte, al Casale Pontelli. La pieve di S. Pietro si rif\u00e0 alle tipiche chiese della pianura friulana con campanile a vela. Nel secolo XVI furono eseguiti degli affreschi sulle pareti dell'aula e ricoperti nel secolo successivo da uno strato di calce. Nel 2000 sono stati restaurati e riportati alle forme originali. L'affresco della parete sud rappresenta la Madonna con Bambino con i Ss Rocco, Bastiano ed altro santo non identificato. Al margine esterno del dipinto \u00e8 presente un cartiglio che riporta la data 1535.\nSociet\u00e0.\nLingue e dialetti.\nA Santa Maria la Longa, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Santa Maria la Longa rientra fra le varianti appartenenti al friulano centro-orientale."}
{"id": "36959", "revid": "124706585", "url": "https://it.wikipedia.org/wiki?curid=36959", "title": "Sauris", "text": "Sauris (IPA: , \"Sauris\" in friulano, \"Zahre\" nel locale dialetto germanico) \u00e8 un comune italiano sparso di abitanti del Friuli-Venezia Giulia, la cui sede municipale si trova nella frazione di \"Sauris di Sotto\";\nisola linguistica germanofona, fa parte del club dei borghi autentici d'Italia e del Comitato delle isole linguistiche storiche germaniche in Italia. \u00c8 stato il comune pi\u00f9 alto della regione con 1212 fino al 5 dicembre 2017, quando il comune di Sappada \u00e8 entrato a far parte del territorio friulano.\nGeografia fisica.\nTerritorio.\nSituato nella regione montana della Carnia in Val Lumiei, vanta nel suo territorio la presenza di un lago artificiale (il lago di Sauris), tra i pi\u00f9 grandi in Friuli, creato dallo sbarramento del torrente \"Lumiei\". Le sue frazioni sono \"Lateis\", \"La Maina\" e \"Velt\", mentre le principali cime montuose che circondano Sauris sono il \"Col Gentile\" (2.075 m), il \"Monte Tarondon\" (2.019 m), il \"Monte Pieltinis\" (2.027 m), il \"Crodon di Tiarfin\" (2.413 m), il \"Monte B\u00ecvera\" (2.474 m), il \"Monte Zauf\" (2.245 m), il \"Monte Tinisa\" (2.080 m). \u00c8 collegato al fondovalle ampezzano (Alta Val Tagliamento) da due strade, una della quali raggiunge il Passo Pura, sopra il lago di Sauris e al Centro Cadore (Oltrepiave Cadorino -Veneto) tramite la Sella di Rioda.\nStoria.\nLa leggenda vuole che la comunit\u00e0 di Sauris sia stata fondata attorno al XIII-XIV secolo da due soldati tedeschi che, stanchi della guerra, fuggirono dal loro paese rifugiandosi in questa valle isolata e impervia. Sembra che l'immigrazione sia avvenuta in realt\u00e0 dalla Lesachtal e dalla Pusteria nel XIII secolo.\nLo storico Giordano Brunettin fa risalire invece l'occupazione della zona alla met\u00e0 del XIII secolo.\nIl primo documento che attestava l'esistenza della localit\u00e0, un atto di eredit\u00e0 perduto, risale al 1280. Si \u00e8 conservato solo un documento del 1318 in cui si parla di Sauris, riguardante anch'esso un'investitura feudale.\nTra il 1941 e il 1948 venne costruito l'impianto idroelettrico della Val Lumiei e la relativa diga, nonostante si fosse in piena guerra. Proprio per la scarsit\u00e0 di uomini che ci\u00f2 comportava vennero coinvolti nella costruzione anche 300 prigionieri di guerra neozelandesi. La localit\u00e0 La Maina venne sommersa dal lago artificiale e ne restano i ruderi sott'acqua.\nSociet\u00e0.\nLingue e dialetti.\nLa popolazione \u00e8 in linea di massima trilingue, parlando sia l'italiano, sia il friulano, sia il tipico dialetto tedesco locale, detto \"saurano\", che conserva tratti arcaici rispetto ai dialetti carinziani ai quali \u00e8 collegato.\nAi sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007. Nel territorio comunale vige altres\u00ec la Legge regionale 20 novembre 2009, n. 20 \"Norme di tutela e promozione delle minoranze di lingua tedesca del Friuli Venezia Giulia\".\nLa comunit\u00e0 forma un'isola linguistica di tipo germanico, una vera enclave germanofona in territorio italiano, che si \u00e8 potuta conservare, a partire dalla sua fondazione, grazie ad un isolamento durato secoli.\nLa \u2018lingua saurana\u2019, \"de Zahrar Sproche\", \u00e8 stata ufficializzata nella grafia, in accoglimento delle Raccomandazioni del Consiglio d\u2019Europa, con deliberazione del Consiglio Comunale (12/2013). Ci\u00f2 a seguito di lungo e complesso iter coinvolgente la Comunit\u00e0 linguistica, con significativo impegno del Circolo Culturale Saurano \u2013 \"Zahrar Kulturzirkul\" \u201cFulgenzio Schneider\u201d, concluso con validazione scientifica dell\u2019Accademia Austriaca delle Scienze (\"Oesterreichische Akademie der Wissenschaften\").\nLe regole della grafia sono state recepite in pubblicazione bilingue (italiano/tedesco) avente ottenuto l\u2019autorevole patrocinio del Ministero dei Beni, delle Attivit\u00e0 culturali e del Turismo. La pubblicazione (e annesso CD) \u00e8 stata distribuita a tutte le famiglie saurane.\nGeografia antropica.\nIl comune \u00e8 formato da \"Sauris di Sotto\" (sede municipale) e \"Sauris di Sopra\" e dalle frazioni di \"Lateis\", \"La Maina\" e \"Velt\". Sauris di Sopra \u00e8 detto localmente \"Plozn\", e Sauris di Sotto \"D\u00f6rf\", sembra che il toponimo derivi da un prelatino \"savira\", \"corso d'acqua\". Zahre invece sembra che conservi il significato proprio di \"zahre\", cio\u00e8 lacrima.\nEconomia.\nNonostante sia uno dei comuni pi\u00f9 piccoli del Friuli-Venezia Giulia, Sauris \u00e8 una apprezzata localit\u00e0 turistica estiva ed invernale, conosciuta per la produzione di un prosciutto crudo particolarmente rinomato, il Prosciutto di Sauris I.G.P., lo \"speck di Sauris\" ed una birra artigianale altrettanto famosa: la \"Zahre Beer\".\nArtigianato.\nPer quanto riguarda l'artigianato, \u00e8 rinomata per la produzione di tappeti ed arazzi.\nCultura.\nCase tipiche.\nL'abitazione caratteristica di Sauris \u00e8 solitamente staccata dal rustico, e si compone in pi\u00f9 piani. Al piano terra c'\u00e8 un vano ingresso o atrio preferibilmente centrale, dal quale si accede alla cucina, al tinello e a uno o due locali, posti a monte, che fungono da cantina. Attraverso una scala di legno si sale al primo piano, dove si trovano uno o pi\u00f9 corridoi dai quali si accede alle camere da letto e ai ballatoi (in questi troviamo spesso una latrina). Per un'altra scaletta di legno si accede al sottotetto, dotato di abbaino, nel quale vengono conservati i prodotti dell'agricoltura e gli attrezzi, ma non il fieno. I materiali da costruzione sono la pietra e la calce per i pianterreni, tronchi squadrati e incastrati tra loro per i piani superiori (\"blockbau\"). La copertura dei tetti, tutta e sempre in scandole di legno, \u00e8 simile a quella utilizzata nella zona di Forni; in autunno sopra le scandole vengono disposte assi molto lunghe, fermate da ciottoli e pietre, perch\u00e9 tengano ferme le assicelle sotto il peso della neve.\nCase walser.\nSono presenti anche diversi esempi di architettura di case walser sia a Sauris di Sotto che a Sauris di Sopra.\nMusei.\nI centri fanno parte del sistema museale della Carnia."}
{"id": "36961", "revid": "124706614", "url": "https://it.wikipedia.org/wiki?curid=36961", "title": "Sedegliano", "text": "Sedegliano (\"Sedean\" in friulano) \u00e8 un comune italiano di abitanti del Friuli-Venezia Giulia.\nSociet\u00e0.\nLingue e dialetti.\nA Sedegliano, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Sedegliano rientra fra le varianti appartenenti al friulano centro-orientale.\nCultura.\nEventi.\nA Sedegliano si teneva annualmente il Carneval da l'Orcul, una sfilata di carri allegorici, gruppi mascherati ed animazione a tema con oltre 1500 figuranti molto conosciuta nel Triveneto che si svolgeva nelle vie del paese e nella grande piazza centrale.\nNella frazione di Coderno nacque padre David Maria Turoldo, insigne, poeta e filologo."}
{"id": "36962", "revid": "124706623", "url": "https://it.wikipedia.org/wiki?curid=36962", "title": "Socchieve", "text": "Socchieve (\"Socl\u00eaf \" in friulano standard, \"Socleif\" nella variante locale) \u00e8 un comune sparso italiano di 851 abitanti del Friuli-Venezia Giulia, la cui sede municipale si trova nella frazione Mediis.\nGeografia fisica.\nSituato nell'alta Val Tagliamento, a ovest della confluenza del torrente Degano nel Tagliamento (Val Degano), a nord della catena Valcalda-Verzegnis delle Prealpi Carniche e a sud delle Alpi Tolmezzine Occidentali (Alpi Carniche), il comune, oltre al centro omonimo e alla sede comunale, conta 7 frazioni poste a un'altitudine compresa fra i 400 e i 700 metri: \"Nonta\", \"Priuso\", \"Lungis\", \"Viaso\", \"Mediis\", \"Dilignidis\" e \"Feltrone\". Fanno parte del comune anche le borgate \"Chiamesans\", ai confini col comune di Ampezzo, e \"Siega\" sulle sponde del torrente Lumiei e numerosi casolari sparsi sulle alture attorno al fiume Tagliamento.\nI casolari vennero fondati in seguito all'espansione demografica che port\u00f2 la popolazione a colonizzare le zone pi\u00f9 remote e anche, all'epoca, faticosamente accessibili; in seguito al boom economico vi fu lo spopolamento di queste zone e attualmente la maggior parte di queste localit\u00e0 sono disabitate. Di seguito un elenco dei casolari, quota e popolazione nel 1951 e alcune informazioni.\nCasolari raggiungibili da Socchieve.\nSaletto - 410 m abitanti nel 1951: non conosciuti\nCostituito da 2 gruppi di fabbricati disposti su un ripiano alluvionale del Tagliamento. Fabbricati in buone condizioni e prati falciati; raggiungibile da Socchieve tramite strada asfaltata.\nSpaia - 480 m abitanti nel 1951: 27\nCostituito da 3 gruppi di fabbricati rispettivamente a 466, 471 e 484 metri di quota su un ripiano di versante. Fabbricati in ottime condizioni e prati falciati e adibiti a pascolo; raggiungibile tramite strada asfaltata da Socchieve o da Preone tramite la strada di Valmanzot a fondo naturale.\nDalchia - 505 m abitanti nel 1951: non conosciuti\nCostituito da un edificio con relativa stalla su un ripiano al di sopra del letto del Tagliamento. Edificio in buone condizioni e prati falciati, raggiungibile da Socchieve tramite strada asfaltata.\nTorzulis - 679 m abitanti nel 1951: non conosciuti\nCostituito da edificio e relativa stalla posti su un pendio al di sopra del rio Torzulis. I fabbricati sono in cattive condizioni e la superficie prativa incolta. La localit\u00e0 \u00e8 raggiungibile da Spaia tramite sentiero che porta poi in localit\u00e0 Tolvis, oppure da strada forestale che da Preone raggiunge localit\u00e0 Sieluta.\nTolvis - 645 e 654 m abitanti nel 1951: 18\nCostituito da due insiemi di edifici posti su ripiani di due costoni adiacenti. Gli edifici a quota 654 sono tutti in ottime condizioni mentre quelli a quota 645 sono in parte ridotti a ruderi; la superficie prativa \u00e8 falciata. Bel panorama della media val Tagliamento e altopiano di Lauco. La localit\u00e0 \u00e8 raggiungibile solamente tramite sentiero dalla strada per Avaris o da Spaia tramite casolare Torzulis (sentiero per esperti).\nAvaris - 480 m abitanti nel 1951: 53\nCostituito da 6 gruppi di edifici alle rispettive quote di 459, 468, 472, 475, 484, 483 su un ripiano-conca sospesa al di sopra del letto del Tagliamento. Gli edifici sono per la maggior parte in buone condizioni; i prati sono in parte falciati e in parte adibiti a pascolo. La localit\u00e0 \u00e8 raggiungibile tramite strada asfaltata da Socchieve.\nVal - 683 m abitanti nel 1951: non conosciuti\nCostituito da un gruppo di edifici su un grande ripiano di versante, gli edifici sono in buone condizioni, tranne uno diruto. I prati sono falciati e adibiti al pascolo. La localit\u00e0 \u00e8 raggiungibile tramite strada a fondo naturale chiusa al transito dalla localit\u00e0 di Avaris.\nCasolari raggiungibili da Priuso\nVal - 663 m abitanti nel 1951: non conosciuti\nCostituito da un fabbricato su un ripiano di crinale, l'edificio \u00e8 in buone condizioni e i vasti prati sono falciati. La localit\u00e0 \u00e8 raggiungibile dalla forca di Priuso tramite strada asfaltata.\nCampo - 486 m abitanti nel 1951: 35\nCostituito da un gruppo di fabbricati su un ripiano al di sopra del Tagliamento, gli edifici sono per buona parte in buone condizioni e parte dei prati falciati. La localit\u00e0 \u00e8 raggiungibile tramite strada a fondo naturale dalla forca di Priuso.\nCjarpignas - 552 m abitanti nel 1951: non conosciuti\nCostituito da un fabbricato su versante, l'edificio \u00e8 in pessime condizioni e ormai circondato dal bosco. La localit\u00e0 \u00e8 raggiungibile da Campo dalla quale dista 150 metri.\nTamariona- 577 m abitanti nel 1951: non conosciuti\nCostituito da pi\u00f9 fabbricati affiancati si trova su un ripiano di versante, gli edifici si trovano in ottime condizioni e recentemente \u00e8 stato abbattuto parte del bosco che circondava la localit\u00e0. \u00c8 raggiungibile dalla strada statale di passo Rest tramite strada prima asfaltata e poi a fondo naturale.\nCavallaria - 707 m abitanti nel 1951: 21\nCostituito da un gruppo di fabbricati su versante, gli edifici sono in buone condizioni e l'ampia area prativa \u00e8 falciata. Alcuni fabbricati rappresentano bene l'architettura tipica dei luoghi con le linde in legno. \u00c8 raggiungibile tramite strada asfaltata dalla statale di passo Rest. Da Cavallaria si pu\u00f2 osservare un bel panorama delle montagne circostanti e ci si trova proprio di fronte alla zona di distacco e scivolamento della frana di Buarta (1692).\nSora dal vin - 883 e 920 m abitanti nel 1951: non conosciuti\nCostituito da due gruppi di fabbricati alla distanza di 350 metri l'uno dall'altro, essi sono in buone condizioni e la superficie prativa \u00e8 in parte falciata e in parte incolta. Sono raggiungibili tramite strada a fondo naturale chiusa al transito dalla forca di Priuso.\nAveona - 572 m abitanti nel 1951: 26\nCostituito da un gruppo di fabbricati su versante, i 12 edifici sono tutti in pessime condizioni e le superfici prative sono incolte. \u00c8 raggiungibile dalla strada statale seguendo la strada asfaltata di alcune decine di metri che porta alla localit\u00e0. Le linee architettoniche sono le tipiche della zona, con case a ballatoi in legno. Una visita, facendo attenzione alle case pericolanti, \u00e8 meritata, perch\u00e9 tale localit\u00e0 esprime come nessun'altra l'abbandono causato dallo spopolamento montano.\nPolet - 707 m abitanti nel 1951: non conosciuti\nCostituito da alcuni edifici su un piccolo ripiano di versante, essi sono tutti diruti e la superficie prativa incolta. La localit\u00e0 \u00e8 raggiungibile dalle vicinanze di Aveona tramite un sentiero per escursionisti esperti o da Cavallaria per sentiero a mezza costa.\nBridischin - 833 m abitanti nel 1951: non conosciuti\nCostituito da un fabbricato su versante, esso si trova in pessime condizioni e la superficie prativa \u00e8 incolta. La localit\u00e0 \u00e8 raggiungibile tramite sentiero da Cavallaria o Aveona oppure da sentiero dalla localit\u00e0 Sora dal vin.\nCaprizzi - 514 \u2013 508 m abitanti nel 1951: 22\nCostituito da due gruppi di fabbricati su ripiano alluvionale del fondovalle. Gli edifici sono in buone condizioni e e le superfici prative falciate. Si trova nelle adiacenze della strada statale per passo Rest. Fino a qualche anno fa vi era un'osteria.\nLunas - 640 m abitanti nel 1951: 50\nCostituito da un gruppo di fabbricati compatto posto su un ripiano di versante abbastanza esteso era il borgo pi\u00f9 popolato della valle di Caprizzi; gli edifici sono in buone condizioni e la superficie prativa per la maggior parte falciata. La localit\u00e0 \u00e8 raggiungibile da Caprizzi tramite strada asfaltata.\nCea - 539 m abitanti nel 1951: non conosciuti\nCostituito da un fabbricato su ripiano di versante, esso si trova in ottime condizioni e la superficie prativa \u00e8 falciata. \u00c8 raggiungibile tramite strada a fondo naturale dalla strada comunale di Lunas.\nPascat - 720 m abitanti nel 1951: non conosciuti\nCostituito da un alcuni fabbricati su ripiano di versante, gli edifici si trovano in ottime condizioni e i prati sono in parte falciati; la localit\u00e0 \u00e8 raggiungibile tramite strada a fondo naturale dalla localit\u00e0 Lunas; a 50 metri di distanza vi \u00e8 anche il casolare Bolgia (707 m) anch'esso in buone condizioni.\nRibatas -791 m abitanti nel 1951: non conosciuti\nCostituito da un fabbricato su versante, l'edificio \u00e8 in pessime condizioni e i prati incolti, la localit\u00e0 \u00e8 raggiungibile da Pascat dalla quale dista 200 metri tramite sentiero.\nCol maggiore - 833 m abitanti nel 1951: non conosciuti\nCostituito da 2 edifici su ripiano di costone, ormai diruti e i prati incolti. La localit\u00e0 \u00e8 raggiungibile da Pascat tramite sentiero o semplicemente risalendo i prati.\nPala - 605 m abitanti nel 1951 : 20\nCostituito da un gruppo di edifici su versante, si trovano in parte in buone condizioni e in parte diruti i prati sono falciati. \u00c8 raggiungibile tramite strada a fondo naturale e artificiale dalle vicinanze della chiusa di Caprizzi. Tale casale si trova 300 metri all'interno del comune di Ampezzo.\nUn tempo anche la localit\u00e0 Grasia a 650 m, ora malga e agriturismo, costituiva un casale abitato permanentemente.\nTutte le localit\u00e0 con abitanti sconosciuti sommate assieme davano nel 1951 131 abitanti che sommati agli abitanti noti delle altre localit\u00e0 permettono di risalire agli abitanti di tutti i casali e borgate della zona di Caprizzi: 305 unit\u00e0.\nMonumenti e luoghi d'interesse.\nNei dintorni di Caprizzi, poche case dove la strada per Forcella di monte Rest e la val Tramontina attraversa il Tagliamento, si trovano alcune interessanti particolarit\u00e0:\nSociet\u00e0.\nLingue e dialetti.\nA Socchieve, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Socchieve rientra fra le varianti appartenenti al friulano carnico.\nSport.\nNel paese esiste la squadra di calcio a 5 del Socleif-Dimpe\u00e7 C5 che rappresenta oltre a Socchieve anche Ampezzo (quest'ultimo \u00e8 anche il luogo dove si trova il campo di gioco); il Socleif-Dimpe\u00e7 C5 disputa il campionato amatoriale friulano."}
{"id": "36963", "revid": "124706631", "url": "https://it.wikipedia.org/wiki?curid=36963", "title": "Stregna", "text": "Stregna (\"Srednje\" in sloveno, \"Stregne\" in friulano) \u00e8 un comune italiano di 306 abitanti del Friuli-Venezia Giulia.\nGeografia fisica.\nLa superficie del comune di Stregna \u00e8 di 19,7 km\u00b2 e si estende, a forma di ventaglio, dal monte Cum al confine con il comune di Prepotto, avendo ai lati il fiume Judrio (\"Idrija\" in sloveno) ed il torrente Erbezzo (\"Arbe\u010d\" in sloveno).L'altitudine varia dai 198 del fondovalle, a Zamir, sino ai 912 della cima del monte Cum. La frazione situata a quota pi\u00f9 elevata \u00e8 quella di Tribil di Sopra che si trova a 642 ed \u00e8 costruita sulla spianata del contrafforte posizionato a sud-ovest del monte Cum. Le altre frazioni sono distribuite sulle pendici dei monti che si elevano dalle valli dell'Erbezzo e dello Judrio e sull'altopiano attraversato dalla strada panoramica che conduce al santuario di Castelmonte. L'altopiano, che offre un magnifico panorama sulla valli limitrofe, si mantiene ad una quota compresa tra i 600 ed i 670 ed \u00e8 utilizzato, in parte, per la coltivazione di granturco ed altri cereali, mentre nella zona delle \"planine\", \u00e8 tenuto a prati per la produzione del fieno e per il pascolo del bestiame di allevamento.Tra i numerosi monti presenti in zona sono da ricordare, oltre al monte Cum gi\u00e0 menzionato, il monte Santa Maria Maddalena (\"Sveta Lena\" in sloveno) alto 682 , il monte San Giovanni (\"Svet Ivan\" in sloveno) alto 702 ed il monte \"\u0160pik\" alto 690 .\nIl territorio comunale \u00e8 attraversato dal Sentiero Italia identificato con il segnavia CAI numero 747 (Alta via delle Valli del Natisone), lungo il quale sono ancora visibili resti di fortificazioni e trincee costruite durante la prima guerra mondiale. Nella parte settentrionale del Comune si pu\u00f2 percorrere il sentiero Ponte Clinaz - Clabuzzaro che inizia affiancando a 306 metri s.l.m. lo Judrio e, attraversando ricche foreste di faggi, giunge agli 802 metri s.l.m. dell'arrivo.\nIl territorio del Comune \u00e8 solcato dal fiume Judrio (che fa da confine di Stato con la Slovenia) e dalla parte settentrionale del torrente Erbezzo, nonch\u00e9 dai vari torrentelli che li alimentano. Tra questi si segnalano il \"Bolica\", il \"Pod La\u0161\u010d\" e il rio \"Oblik\", affluenti di sinistra dell'Erbezzo ed il \"Pod Riesuca\", lo \"Za Oriehuje\" e il rio \"Ognji\u0161\u010de\", affluenti di destra dello Judrio.\nLe grotte e le cavit\u00e0 presenti non sono cos\u00ec numerose ed estese come quelle delle vicine vallate del Natisone e dell'Alberone.Il catasto regionale delle grotte del Friuli Venezia Giulia indica la presenza di 17 grotte e pozzi:\nLa cavit\u00e0 pi\u00f9 importante \u00e8 la Grotta di Velenizza, ubicata nei pressi di Postregna, il cui ingresso si trova a quota 260 , poco distante dal ruscello \"Boru\u0161\u010dak\".\nOrigini del nome.\nIl paese di Stregna viene menzionato per la prima volta nel 1242 \"\"in villa de Striena\" e, successivamente, nel 1250 \"de Sdreina\"\"; il toponimo si pu\u00f2 far derivare dalla parola slovena \"srednji\" che significa \"posto nel mezzo\".\nStoria.\nNon si ha conoscenza di rinvenimenti di reperti preistorici sul territorio comunale, anche per la mancanza assoluta di ricerche archeologiche effettuate nella zona.\nNel secolo VII popolazioni slave entrarono in Italia, al seguito degli Avari, ed occuparono e colonizzarono le Valli del Natisone. Ebbero diversi scontri, con alterne fortune, con i Longobardi, che dopo il 568 avevano occupato quasi tutta la penisola. Le azioni bellicose terminarono dopo la stipula di un trattato che definiva i confini tra le due comunit\u00e0 e lasciava le terre della zona collinosa alle popolazioni slave.In seguito, le terre del comune di Stregna, dal tempo del Patriarcato di Aquileia sino alla caduta della Repubblica di Venezia, fecero parte (con le contrade di Tribil di Sopra, Tribil di Sotto, Stregna ed Oblizza) della Banca di Merso, organizzazione che, assieme alla Banca di Antro, gestiva in modo autonomo l'amministrazione e la giustizia nell'area della Slavia friulana. Tali privilegi vennero concessi come riconoscenza dell'azione di controllo e difesa dei confini nord-orientali del Friuli svolta dalle milizie locali all'uopo costituite..Dopo l'invasione delle truppe napoleoniche, la regione perse la sua autonomia e venne divisa in \"Comuni\", previa la soppressione delle organizzazioni territoriali esistenti.Successivamente la \"Bene\u010dija\" (Slavia friulana) venne assegnata in amministrazione all'Austria (Congresso di Vienna). Infine nel 1866, a seguito della terza guerra d'indipendenza, dopo la pace di Vienna ed il plebiscito del Veneto del 1866, si stacc\u00f2 dai domini absburgici per passare sotto il Regno d'Italia sabaudo.\nLe alture del comune sono ricordate anche per gli avvenimenti legati alla prima guerra mondiale. Sul monte Cum e sulle circostanti alture, che arrivano fin nei pressi di Cividale, passava infatti l'estrema linea difensiva approntata dalla 2\u00aa Armata per impedire l'avanzata del nemico nella pianura friulana in caso di ritirata delle truppe combattenti nelle linee avanzate. Sulla dorsale tra le valli dello Judrio e dell'Erbezzo venne realizzata una strada militare che, partendo da Castelmonte, arrivava fino al passo Solarie. Ai suoi fianchi furono costruite trincee e spiazzi con alcune baracche e furono scavate delle caverne con funzione di ricovero e collegamento. Tra queste grotte si ricorda quella di Fortino, situata nei pressi di Tribil di Sotto, che \u00e8 una cavit\u00e0 naturale adattata dai militari per renderla idonea ad ospitare una postazione di mitragliatrici e le cui feritoie, in cemento armato, sono tuttora visibili. Detta strada militare venne ripetutamente bersagliata dalle cannonate nemiche a partire dai primi giorni del 1916.La mattina del 24 ottobre 1917, con l'inizio della battaglia di Caporetto, anche il territorio comunale venne interessato dai bombardamenti che provocarono ingenti danni e perdite di vite umane sia militari che civili. La successiva invasione delle Valli da parte del nemico provoc\u00f2 gravi sofferenze a tutta la popolazione locale.\nMonumenti e luoghi d'interesse.\nArchitetture.\nNella zona dell'abitato di Tribil di Sotto si possono ammirare esempi delle case a ballatoio tipiche dell'architettura spontanea delle Valli del Natisone e, nei pressi dei campi e dei prati, gli edifici caratteristici della locale architettura rurale quali il \"kazon\" (stalla/fienile), il \"senik\" (fienile) ed il \"kozolec\" (essiccatoio dei prodotti agricoli/ricovero degli attrezzi di lavoro). In particolare nel centro dell'abitato sono di notevole interesse alcuni edifici a corte realizzati nel XVIII secolo utilizzando pietra scavata nelle cave locali e recentemente restaurati; essi presentano la caratteristica di avere le scale esterne in pietra, un grande ballatoio coperto dallo spiovente del tetto con parapetto in legno lavorato e rastrelliere adoperate come essiccatoio dei cereali coltivati dalle famiglie residenti. Nei pressi delle \"planine\" \u00e8 ubicato un edificio, di grande importanza architettonica, costruito nel XVII secolo ed adibito, all'origine, ad uso agricolo.\nSociet\u00e0.\nLingua e dialetti.\nIl censimento del 1971 riscontrava che il 72,3% della popolazione del comune si dichiarava appartenente alla minoranza linguistica slovena.\nNel comune, accanto alla lingua italiana, \u00e8 ufficialmente tutelata la lingua slovena.\nGeografia antropica.\nFrazioni.\nCernetig (\"\u010cerne\u010de\"), Clinaz (\"Klinac\"), Dughe (\"Duge\"), Gnidovizza (\"Gnjiduca\"), Oblizza (\"Oblica\"), Podgora (\"Podgora\"), Polizza (\"Polica\"), Postregna (\"Podsriednje\"), Presserie (\"Preserje\"), Raune (\"Raune\"), Saligoi (\"\u0160alguje\"), Tribil Inferiore (\"Dolenji Tarbij\"), Tribil Superiore (\"Gorenji Tarbij\"), Varch (\"Varh\") e Zamir (\"Zamir\").\nBorgate.\nBaiar (\"Bajar\"), Cobilza (\"Kobilca\"), Melina (\"Melina\"), Ponte Clinaz (\"Klin\u0161ki Malin\") e Urataca\nEconomia.\nTurismo.\nNel capoluogo di Stregna \u00e8 ubicato un ristorante che propone piatti tipici della Slavia friulana, apprezzato anche fuori dall'ambiro regionale.\nAmministrazione.\nDati del Ministero dell'Interno.\nAltre informazioni amministrative.\nIl comune, dopo la soppressione della Comunit\u00e0 Montana del Torre, Natisone e Collio, fa parte della Unione Territoriale Intercomunale (UTI) del Natisone.. Dal 1\u00ba gennaio 2021, a seguito della soppressione delle UTI, \u00e8 entrato a far parte della Comunit\u00e0 montana Natisone e Torre"}
{"id": "36965", "revid": "124706639", "url": "https://it.wikipedia.org/wiki?curid=36965", "title": "Sutrio", "text": "Sutrio (\"Sudri\" in friulano) \u00e8 un comune italiano di abitanti del Friuli-Venezia Giulia. Fa parte del club dei borghi autentici d'Italia.\nGeografia fisica.\nIl Comune di Sutrio sorge a 570 nella valle del But, in Carnia, alla destra del fiume. Oltre al capoluogo il comune conta le due frazioni storiche \"Nojaris\", \"Priola\", che insieme componevano le terre di una importante Contea con oltre 1000 anni di storia, e dall'aprile 2009 anche della nuova frazione Zoncolan, localit\u00e0 conosciuta a livello mondiale per essere la salita pi\u00f9 dura d'Europa per il ciclismo e comprensorio sciistico.\nStoria.\nSutrio \u00e8 con ogni probabilit\u00e0 uno degli insediamenti umani pi\u00f9 antichi di tutta la Carnia (alcuni studiosi rimandano il suo nome alla Sutri laziale), ma il suo nome compare per la prima volta in un documento solo nel 1300. Nella tradizione popolare rimane il ricordo di un castello medioevale che doveva sorgere sul colle di Ognissanti, dove oggi si trova la chiesa di Ognissanti, edificata all'inizio del XIX secolo dall'architetto Francesco Schiavi di Tolmezzo, con l'antico campanile seicentesco di una precedente chiesa. Alcuni scavi all'interno delle pareti sud del colle hanno portato alla luce frammenti di capitelli e anelli di ancoraggio di ferro.\nSociet\u00e0.\nLingue e dialetti.\nA Sutrio, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Sutrio rientra fra le varianti appartenenti al friulano carnico.\nCultura.\nEventi.\nRassegna di presepi artigianali ambientata nei borghi di Sutrio lungo un percorso alla riscoperta di cortili, loggiati e cantine delle case pi\u00f9 caratteristiche.\nAll'interno di questa manifestazione vari eventi, tra cui concerti, la rappresentazione del presepe vivente e la possibilit\u00e0 di assistere alla lavorazione del legno nelle botteghe artigianali. Visibile, come nel resto dell'anno, il presepe animato di Teno, cuore della manifestazione costruito in oltre 30 anni di lavoro dal grande maestro artigiano di Sutrio Gaudenzio Straulino.\nSi rievocano i lavori della fienagione sul Monte Zoncolan: i \u201csetors\u201d (gli uomini) falciano l'erba e \u201clas vores\u201d (le donne) costruiscono \u201clas Medes\u201d (grandi covoni di fieno). Si mangia nei tradizionali stavoli ed i vari angoli di degustazione formano un percorso gastronomico - naturalistico. Una giornata all'aria aperta a 1.200 metri in un clima gioioso e festoso in cui la tradizione del lavoro del fieno si mescola alla creativit\u00e0 delle sculture col fieno.\nNei borghi del paese viene rappresentata la lavorazione del legno in tutte le sue forme e curiosit\u00e0. Accanto ai mariti intagliatori e scultori trovano posto le mogli con i loro lavori di ricamo e cucito. Si mangia nei cortili e si fa festa nelle vecchie cucine. Negli angoli caratteristici del paese si potr\u00e0 sentire una fisarmonica che suona o un gruppo che canta per allietare la giornata.\nEconomia.\nTurismo.\nFrequentata localit\u00e0 di villeggiatura estiva, grazie all'importante polo sciistico del Monte Zoncolan, Sutrio \u00e8 diventata, con la vicina Ravascletto, anche centro di sport invernali. Dal paese, tramite una comoda strada, si raggiunge il \"Rifugio Moro\" (1.320 m) da dove partono gli impianti di risalita per le vette dello \"Zoncolan\" (1.750 m) e \"Tamai\" (1.970 m).\nDall'agosto 2007, Sutrio \u00e8 diventato il primo comune delle Alpi Orientali ad essere dotato di una rete Wi-Fi per l'accesso ad Internet.\nSport.\nIl 22 maggio 2003 la 12\u00aa tappa del Giro d'Italia 2003 si \u00e8 conclusa al Monte Zoncolan, cima affrontata per la prima volta nella storia della corsa, con la vittoria di Gilberto Simoni. Nel 2006, in occasione dei 30 anni dal Terremoto del Friuli, si sarebbe dovuta svolgere una nuova tappa con arrivo sullo Zoncolan dal versante di Ovaro, a detta di tutti molto pi\u00f9 impegnativo per gli atleti.\nLa tappa \u00e8 stata invece percorsa nell'edizione 2007 del giro, precisamente il 30 maggio, tappa in cui peraltro Gilberto Simoni si \u00e8 riconfermato vincitore. Il giro \u00e8 ritornato sullo Zoncolan, sempre dal versante di Ovaro, il 23 maggio 2010 (vincitore Ivan Basso), il 21 maggio 2011 (vincitore Igor Ant\u00f3n), il 31 maggio 2014 (vincitore Michael Rogers) ed il 19 maggio 2018 (vincitore Chris Froome)."}
{"id": "36966", "revid": "124706595", "url": "https://it.wikipedia.org/wiki?curid=36966", "title": "Savogna", "text": "Savogna (\"Sauodnja\" in dialetto sloveno locale, \"Sav\u00f2gne\" in friulano, \"Sovodnje\" in sloveno) \u00e8 un comune italiano di 351 abitanti del Friuli-Venezia Giulia.\nGeografia fisica.\nTerritorio.\nOrografia.\nIl territorio comunale ha una estensione di 22,11 km\u00b2 ed una altitudine compresa tra i 196 m s.l.m. del fondovalle ed i 1641 metri della cima del monte Matajur. \u00c8 formato dalle vallate del torrente Alberone e del torrente Rieca, dalle pendici meridionali del monte Matajur e dagli ultimi contrafforti settentrionali del monte Colovrat.Il territorio del Comune \u00e8 prevalentemente montano con il Matajur che domina tutte le vallate sottostanti e sulla cui sommit\u00e0 passano i confini comunali e quelli con la repubblica di Slovenia. Le altre cime presenti sono composte dagli ultimi contrafforti settentrionali del monte Colovrat e precisamente il monte San Giovanni, alto 704 m s.l.m. ed il monte San Egidio, alto 634 m s.l.m. La parte pi\u00f9 interessante dal punto di vista alpinistico del territorio comunale, cio\u00e8 quella che conduce alla vetta del monte Matajur, \u00e8 attraversata dai Sentieri Italia contraddistinti dai segnavia CAI numero 736 e 745 (Alta Via Valli del Natisone), numero 725 (Sentiero naturalistico monte Matajur) e dal sentiero numero 749..\nIdrografia.\nIl territorio comunale \u00e8 attraversato dal torrente Alberone, che d\u00e0 il nome alla vallata dove sorge Savogna. Nasce dalla sorgente Skrila a 1403 m s.l.m., sul fianco meridionale del Matajur ed agli inizi scorre con i nomi di Skrila e di Skaunjak e, dopo essere giunto nelle vicinanze dell'abitato di Losaz, assume il nome definitivo di Alberone. Dopo aver raccolto le acque di tutti i torrentelli che scendono dal Matajur (Deposa, Mollo, Mesce, Fuso, Iesina, ecc) e di quelle, pi\u00f9 abbondanti, dei torrenti Rieca e Cosizza, l'Alberone confluisce nel fiume Natisone nei pressi del paese di Ponte San Quirino. Il torrente Rieca ha invece origine sul monte Moruzzo nei pressi di Luicco e, dopo aver percorso 3 chilometri in Slovenia, entra in Italia nei pressi di Polava e scende, formando innumerevoli cascatelle, fino a Savogna dove si unisce all'Alberone. Nei pressi di Cepletischis il torrente Rieca, per la continua erosione delle rocce carbonatiche, forma una forra larga appena qualche metro e profonda 20 metri, che pu\u00f2 essere ammirata dal ponte della strada che sale verso il passo del Prievalo.\nGeodesia e sismologia storica.\nLe mappe geologiche delle Prealpi Giulie fanno risalire le asperit\u00e0 del comune all'epoca dell'eocene.L'area comunale \u00e8 ricca di cavit\u00e0 e grotte carsiche: il catasto regionale delle grotte del Friuli Venezia Giulia indica la presenza di 57 caverne e pozzi. Le grotte pi\u00f9 importanti sono: nei pressi di Tercimonte la Ta Pot \u010celan Jama, lunga circa 250 metri, la Pod Figuozo Jama, che le leggende popolari indicano come abitata dalle Krivapete, e la Velika Jama, lunga solo 32 metri ma interessante per il ritrovamento dei resti di Ursus Speleus e di numerosi manufatti risalenti al periodo neolitico; nei pressi di Cepletischis la Mitica con splendide concrezioni e numerosi laghetti ; nei pressi di Masseris la grotta di Casera Glava e la grotta di Jeronizza.\nLa classificazione sismica del comune \u00e8 a livello 1 (sismicit\u00e0 alta), Ordinanza PCM n. 3274 del 20/03/2003 ).\nClima.\nIn base alla media trentennale di riferimento 1961-1990, la temperatura media del mese pi\u00f9 freddo, gennaio, si attesta a -0,6\u00a0\u00b0C; quella del mese pi\u00f9 caldo, luglio, \u00e8 di +17,4\u00a0\u00b0C.\nClassificazione climatica del comune: E, 2.750 gradi giorno\nOrigini del nome.\nIl toponimo di Savogna deriva dalla voce slovena \"sovodenj\", che in italiano significa \"luogo di confluenza di due corsi d'acqua\" (in questo caso dei torrenti Alberone e Rieca).\nIl toponimo venne indicato gi\u00e0 nel XV secolo con la dicitura \"in villa Zavodnja\".\nStoria.\nLa regione fu abitata sino dai tempi pi\u00f9 antichi. Scavi effettuati nella grotta chiamata \"Velika Jama\" hanno portato al rinvenimento di notevoli reperti (frammenti ceramici, ossa lavorate, conchiglie) del neolitico e del bronzo antico; presso Gabrovizza sono state rinvenute un'ascia di rame piatta, forse riferita al bronzo antico, e monete del terzo secolo a.C..\nLa localit\u00e0 di Savogna venne nominata per la prima volta in documenti risalenti al XV secolo dove viene indicata come \"villa Zavonja\". La storia del Comune si identifica con quella della Slavia veneta. Nel secolo VII popolazioni slave entrarono in Italia, al seguito degli Avari, ed occuparono e colonizzarono le Valli del Natisone. Ebbero diversi scontri, con alterne fortune, con i Longobardi, che dopo il 568 avevano conquistato quasi tutta la penisola. Le azioni bellicose terminarono dopo la stipula di un trattato che definiva i confini tra le due comunit\u00e0 e lasciava le terre della zona collinosa alle popolazioni slave.\nIn seguito, la popolazione delle Valli del Natisone, dal periodo del Patriarcato di Aquileia sino alla caduta della Repubblica di Venezia, godette, come riconoscenza dell'azione di controllo e difesa dei confini nord-orientali del Friuli svolta dalle milizie locali all'uopo costituite, di una notevole autonomia amministrativa e giudiziaria; queste funzioni venivano infatti gestite dagli Arenghi formati dai rappresentanti (decani) eletti dalle famiglie dei paesi pi\u00f9 importanti delle due Banche di Merso ed Antro. Il territorio comunale faceva parte, con le contrade di Cepletischis, Savogna e Brizza, della banca di Antro. L'Arengo dei decani delle convalli di Antro si riuniva, per il disbrigo degli affari amministrativi e giudiziari di prima istanza relativi alle popolazioni della Val Natisone e della Valle dell'Alberone, intorno alla lastra di pietra posta all'ombra dei tigli che crescevano nei pressi dell'abitato di Biacis. Le due Banche di Antro e Merso formavano poi, insieme, il Grande Arengo che si riuniva, ordinariamente una volta all'anno, nei pressi della chiesetta di San Quirino e trattava gli interessi generali di tutta la Slavia veneta.\nL'arrivo delle truppe di Napoleone e la conseguente imposizione del sistema amministrativo francese, port\u00f2 alla soppressione di ogni forma di autonomia locale ed alla suddivisione del territorio in \"comuni\" previa abolizione delle 36 \"vicinie\" esistenti. In particolare, nelle Valli del Natisone furono istituiti gli otto comuni di San Pietro, San Leonardo, Savogna, Stregna, Drenchia, Grimacco, Rodda e Tarcetta (gli ultimi due nel 1928 si fusero formando il comune di Pulfero). Nel 1797, con il Trattato di Campoformio, la \"Bene\u010dija\" (Slavia veneta) venne assegnata in amministrazione all'Austria; successivamente, dopo la pace di Presburgo pass\u00f2, per un breve periodo, al Regno d'Italia napoleonico. Nel 1815, dopo la stipula della convenzione di Schiarino-Rizzino torn\u00f2 all'Austria come parte integrante del Regno Lombardo Veneto. Infine nel 1866, a seguito della terza guerra d'indipendenza, dopo la pace di Vienna ed il plebiscito del Veneto del 1866, si stacc\u00f2 dai domini absburgici per passare sotto il Regno d'Italia sabaudo.\nLe alture del Comune sono ricordate anche per gli avvenimenti legati alla prima guerra mondiale. Sulla cima del Matajur e sui contrafforti del Colovrat passava infatti l'estrema linea difensiva approntata dalla 2\u00aa Armata per impedire l'avanzata del nemico nella pianura friulana in caso di ritirata delle truppe combattenti nelle linee avanzate. La mattina del 24 ottobre 1917, con l'inizio della battaglia di Caporetto, tutto il territorio comunale venne interessato da un violento bombardamento che provoc\u00f2 ingenti danni e perdite di vite umane sia militari che civili. Successivamente il tenente Erwin Rommel, con un attacco a sorpresa, riusc\u00ec ad annientare la resistenza delle truppe italiane dislocate sul monte Colovrat per poi dirigersi verso il monte Matajur ed a conquistarne la vetta, inutilmente difesa dalla brigata Salerno. La caduta del monte dette via libera alla veloce invasione delle truppe nemiche che, attraverso i valichi di Stupizza e Luico/Polava, si riversarono nella pianura friulana per poi arrestarsi solo sulla linea del Piave. In quei frangenti, nei pressi di Polava si tennero alcuni degli scontri di maggiore entit\u00e0 tra i militari italiani e le truppe austroungariche.\nMonumenti e luoghi d'interesse.\nAffreschi di carattere religioso.\nA testimonianza della religiosit\u00e0 popolare degli antichi abitanti del Comune, sulla facciate di diverse abitazioni private sono visibili affreschi di natura sacra ancora relativamente ben conservati e quasi tutti attribuiti al pittore friulano Jacob Malar (Jacum Pitor). Tra i tanti si possono ammirare:\nCentro buddista.\nPresso l'abitato di Polava \u00e8 operante dal 1990 il Centro buddista Cian Ciub Ci\u00f6 Ling. Il Centro \u00e8 stato recentemente ingrandito con la realizzazione di una nuova sede ed \u00e8 stato visitato, nel dicembre del 2007, dal XIV Dalai Lama.\nArchitettura rurale.\nNelle vicinanze dei paesi di Ieronizza, Masseris, Dus, Iellina, Tercimonte e Gabrovizza si possono osservare numerosi esempi delle costruzioni chiamate \"kozolec\". Si tratta di fabbricati in pietra e legno, caratteristici dell'architettura rurale dell'area etnica slovena, che vengono adibiti ad essiccatoi dei prodotti agricoli come funzione principale ed a deposito delle attrezzature agricole come mansione secondaria.\nSociet\u00e0.\nLingue e dialetti.\nIl censimento del 1971 riscontrava che il 77,2% della popolazione del comune si dichiarava appartenente alla minoranza linguistica slovena. Nel comune, accanto alla lingua italiana, \u00e8 ufficialmente tutelata la lingua slovena.\nGeografia antropica.\nFrazioni.\nBarza/\"Barca\", Blasin/\"Bla\u017ein\", Brizza di Sopra/\"Gorenje Barca\", Brizza di Sotto/\"Dolenje Barca\", Cepletischis/\"\u010ceple\u0161i\u0161\u010de\", Crisnaro/\"Kranjac\", Dus/\"Du\u0161\", Fletta/\"Fleta\", Franz/\"Franci\", Gabrovizza/\"Gabruca\", Iellina/\"Jelina\", Ieronizza/\"Jeroni\u0161\u010de\", Losaz/\"Lo\u017eac\", Masseris/\"Ma\u0161era\", Montemaggiore/\"Matajur\", Pechinie di Sopra/\"Gorenje Pe\u010dnije\", Pechinie di Sotto/\"Dolenje Pe\u010dnije\",Podar, Podoreg/\"Podorieh\", Polava, Savogna/\"Sauodnja\", Stefenig/\"Stiefin\u010di\", Stermizza/\"Starmica\", Tercimonte/\"Tar\u010dmun\".\nInfrastrutture e trasporti.\nStrade.\nL'area comunale \u00e8 attraversata dalla strada provinciale n\u00b011 della Val Alberone, che collega Azzida con Savogna, e dalle due strade comunali che iniziano nel capoluogo e proseguono verso i confini nord orientali del comune. La prima di queste strade sale lungo i fianchi del Matajur e, passando per Ieronizza e Stermizza, conduce a Montemaggiore, che, con i suoi 955 m s.l.m. \u00e8 il paese pi\u00f9 alto della zona. La seconda arriva alla frazione di Gabrovizza e da l\u00ec prosegue o verso Polava fino alla sella di Luico ed al confine con la Slovenia, oppure verso la frazione di Masseris per poi arrampicarsi fino al rifugio Guglielmo Pelizzo a quota 1325 m s.l.m., a poca distanza dalla vetta del Matajur.\nAmministrazione.\nDati del Ministero dell'Interno.\nAltre informazioni amministrative.\nIl comune, dopo la soppressione della Comunit\u00e0 Montana del Torre, Natisone e Collio, fa parte della Unione Territoriale Intercomunale (UTI) del Natisone. Dal 1\u00ba gennaio 2021, a seguito della soppressione delle UTI, \u00e8 entrato a far parte della Comunit\u00e0 montana Natisone e Torre."}
{"id": "36967", "revid": "124706650", "url": "https://it.wikipedia.org/wiki?curid=36967", "title": "Taipana", "text": "Taipana (\"Tip\u00e1na\" in sloveno, \"Taipane\" in friulano) \u00e8 un comune italiano di 560 abitanti del Friuli-Venezia Giulia. Fino al 1935 il comune prendeva il nome dell'odierna frazione di \"Platischis\".\nGeografia fisica.\nTaipana sorge a 478 tra i primi rilievi delle Prealpi Giulie, nel bacino del torrente Cornappo. Oltre al capoluogo fanno parte del comune le frazioni di Cornappo, Debellis, Monteaperta, Montemaggiore, Ponte Sambo, Platischis e Prossenicco, paesini che soffrono quasi tutti di un grave fenomeno di spopolamento.\nStoria.\nLa storia del comune di Taipana si intreccia con quella della Pieve di Nimis e di Tricesimo fino alla creazione della parrocchia risiedente a Taipana nel 1896. La prima fonte scritta che attesta l'esistenza del toponimo Taipana (citato con il nome \"Taypana\") risale ad un atto notarile depositato il 20 luglio 1320 presso la pieve di Nimis in cui si accerta che \" \"Presentibus... Leonardus filius Marini de Taypana... medietas vertat presbitero...in dicta Ecclesia.\"\nRimasta prima sotto la giurisdizione del Patriarcato di Aquileia in seguito a quella austro-ungarica, sotto la Repubblica di Venezia Taipana e le frazioni vicine assunsero importanza e si svilupparono come \"ville\", poi raggruppate in epoca napoleonica nella \"vicinia\" (l'assemblea dei capi famiglia) di Taipana.\nSeconda guerra mondiale.\nDurante la seconda guerra mondiale il territorio del Comune fu coinvolto dalle attivit\u00e0 della resistenza friulana con la partecipazione delle Brigate Garibaldi e delle Brigate Osoppo.\nNel 1976 il comune fu devastato dal terremoto del Friuli, che provoc\u00f2 enormi crolli e danni.\nMonumenti e luoghi d'interesse.\nIl borgo medioevale di Prossenicco, edificato a partire dal 1211 e rimasto miracolosamente in piedi dopo il catastrofico sisma del 1976, ospita una decina di case superstiti con le facciate in pietra a sbalzo. Anche la chiesa della Ss. Trinit\u00e0 di Monteaperta ospita lacerti di affreschi di Gian Paolo Thanner, risalenti al 1520. Nei pressi, un sasso reca, secondo la leggenda, l'impronta del piede della Madonna. Nella frazione di Monteaperta, varie cappelle, santuari e fontane, alcune case di architettura rurale tipica (Borgo di Sotto, casa antica del Poiacco, casa Pascolo in Val Calda) e i resti di alcuni vecchi mulini (Borgo di Sopra, Al Ponte).\nLa scultura \"L'emigrante\", opera realizzata sul tronco del grande tiglio (Stara Lipa) di Monteaperta dall'artista Franco Maschio, esposta presso l'agriturismo di Monteaperta. Inaugurata domenica 31 ottobre 2010. In precedenza (8 agosto 2010) \u00e8 stata inaugurata la statua dell'emigrante della frazione di Prossenicco realizzata dallo scultore locale Mario Budulig, in occasione dell'annuale sagra paesana.\nNel comune \u00e8 inoltre presente un ospedale militare risalente alla prima guerra mondiale, oggi adibito a rifugio, dietro la catena montuosa del Gran Monte, raggiungibile in elicottero ed a piedi attraversando la catena montuosa. Vittorio Emanuele III re d'Italia, vi soggiorn\u00f2 brevemente durante i combattimenti (resti di una vecchia lapide memoriale spezzata, curati a Monteaperta). Sul Gran Monte (cima della Sella Kriz a 1540 m): la Grande croce metallica, forgiata da Santo Levan, un artigiano locale di Monteaperta. Domina la massa ed \u00e8 il culmine di un lungo sentiero di pietra dalla prima guerra mondiale chiamato \"muletiera\".\nArchitetture religiose.\n\u00c8 del 1353 la prima chiesa di San Giuseppe edificata a Taipana, decorata con ancone lignee scolpite da Ser Giosfatte de Lordavinis di Maniago. Opere andate perdute nel sisma del 1511, che rase al suolo tutti i territori dell'attuale provincia di Udine. La chiesa ricostruita, scialba nelle strutture e nella ricchezza di opere d'arte, venne abbandonata nel 1897 in seguito alla costruzione della nuova e pi\u00f9 centrale chiesa dell'Apostolo San Mattia. Dopo il sisma del 1976 tutte le case del comune, nella quasi totalit\u00e0 dei casi in pietra, sono state ricostruite o ristrutturate con canoni moderni, perdendo l'antico fascino di case tradizionali friulane.\nLa chiesa della Santissima Trinit\u00e0 di Monteaperta (o Sveta Trojica in sloveno) \u00e8 stata fondata nel 1348 (finestra gotica). In antico era titolata ai Santi Vito e Modesto. L'edificio originario era sicuramente d'impianto romanico. Citata in documenti risalenti al 1455 fu registrata nell'ispezione canonica del 10 giugno 1737 come \"chiesa della Santissima Trinit\u00e0, situata nella campagna della Villa di Monteaperta\". Nel 1668 fu fatto l'atrio. Il coro \u00e8 stato aggiunto nel 1789, la sacrestia nel 1830 e il suo tipico portico nel 1930. La chiesa della Ss. Trinit\u00e0 \u00e8 stata accuratamente restaurata, ed ospita lacerti di diversi affreschi. Si possono distinguere quattro strati di pittura appartenenti a diversi periodi, tra cui un affresco antico sull'Adorazione dei Magi del terzo quarto del XV secolo ed un \"ciclo di vita di Cristo\" attribuito a Gian Paolo Thanner (1520). Nella nicchia centrale dell'altare si trova un gruppo laccato in oro raffigurante Cristo e l'Eterno Padre che incoronano la Vergine Maria e sopra la colomba dello Spirito Santo, risalente al secolo XIX. Sopra, la figura di san Daniele profeta, residuo dell'altare ligneo ordinato nella visita foraniale del 1595, statua lignea ora conservata nella sacrestia della chiesa parrocchiale.\nIl 6 luglio 1563, si stimava 181 Ducati l'ancona fatta dal pittore Giacomo Secante nella chiesa dedicata a san Vito, ora scomparsa. I piccoli dipinti votivi (un dipinto \"la salvezza del figlio\" (1873), un dipinto di Maria Pascolo (1895), un dipinto di Giuseppina Maria Riaboli (1895) e numerosi altri), sono scomparsi dopo il terremoto del 1976. Un dipinto votivo di Maria Blasutto ed un dipinto votivo (1902) di Luigi Cobai (1885-1942) sono ora conservati nella chiesa parrocchiale di San Michele e San Lorenzo. La chiesa \u00e8 dotata di un raro agioscopo, per ascoltare la Messa da fuori. Nel santuario della Ss. Trinit\u00e0 di Monteaperta, le comunit\u00e0 delle valli del Cornappo e del Torre si danno ogni anno (mese di giugno) un appuntamento per ripetere il solenne e suggestivo rito del \"Bacio delle croci\", che affonda le sue origini nei tanti secoli durante i quali il santuario della Ss. Trinit\u00e0 era considerato la Chiesa-madre delle comunit\u00e0 religiose della Slavia friulana e di quelle slovene della Valle dell'Isonzo.\nNei pressi, un sasso reca, secondo la leggenda, l'impronta del piede della Madonna. La leggenda narra che i pastori di Monteaperta erano presenti in quella posizione intorno al 1241, l'apparizione della Vergine Maria che ha lasciato una testimonianza della sua impronta ordin\u00f2 la costruzione della Chiesa della Santissima Trinit\u00e0. (Si trova a Monteaperta, altitudine 673m., ai piedi del monte Testa Grande).\nL'antica chiesa parrocchiale e sacramentale di Monteaperta, dedicata a San Michele Arcangelo e a San Lorenzo (prima era una chiesa vicariale dedicata a San Daniele e a San Lorenzo). Gi\u00e0 citata in documenti risalenti al 1585 \u00e8 stata ricostruita a Monteaperta dopo la distruzione del terremoto del 1976 con a fianco un fabbricato residenziale in contrasto con l'architettura locale. Il suo alto campanile \u00e8 stato restaurato. Sono scomparsi dopo il terremoto del 1976 i due pezzi di bronzo sigillati nel muro della chiesa (raffigurante i santi Ermacora e Fortunato, primi martiri) proveniente dalle campane rotte dagli occupanti tedeschi durante la prima guerra mondiale. Il pulpito antico \u00e8 stato venduto. L'organo \u00e8 stato venduto e sostituito con uno strumento pi\u00f9 piccolo. Mantenuti una Via Crucis e mobili antichi. La vecchia chiesa era riccamente decorata con affreschi dipinti da Titta Gori (1870-1941) pittore di Nimis.\nIl 23 settembre 1708, Monteaperta supplica il Senato Veneto di erigere la loro chiesa in battesimale e sacramentale: si conferma che nonostante la distanza e la difficolt\u00e0 delle vie, nessuna chiesa in montagna \u00e8 sacramentale. Bambini morti senza battesimo, ed adulti senza sacramenti. Il Cornappo si attraversava quattro volte. La chiesa parrocchiale fu solo fatta sacramentale il 6 settembre 1710. Il 4 decembre 1710, monsignore Patriarca permette finalmente di amministrare il battesimo in chiesa a Monteaperta.\nLuoghi naturali.\nIl vasto comune di Taipana, pressoch\u00e9 incontaminato (anche a causa della scarsa presenza di attivit\u00e0 industriali), offre una vasta gamma di localit\u00e0 d'interesse naturalistico e paesaggistico conservatesi nei secoli intatte fino a noi, collegate da una folta rete di sentieri naturalistici e sterrati perfettamente percorribili, costellate da salti d'acqua e da sorgenti e grotte, meta di escursioni e studio da parte di geologi e da parte del Touring Club Italiano. Nel Comune sono inoltre presenti numerosissime specie di piante, come orchidee, rare sul territorio Italiano. La ricchezza floro-faunistica del comune \u00e8 fra le pi\u00f9 grandi nelle regioni limitrofe; ragion per cui si sta provvedendo all'apertura del parco nazionale del Gran Monte, attualmente parco naturale comunale del Gran Monte che raccoglier\u00e0 pi\u00f9 del 70% del territorio comunale.\nSociet\u00e0.\nLingue e dialetti.\nIl censimento del 1971 riscontrava che il 74,4% della popolazione del comune si dichiarava appartenente alla minoranza linguistica slovena."}
{"id": "36968", "revid": "1577172", "url": "https://it.wikipedia.org/wiki?curid=36968", "title": "Talmassons", "text": "Talmassons (\"Talmassons\" in friulano) \u00e8 un comune italiano di abitanti del Friuli-Venezia Giulia.\nSociet\u00e0.\nLingue e dialetti.\nA Talmassons, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Talmassons rientra fra le varianti appartenenti al friulano centro-orientale."}
{"id": "36969", "revid": "1702319", "url": "https://it.wikipedia.org/wiki?curid=36969", "title": "Tapogliano", "text": "Tapogliano (\"Tapoian\" in friulano) \u00e8 una frazione del comune italiano di Campolongo Tapogliano, in provincia di Udine.\nUltima amministrazione.\nIl consiglio regionale ha approvato la richiesta di referendum per la costituzione, in seguito a fusione dei due enti, del comune di Campolongo Tapogliano.\nIn data 25 novembre 2007 i cittadini di Campolongo al Torre e Tapogliano si sono espressi favorevoli con l'85,47% dei voti."}
{"id": "36970", "revid": "1543377", "url": "https://it.wikipedia.org/wiki?curid=36970", "title": "Tarcento", "text": "Tarcento (\"Tarcint\" in friulano, \"Centa\" in sloveno) \u00e8 un comune italiano di abitanti del Friuli-Venezia Giulia.\nGeografia fisica.\nTerritorio.\nTarcento si trova a 230 , 20\u00a0km a nord di Udine. La cittadina si colloca in un'area paesaggistica dai caratteri vari e contrastanti: a nord le Prealpi Giulie, imponenti bastionate calcaree che serrano l'orizzonte; a sud l'alta pianura friulana; ad est i colli orientali; a ovest l'anfiteatro morenico del Tagliamento, il sistema collinare originatosi dopo l'ultima glaciazione.\nClima.\nTarcento appartiene alla zona climatica E.\nHa un clima sub-continentale con inverni freddi, estati moderatamente calde e forte piovosit\u00e0.\nStoria.\nI primi documenti che riportano il nome di Tarcento risalgono al XII secolo, ma la citt\u00e0 vanta origini molto pi\u00f9 antiche: gli studiosi parlano infatti di popolazioni paleolitiche alle quali si sono succeduti insediamenti preistorici, quindi celtici, e poi naturalmente la colonizzazione dei Romani. Per trovare la prima citazione del nome dobbiamo attendere il 1126, quando Tarcento era feudo dei Machland, provenienti da Perg (Austria). La famiglia fece erigere due manieri, entrambi sul colle di Coia: il superiore, quello di S. Lorenzo, e l'inferiore, di cui rimane un torrione che domina il paese. Nel 1219 i Machland furono sostituiti dai di Caporiacco. Nel 1281 il Patriarca di Aquileia Raimondo della Torre assegn\u00f2 il feudo al nobile Artico di Castel Porpetto. Tarcento rimase cos\u00ec sotto la giurisdizione dei Castel di Porpetto fino all'avvento di Napoleone (1797). Nel 1866 la cittadina fu annessa al Regno d'Italia, diventando capoluogo mandamentale. Durante la Belle Epoque fu una meta di villeggiatura. Ancora oggi si possono ammirare numerose ville in stile Liberty.\nIl terremoto.\nNel 1976 fu devastato dai terremoti del 6 maggio e del 15 settembre, che provocarono enormi crolli e danni. Molti crolli furono favoriti dall'et\u00e0 avanzata degli edifici, che erano stati risparmiati dalle devastazioni delle guerre mondiali. Dopo il terremoto venne riedificato completamente con criteri antisismici.\nSociet\u00e0.\nEtnie e minoranze straniere.\nAl 31 dicembre 2015 gli stranieri residenti nel comune sono 609, ovvero il 6,76% della popolazione. Di seguito sono riportati i gruppi pi\u00f9 consistenti:\nLingue e dialetti.\nA Tarcento, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.La lingua friulana che si parla a Tarcento rientra fra le varianti appartenenti al friulano centro-orientale.\nGeografia antropica.\nFrazioni.\nCollalto \u00e8 localit\u00e0 CAP, pertanto pu\u00f2 essere indicato negli indirizzi postali \"33017 Collalto UD\" senza riferimenti al comune di Tarcento.\nParte centro-meridionale della citt\u00e0, alla destra del Torrente Torre.\nZona settentrionale della citt\u00e0, parte integrante della frazione di Coia.\nZona centro-settentrionale della citt\u00e0.\nSegnacco\nInfrastrutture e trasporti.\nTarcento \u00e8 attraversata dalla strada statale 13 Pontebbana, importante strada di collegamento con la Carnia e l'Austria verso nord e con il Veneto verso sud.\nLa citt\u00e0 dispone di una stazione ferroviaria, posta lungo la ferrovia Pontebbana.\nDal 1927 al 1959 l'abitato disponeva inoltre di un collegamento con Udine costituito dalla tranvia Udine-Tarcento, nota in loco con il soprannome di \"tram bianco\"."}
{"id": "36972", "revid": "74801", "url": "https://it.wikipedia.org/wiki?curid=36972", "title": "Tavagnacco", "text": "Tavagnacco (\"Tavagn\u00e0\" in friulano) \u00e8 un comune italiano di abitanti appartenente all'ente di decentramento regionale di Udine, nel Friuli-Venezia Giulia. Si tratta di un comune sparso in quanto la sede comunale non si trova nel centro omonimo ma nella pi\u00f9 popolosa frazione di Feletto Umberto (gi\u00e0 comune autonomo fino al 1928, quando fu aggregata a Tavagnacco).\nIn base alla legge regionale 26/2014 \"Riordino del sistema Regione - Autonomie locali del Friuli Venezia Giulia\" Tavagnacco fa parte della UTI del \"Friuli Centrale\" che ha sede a Udine assieme ai comuni di Campoformido, Martignacco, Pagnacco, Pasian di Prato, Pavia di Udine, Pozzuolo del Friuli, Pradamano e Udine.\nGeografia fisica.\nPosto a circa 137 metri sopra il livello del mare, confina con il capoluogo Udine, con cui costituisce un'unica area urbana senza soluzione di continuit\u00e0. \u00c8 situato tra i torrenti Cormor (\"Corm\u00f4r\") e Torre (\"T\u00f4r\") e si estende fino ai primi anfratti morenici, per una superficie complessiva di circa 15,25 chilometri quadrati.\nIl territorio comunale \u00e8 circondato a nord dai Comuni di Tricesimo e Reana del Rojale, a nord-ovest da quello di Pagnacco che, con gli avvallamenti del Corm\u00f4r, ne delimita il confine, a ovest da quelli di Martignacco e Pasian di Prato e, infine, a sud a est, da quello di Udine.\nOltre a Tavagnacco centro e a Feletto Umberto (\"Felet\") il territorio comprende le frazioni orientali di Adegliacco (\"Dede\u00e0\"), Cavalicco (\"Cjaval\u00ec\") e Molin Nuovo (\"Mulin Gn\u00fbf\"), che costituiscono ormai di fatto un unico centro urbano (a sua volta contiguo a Udine, dal cui abitato \u00e8 separato dalla via Cividina). Vi sono poi Branco (\"Branc\"), posta tra Tavagnacco e Feletto, e Colugna (\"Culugne\"), contigua al quartiere Rizzi di Udine.\nSanta Fosca (\"Sante Foscje\") \u00e8 considerata una borgata di Adegliacco, Santa Fosca era anche il nome di un'antica chiesetta situata nella stessa zona e crollata nell'inverno del 1928.\nStoria.\nLa storia di Tavagnacco \u00e8 stata da sempre condizionata dalle importanti vie di comunicazione che l'attraversano. A queste sono legate le profonde trasformazioni sociali e strutturali degli ultimi decenni, che hanno visto un progressivo espandersi degli insediamenti abitativi e produttivi.\nPer avere l'idea dei tumultuosi mutamenti avvenuti, basta confrontare i dati della popolazione nel 1961, che risultava essere di unit\u00e0, con gli attuali abitanti del Comune, che sono . Anche negli ultimi anni, bench\u00e9 il saldo naturale della popolazione (la differenza tra i nati ed i morti) sia in pareggio, continua la crescita della popolazione, supportata principalmente dagli udinesi che lasciano il capoluogo per un comune di piccole dimensioni con tutti i servizi dove la qualit\u00e0 della vita \u00e8 percepita come migliore.\nIl territorio dell'attuale comune di Tavagnacco risulta precocemente antropizzato, com'\u00e8 dimostrato dal rinvenimento di oltre ventimila manufatti in selce e quarzite locali in una zona sudorientale del Comune, i quali coprono un periodo che va dal Paleolitico superiore all'Eneolitico.\nNon si hanno notizie in merito alle caratteristiche di tale insediamento ma con tutta probabilit\u00e0 si trattava di cacciatori e raccoglitori stabilizzatisi, in un secondo momento, in comunit\u00e0 agricole.\nLa continuit\u00e0 di insediamenti fino all'et\u00e0 romana \u00e8, ad ogni modo, dimostrata da ritrovamenti in et\u00e0 imperiale presso la localit\u00e0 \u201cAngoris\u201d, in comune di Udine, ma a poche centinaia di metri dal confine con Tavagnacco.\nAnalizzando i resti della centuriazione romana, si evince il dato per cui sul territorio di Tavagnacco sarebbe passato il confine tra l\u2019\"agro aquileiese\", colonia da cui part\u00ec la romanizzazione del Friuli, e \"l'agro di Iulium Carnicum\" (Zuglio), dove era senz'altro forte la presenza celtica; come \u00e8 probabile che attraverso Tavagnacco passasse la cosiddetta via \"Julia Augusta\" che collegava Aquileia al Norico.\nNell'et\u00e0 romana si formano i toponimi locali, tipici quelli prediali in -acco, -icco, o quello di Colugna, derivante dal latino \"colonia\"; sempre in questo periodo si verifica la diffusione della religione cristiana, proveniente da est.\nA causa della sua posizione geografica il comune \u00e8 vittima di invasioni di popoli transalpini, soprattutto germanici, che intendono raggiungere il centro dell'impero romano. Questo fenomeno porter\u00e0 dei mutamenti radicali all'assetto del Friuli.\nDel periodo delle invasioni barbariche va fatta menzione della dominazione longobarda, che lasci\u00f2 nella regione un discreto ricordo; \u00e8 infatti a questa et\u00e0 che risalgono le prime attestazioni scritte che riguardano i paesi dell'area. Un documento del 762 attesta una donazione al monastero femminile di Salt di Povoletto da parte dei nobili Erfo, Marco e Xanto di alcune case poste \u201cin Adeliaco\u201d.\nLa prima menzione di Cavalicco avviene nel periodo carolingio circa nel 790, quando il patriarca Paolino d'Aquileia fonda la chiesa di San Leonardo, che sar\u00e0 poi consacrata dal patriarca Valperto nell'882.\nLotte interne tra diverse fazioni e, soprattutto, le invasioni degli ungari chiudono il periodo della dominazione di Carlo Magno e dei suoi successori interrompendo il momento di rinascita che il Friuli stava attraversando. Con l'inizio del nuovo millennio il patriarca assumer\u00e0 i poteri spirituale e temporale riunendo sotto il Patriarcato di Aquileia popoli romanzi, germanici e slavi.\nA dimostrare le tendenze ghibelline e filogermaniche del patriarcato ci sono i vari passaggi di propriet\u00e0 della villa di Adegliacco: da Emma di Zeltschach, fondatrice del vescovado di Gurk, dopo l'anno Mille, passa all'arcivescovo di Salisburgo e da questi nel 1212 al patriarca Wolfger. Tra il 1257 e il 1293 vengono, per la prima volta, attestati i toponimi di Branco, Colugna, Tavagnacco e Feletto. Il territorio non era, tuttavia, unito da un punto di vista giurisdizionale. Tavagnacco sembra facesse parte delle propriet\u00e0 dei nobili d'Attimis, Branco di un ramo degli Ettorei e il resto era diviso fra la Gastaldia di Trigesimo e il capitanato di Udine.\nL'annessione del Friuli alla Repubblica di Venezia modific\u00f2 lentamente la situazione. In questo periodo va ricordata, nel 1477, l'incursione turca che distrusse Sitins, borgata di Adegliacco. Nel \u2018600 Venezia mise in vendita le giurisdizioni feudali libere; cos\u00ec Colugna venne acquistata nel 1600 da Valentino di Lovaria che poi la cedette ai Beretta, futuri conti di Colugna. Adegliacco, invece, venne ceduta a Dante Villabruna di Feltre. Un conte della famiglia Florio esercitava la propriet\u00e0 su Cavalicco, mentre Branco era amministrata da un luogotenente in sostituzione degli Ettorei colpevoli di non aver legalizzato l'investitura nobiliare. Con l'avvento di Napoleone le giurisdizioni nobiliari cessarono di esistere, non furono ripristinate neanche con il Regno Lombardo-Veneto che perdur\u00f2 sino al plebiscito del 21-22 ottobre 1866, quando il Comune entr\u00f2 a far parte dello Stato italiano.\nQuesto cambiamento port\u00f2 alla creazione di due comuni: Feletto (poi rinominato Feletto Umberto), con le frazioni di Branco e Colugna, e Tavagnacco, con annesse Adegliacco e Cavalicco. Profonde erano le differenze tra i due comuni. Mentre a Feletto si distinguevano le componenti operaie ed artigiane, con una vita politica dominata da componenti progressiste, Tavagnacco era un comune prevalentemente agricolo, dominato politicamente dai conservatori. Feletto ebbe all'inizio del secolo la pi\u00f9 forte sezione socialista friulana, mentre a Tavagnacco dominava la potente famiglia dei di Prampero, una delle famiglie di pi\u00f9 antica nobilt\u00e0 in Friuli, che, per\u00f2, non aveva feudi nel Comune di Tavagnacco; un ramo vi acquist\u00f2 una villa (l'attuale Villa di Prampero) nel 1836.\nAl termine della prima guerra mondiale le differenze erano le medesime, ma nel 1928, per disposizione fascista, i comuni di Pagnacco e Feletto Umberto vennero aggregati al comune di Tavagnacco. La parentesi fascista, fu particolarmente dura per un territorio con notevole presenza antifascista, e si concluse solo con la seconda guerra mondiale che port\u00f2 numerosi lutti alla comunit\u00e0, colpita dalle morti dei militari di leva spediti sul fronte di Russia ed Albania ed altre zone di guerra; da quelle dei partigiani levatisi in armi contro i nazifascisti, tra cui i tredici martiri, impiccati il 29 maggio del 1944; da quelle dei civili: ancora il 30 aprile 1945 una colonna di tedeschi in ritirata uccise 16 civili inermi.\nDopo la liberazione Pagnacco chiese ed ottenne di tornare comune autonomo, mentre Tavagnacco e Feletto Umberto rimasero uniti, con quest'ultimo sede comunale, ed inizi\u00f2 un periodo di sviluppo demografico che continua fino ad oggi, dopo aver conosciuto una consistente accelerazione negli ultimi vent'anni, anche malgrado gli eventi sismici del 1976, peraltro non disastrosi nel comune. La struttura produttiva \u00e8 profondamente mutata: praticamente annullata la componente agricola, la piccola industria protagonista negli anni sessanta \u00e8 stata notevolmente ridimensionata, lasciando un largo spazio ad un pronunciato sviluppo del settore terziario.\nSociet\u00e0.\nLingue e dialetti.\nA Tavagnacco, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007.\nLa lingua friulana che si parla a Tavagnacco rientra fra le varianti appartenenti al friulano centro-orientale.\nVari studi sulla lingua friulana locale e alcune raccolte di poesie e prose sono stati pubblicati dallo scrittore e artista Paolo Bulfone.\nInfrastrutture e trasporti.\nTavagnacco \u00e8 lambita dalla strada statale 13 Pontebbana, importante strada di collegamento con la Carnia e l'Austria verso nord e con il Veneto verso sud.\nDal 1927 al 1959 l'abitato disponeva inoltre di un collegamento con Udine costituito dalla tranvia Udine-Tarcento, nota in loco con il soprannome di \"tram bianco\".\nAmministrazione.\nGemellaggi.\n, dall'aprile 1997\nSport.\nLa pi\u00f9 importante realt\u00e0 sportiva della cittadina \u00e8 l'U.P.C. Tavagnacco, societ\u00e0 polisportiva che ha nella sua squadra di calcio femminile la maggiore rilevanza, dalla stagione 2001-2002 costantemente in Serie A, il massimo livello del campionato italiano di calcio femminile. Come Unione Polisportiva Comunale Graphistudio Tavagnacco ha conquistato due Coppe Italia consecutive, al termine delle stagioni 2012-2013 e 2013-2014."}
{"id": "36973", "revid": "1702319", "url": "https://it.wikipedia.org/wiki?curid=36973", "title": "Teor", "text": "Teor (\"pron.\" Te\u00f3r, \"Te\u00f4r\" in friulano) \u00e8 una frazione del comune italiano di Rivignano Teor, in provincia di Udine.\nGi\u00e0 comune autonomo con frazioni Campomolle, Chiarmacis, Driolassa e Rivarotta, il 1\u00ba gennaio 2014 \u00e8 confluito nel nuovo ente assieme al comune di Rivignano.\nSport.\nIl Teor Calcio \u00e8 la squadra del paese e attualmente milita in Prima Categoria Friuli Venezia-Giulia."}
{"id": "36976", "revid": "124706750", "url": "https://it.wikipedia.org/wiki?curid=36976", "title": "Torreano", "text": "Torreano (\"Tore\u00e0n\" in friulano, \"Tavorjana\" in sloveno) \u00e8 un comune italiano di abitanti del Friuli-Venezia Giulia.\nGeografia fisica.\nIl territorio comunale \u00e8 situato tra la pedemontana e le Prealpi Giulie nel Friuli orientale, subito a nord di Cividale del Friuli. \u00c8 attraversato in lungo, da nord a sud, dal torrente Chiar\u00f2, affluente indiretto del Torre, nella cui valle si trova la maggior parte degli abitati. \nIn seguito l'elenco delle montagne presenti nel territorio: Joanaz/Juanac (1167\u00a0m), Caludranza/Kaludranca (974\u00a0m), Klabuk (973\u00a0m).\nInoltre sono presenti altre montagne incluse nel paesaggio, come il Craguenza/Kraguojnca (949\u00a0m), il Mladesiena (711\u00a0m) e il monte S. Lorenzo (913\u00a0m). Altra caratteristica \u00e8 che fin dai romani qui si estrae la Pietra Piasentina, che \u00e8 da sempre alla base dell'econonia torreanese e le cui cave sono un elemento ben visibile anche da chilometri di distanza.\nStoria.\nMenzionato nel medioevo col nome di \"Tauriano\", \u00e8 l'evoluzione del prediale latino \"Taurianus\", a sua volta derivato dal nome di una gens o dal nome proprio \"Taurius,\" o forse toponimo di origine pi\u00f9 antica, da ricondurre a insediamenti di galli Taurisci nella zona.\nNel medioevo era un piccolo nucleo abitato che circondava l'antico castellum, di origine romana (sono stati trovati reperti di epoca giuliana). Pian piano gli abitanti scesero pi\u00f9 a valle, abbandonando il castellum, nell'attuale borgo Cragnolino (borc dal Crain in friulano). Durante questi periodi sono abbastanza famose le dispute con Prestento (sua attuale frazione) per diventare una parrocchia autonoma, obiettivo raggiunto solo all'inizio del XX secolo. \nImportante ruolo ha rivestito la professione dei \"Picapiera\", degli scalpellini che hanno lavorato, e lavorano tutt'ora, nelle cave di Pietra Piasentina. Per secoli, la pietra, \u00e8 stata colonna portante dell'economia torreanese, tant'\u00e8 che, sparse nel territorio si sono stimate esserci state pi\u00f9 di 40 cave. \nPeculiarit\u00e0 del territorio di Torreano \u00e8 di trovarsi a cavallo tra l'area linguistica friulana (della quale fa parte la maggioranza dei locutori) e quella slava della \"Benecia\", in cui \u00e8 ancora diffuso un dialetto legato al sistema linguistico sloveno.\nIl paese \u00e8 suddiviso in borghi, i quali fino ad un secolo fa erano veri e propri paesi distaccati l'uno dall'altro, questo a testimoniare non come il paese sia cresciuto demograficamente (se si nota nell'evoluzione demografica il numero \u00e8 addirittura diminuito), ma come i residenti delle frazioni montane siano scesi a valle, lasciando le loro residenze native. A testimonianza di questa espansione, inoltre, \u00e8 presente sulla parete sud dello storico \"Bar Da Checo\", l'incisione \"Torreano 1910\", dimostrazione di come il paese all'epoca cominciasse in quel punto, mentre oggi lo stesso punto \u00e8 considerato il centro cittadino.\nSociet\u00e0.\nLingue e dialetti.\nA Torreano, accanto alla lingua italiana, la popolazione utilizza la lingua friulana. Ai sensi della Deliberazione n. 2680 del 3 agosto 2001 della Giunta della Regione autonoma Friuli-Venezia Giulia, il Comune \u00e8 inserito nell'ambito territoriale di tutela della lingua friulana ai fini della applicazione della legge 482/99, della legge regionale 15/96 e della legge regionale 29/2007. La lingua friulana che si parla a Torreano rientra fra le varianti appartenenti al friulano centro-orientale. Particolarit\u00e0 del friulano di Torreano \u00e8 di utilizzare la \"a\" come suffisso alle parole al posto della tradizionale \"e\".\nNelle frazioni della parte alta del comune (Costa/Podgrad, Canalutto/Skr\u00ecla, Masarolis/Ma\u017eeruola, Reant/Derjan, Tamoris/Tamora) \u00e8 parlato il locale dialetto sloveno, tutelato ai sensi della Legge 38/2001 in ottemperanza al DPR 12 settembre 2007 \"Approvazione della tabella dei comuni del Friuli-Venezia Giulia nei quali si applicano le misure di tutela della minoranza slovena, a norma dell'articolo 4 della legge 23 febbraio 2001, n. 38 \"Norme per la tutela della minoranza linguistica slovena della regione Friuli - Venezia Giulia\" .\nGeografia antropica.\nIl paese \u00e8 stato caratterizzato nel passato da una forte migrazione soprattutto nell'Europa centrale (Belgio, Francia, Germania e Svizzera), nelle Americhe ed in Australia, non essendoci in loco sbocchi occupazionali. Alcuni emigrati sono tornati a seguito della ricostruzione successiva al terremoto del 1976, parte delle persone torna durante il periodo estivo per trascorrere le vacanze assieme ai parenti o per usufruire delle case di propriet\u00e0 nel paese. Nel comune sono presenti una moltitudine frazioni: Canalutto, Costa, Masarolis, Montina, Prestento, Reant, Ronchis, Togliano, Tamoris, Rieca, Zamparutti e Laurini.\nSport.\nCalcio.\nLa squadra di calcio della citt\u00e0 \u00e8 l'Unione Sportiva Torreanese che milita nel girone B friulano di 1\u00aa Categoria, e tra il 2013 e il 2015 ha militato per due stagioni nel girone B friulano di Promozione, perdendo la finale di playoff per l'Eccellenza.\nCuriosit\u00e0.\nIl padre di Arturo Malignani, Giuseppe, era di Torreano. Tutta la famiglia Malignani \u00e8 originaria di Torreano, ed ancora oggi sono presenti, ad Artuto in particolare gli \u00e8 stata intitolata la piazza principale del paese, a cui era molto legato. Il padre era andato a Udine per aprire un suo studio di fotografia."}
